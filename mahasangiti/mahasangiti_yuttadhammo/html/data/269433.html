<html>
<div class="i">22.1.3 Suvaṇṇasāmajātaka</div>
<div class="h">Mahānipāta</div>
<div class="h">Mūgapakkhavagga</div>
<div class="h">Suvaṇṇasāmajātaka</div>
<div class="q" id="p_23J_1615"> <div class="divNumber">296.</div> <div class="p"> <table class="singleColumn"> <tr> <td> <div class="pN">1615</div> <div class="G">“Ko nu maṃ usunā vijjhi,</div> </td> </tr> <tr> <td> <div class="G">pamattaṃ udahārakaṃ;</div> </td> </tr> <tr> <td> <div class="G">Khattiyo brāhmaṇo vesso,</div> </td> </tr> <tr> <td> <div class="G">ko maṃ viddhā nilīyasi.</div> </td> </tr> </table> </div>
</div>
<div class="q" id="p_23J_1616"> <div class="divNumber">297.</div> <div class="p"> <table class="singleColumn"> <tr> <td> <div class="pN">1616</div> <div class="G">Na me maṃsāni khajjāni,</div> </td> </tr> <tr> <td> <div class="G">Cammenattho na vijjati;</div> </td> </tr> <tr> <td> <div class="G">Atha kena nu vaṇṇena,</div> </td> </tr> <tr> <td> <div class="G">Viddheyyaṃ maṃ amaññatha.</div> </td> </tr> </table> </div>
</div>
<div class="q" id="p_23J_1617"> <div class="divNumber">298.</div> <div class="p"> <table class="singleColumn"> <tr> <td> <div class="pN">1617</div> <div class="G">Ko vā tvaṃ kassa vā putto,</div> </td> </tr> <tr> <td> <div class="G">kathaṃ jānemu taṃ mayaṃ;</div> </td> </tr> <tr> <td> <div class="G">Puṭṭho me samma akkhāhi,</div> </td> </tr> <tr> <td> <div class="G">kiṃ maṃ viddhā nilīyasi”.</div> </td> </tr> </table> </div>
</div>
<div class="q" id="p_23J_1618"> <div class="divNumber">299.</div> <div class="p"> <table class="singleColumn"> <tr> <td> <div class="pN">1618</div> <div class="G">“Rājāhamasmi kāsīnaṃ,</div> </td> </tr> <tr> <td> <div class="G">pīḷiyakkhoti maṃ vidū;</div> </td> </tr> <tr> <td> <div class="G">Lobhā raṭṭhaṃ pahitvāna,</div> </td> </tr> <tr> <td> <div class="G">migamesaṃ carāmahaṃ.</div> </td> </tr> </table> </div>
</div>
<div class="q" id="p_23J_1619"> <div class="divNumber">300.</div> <div class="p"> <table class="singleColumn"> <tr> <td> <div class="pN">1619</div> <div class="G">Issatthe casmi kusalo,</div> </td> </tr> <tr> <td> <div class="G">daḷhadhammoti vissuto;</div> </td> </tr> <tr> <td> <div class="G">Nāgopi me na mucceyya,</div> </td> </tr> <tr> <td> <div class="G">āgato usupātanaṃ.</div> </td> </tr> </table> </div>
</div>
<div class="q" id="p_23J_1620"> <div class="divNumber">301.</div> <div class="p"> <table class="singleColumn"> <tr> <td> <div class="pN">1620</div> <div class="G">Ko vā tvaṃ kassa vā putto,</div> </td> </tr> <tr> <td> <div class="G">kathaṃ jānemu taṃ mayaṃ;</div> </td> </tr> <tr> <td> <div class="G">Pituno attano cāpi,</div> </td> </tr> <tr> <td> <div class="G">nāmagottaṃ pavedaya”.</div> </td> </tr> </table> </div>
</div>
<div class="q" id="p_23J_1621"> <div class="divNumber">302.</div> <div class="p"> <table class="singleColumn"> <tr> <td> <div class="pN">1621</div> <div class="G">“Nesādaputto bhaddante,</div> </td> </tr> <tr> <td> <div class="G">sāmo iti maṃ ñātayo;</div> </td> </tr> <tr> <td> <div class="G">Āmantayiṃsu jīvantaṃ,</div> </td> </tr> <tr> <td> <div class="G">svajjevāhaṃ gato saye.</div> </td> </tr> </table> </div>
</div>
<div class="q" id="p_23J_1622"> <div class="divNumber">303.</div> <div class="p"> <table class="singleColumn"> <tr> <td> <div class="pN">1622</div> <div class="G">Viddhosmi puthusallena,</div> </td> </tr> <tr> <td> <div class="G">savisena yathā migo;</div> </td> </tr> <tr> <td> <div class="G">Sakamhi lohite rāja,</div> </td> </tr> <tr> <td> <div class="G">passa semi paripluto.</div> </td> </tr> </table> </div>
</div>
<div class="q" id="p_23J_1623"> <div class="divNumber">304.</div> <div class="p"> <table class="singleColumn"> <tr> <td> <div class="pN">1623</div> <div class="G">Paṭivāmagataṃ sallaṃ,</div> </td> </tr> <tr> <td> <div class="G">passa dhimhāmi lohitaṃ;</div> </td> </tr> <tr> <td> <div class="G">Āturo tyānupucchāmi,</div> </td> </tr> <tr> <td> <div class="G">kiṃ maṃ viddhā nilīyasi.</div> </td> </tr> </table> </div>
</div>
<div class="q" id="p_23J_1624"> <div class="divNumber">305.</div> <div class="p"> <table class="singleColumn"> <tr> <td> <div class="pN">1624</div> <div class="G">Ajinamhi haññate dīpi,</div> </td> </tr> <tr> <td> <div class="G">nāgo dantehi haññate;</div> </td> </tr> <tr> <td> <div class="G">Atha kena nu vaṇṇena,</div> </td> </tr> <tr> <td> <div class="G">viddheyyaṃ maṃ amaññatha”.</div> </td> </tr> </table> </div>
</div>
<div class="q" id="p_23J_1625"> <div class="divNumber">306.</div> <div class="p"> <table class="singleColumn"> <tr> <td> <div class="pN">1625</div> <div class="G">“Migo upaṭṭhito āsi,</div> </td> </tr> <tr> <td> <div class="G">āgato usupātanaṃ;</div> </td> </tr> <tr> <td> <div class="G">Taṃ disvā ubbijī sāma,</div> </td> </tr> <tr> <td> <div class="G">tena kodho mamāvisi”.</div> </td> </tr> </table> </div>
</div>
<div class="q" id="p_23J_1626"> <div class="divNumber">307.</div> <div class="p"> <table class="singleColumn"> <tr> <td> <div class="pN">1626</div> <div class="G">“Yato sarāmi attānaṃ,</div> </td> </tr> <tr> <td> <div class="G">yato pattosmi viññutaṃ;</div> </td> </tr> <tr> <td> <div class="G">Na maṃ migā uttasanti,</div> </td> </tr> <tr> <td> <div class="G">araññe sāpadānipi.</div> </td> </tr> </table> </div>
</div>
<div class="q" id="p_23J_1627"> <div class="divNumber">308.</div> <div class="p"> <table class="singleColumn"> <tr> <td> <div class="pN">1627</div> <div class="G">Yato nidhiṃ parihariṃ,</div> </td> </tr> <tr> <td> <div class="G">yato pattosmi yobbanaṃ;</div> </td> </tr> <tr> <td> <div class="G">Na maṃ migā uttasanti,</div> </td> </tr> <tr> <td> <div class="G">araññe sāpadānipi.</div> </td> </tr> </table> </div>
</div>
<div class="q" id="p_23J_1628"> <div class="divNumber">309.</div> <div class="p"> <table class="singleColumn"> <tr> <td> <div class="pN">1628</div> <div class="G">Bhīrū kimpurisā rāja,</div> </td> </tr> <tr> <td> <div class="G">pabbate gandhamādane;</div> </td> </tr> <tr> <td> <div class="G">Sammodamānā gacchāma,</div> </td> </tr> <tr> <td> <div class="G">pabbatāni vanāni ca.</div> </td> </tr> </table> </div>
</div>
<div class="q" id="p_23J_1629"> <div class="divNumber">310.</div> <div class="p"> <table class="singleColumn"> <tr> <td> <div class="pN">1629</div> <div class="G">Na maṃ migā uttasanti,</div> </td> </tr> <tr> <td> <div class="G">araññe sāpadānipi;</div> </td> </tr> <tr> <td> <div class="G">Atha kena nu vaṇṇena,</div> </td> </tr> <tr> <td> <div class="G">utrāsanti migā mamaṃ”.</div> </td> </tr> </table> </div>
</div>
<div class="q" id="p_23J_1630"> <div class="divNumber">311.</div> <div class="p"> <table class="singleColumn"> <tr> <td> <div class="pN">1630</div> <div class="G">“Na taṃ tasa migo sāma,</div> </td> </tr> <tr> <td> <div class="G">kiṃ tāhaṃ alikaṃ bhaṇe;</div> </td> </tr> <tr> <td> <div class="G">Kodhalobhābhibhūtāhaṃ,</div> </td> </tr> <tr> <td> <div class="G">usuṃ te taṃ avassajiṃ.</div> </td> </tr> </table> </div>
</div>
<div class="q" id="p_23J_1631"> <div class="divNumber">312.</div> <div class="p"> <table class="singleColumn"> <tr> <td> <div class="pN">1631</div> <div class="G">Kuto nu sāma āgamma,</div> </td> </tr> <tr> <td> <div class="G">kassa vā pahito tuvaṃ;</div> </td> </tr> <tr> <td> <div class="G">Udahāro nadiṃ gaccha,</div> </td> </tr> <tr> <td> <div class="G">āgato migasammataṃ”.</div> </td> </tr> </table> </div>
</div>
<div class="q" id="p_23J_1632"> <div class="divNumber">313.</div> <div class="p"> <table class="singleColumn"> <tr> <td> <div class="pN">1632</div> <div class="G">“Andhā mātāpitā mayhaṃ,</div> </td> </tr> <tr> <td> <div class="G">te bharāmi brahāvane;</div> </td> </tr> <tr> <td> <div class="G">Tesāhaṃ udakāhāro,</div> </td> </tr> <tr> <td> <div class="G">āgato migasammataṃ.</div> </td> </tr> </table> </div>
</div>
<div class="q" id="p_23J_1633"> <div class="divNumber">314.</div> <div class="p"> <table class="singleColumn"> <tr> <td> <div class="pN">1633</div> <div class="G">Atthi nesaṃ usāmattaṃ,</div> </td> </tr> <tr> <td> <div class="G">atha sāhassa jīvitaṃ;</div> </td> </tr> <tr> <td> <div class="G">Udakassa alābhena,</div> </td> </tr> <tr> <td> <div class="G">maññe andhā marissare.</div> </td> </tr> </table> </div>
</div>
<div class="q" id="p_23J_1634"> <div class="divNumber">315.</div> <div class="p"> <table class="singleColumn"> <tr> <td> <div class="pN">1634</div> <div class="G">Na me idaṃ tathā dukkhaṃ,</div> </td> </tr> <tr> <td> <div class="G">labbhā hi pumunā idaṃ;</div> </td> </tr> <tr> <td> <div class="G">Yañca ammaṃ na passāmi,</div> </td> </tr> <tr> <td> <div class="G">taṃ me dukkhataraṃ ito.</div> </td> </tr> </table> </div>
</div>
<div class="q" id="p_23J_1635"> <div class="divNumber">316.</div> <div class="p"> <table class="singleColumn"> <tr> <td> <div class="pN">1635</div> <div class="G">Na me idaṃ tathā dukkhaṃ,</div> </td> </tr> <tr> <td> <div class="G">labbhā hi pumunā idaṃ;</div> </td> </tr> <tr> <td> <div class="G">Yañca tātaṃ na passāmi,</div> </td> </tr> <tr> <td> <div class="G">taṃ me dukkhataraṃ ito.</div> </td> </tr> </table> </div>
</div>
<div class="q" id="p_23J_1636"> <div class="divNumber">317.</div> <div class="p"> <table class="singleColumn"> <tr> <td> <div class="pN">1636</div> <div class="G">Sā nūna kapaṇā ammā,</div> </td> </tr> <tr> <td> <div class="G">cirarattāya rucchati;</div> </td> </tr> <tr> <td> <div class="G">Aḍḍharatte va ratte vā,</div> </td> </tr> <tr> <td> <div class="G">nadīva avasucchati.</div> </td> </tr> </table> </div>
</div>
<div class="q" id="p_23J_1637"> <div class="divNumber">318.</div> <div class="p"> <table class="singleColumn"> <tr> <td> <div class="pN">1637</div> <div class="G">So nūna kapaṇo tāto,</div> </td> </tr> <tr> <td> <div class="G">cirarattāya rucchati;</div> </td> </tr> <tr> <td> <div class="G">Aḍḍharatte va ratte vā,</div> </td> </tr> <tr> <td> <div class="G">nadīva avasucchati.</div> </td> </tr> </table> </div>
</div>
<div class="q" id="p_23J_1638"> <div class="divNumber">319.</div> <div class="p"> <table class="singleColumn"> <tr> <td> <div class="pN">1638</div> <div class="G">Uṭṭhānapādacariyāya,</div> </td> </tr> <tr> <td> <div class="G">pādasambāhanassa ca;</div> </td> </tr> <tr> <td> <div class="G">Sāma tāta vilapantā,</div> </td> </tr> <tr> <td> <div class="G">hiṇḍissanti brahāvane.</div> </td> </tr> </table> </div>
</div>
<div class="q" id="p_23J_1639"> <div class="divNumber">320.</div> <div class="p"> <table class="singleColumn"> <tr> <td> <div class="pN">1639</div> <div class="G">Idampi dutiyaṃ sallaṃ,</div> </td> </tr> <tr> <td> <div class="G">kampeti hadayaṃ mamaṃ;</div> </td> </tr> <tr> <td> <div class="G">Yañca andhe na passāmi,</div> </td> </tr> <tr> <td> <div class="G">maññe hissāmi jīvitaṃ”.</div> </td> </tr> </table> </div>
</div>
<div class="q" id="p_23J_1640"> <div class="divNumber">321.</div> <div class="p"> <table class="singleColumn"> <tr> <td> <div class="pN">1640</div> <div class="G">“Mā bāḷhaṃ paridevesi,</div> </td> </tr> <tr> <td> <div class="G">sāma kalyāṇadassana;</div> </td> </tr> <tr> <td> <div class="G">Ahaṃ kammakaro hutvā,</div> </td> </tr> <tr> <td> <div class="G">bharissaṃ te brahāvane.</div> </td> </tr> </table> </div>
</div>
<div class="q" id="p_23J_1641"> <div class="divNumber">322.</div> <div class="p"> <table class="singleColumn"> <tr> <td> <div class="pN">1641</div> <div class="G">Issatthe casmi kusalo,</div> </td> </tr> <tr> <td> <div class="G">daḷhadhammoti vissuto;</div> </td> </tr> <tr> <td> <div class="G">Ahaṃ kammakaro hutvā,</div> </td> </tr> <tr> <td> <div class="G">bharissaṃ te brahāvane.</div> </td> </tr> </table> </div>
</div>
<div class="q" id="p_23J_1642"> <div class="divNumber">323.</div> <div class="p"> <table class="singleColumn"> <tr> <td> <div class="pN">1642</div> <div class="G">Migānaṃ vighāsamanvesaṃ,</div> </td> </tr> <tr> <td> <div class="G">Vanamūlaphalāni ca;</div> </td> </tr> <tr> <td> <div class="G">Ahaṃ kammakaro hutvā,</div> </td> </tr> <tr> <td> <div class="G">Bharissaṃ te brahāvane.</div> </td> </tr> </table> </div>
</div>
<div class="q" id="p_23J_1643"> <div class="divNumber">324.</div> <div class="p"> <table class="singleColumn"> <tr> <td> <div class="pN">1643</div> <div class="G">Katamaṃ taṃ vanaṃ sāma,</div> </td> </tr> <tr> <td> <div class="G">yattha mātāpitā tava;</div> </td> </tr> <tr> <td> <div class="G">Ahaṃ te tathā bharissaṃ,</div> </td> </tr> <tr> <td> <div class="G">yathā te abharī tuvaṃ”.</div> </td> </tr> </table> </div>
</div>
<div class="q" id="p_23J_1644"> <div class="divNumber">325.</div> <div class="p"> <table class="singleColumn"> <tr> <td> <div class="pN">1644</div> <div class="G">“Ayaṃ ekapadī rāja,</div> </td> </tr> <tr> <td> <div class="G">yoyaṃ ussīsake mama;</div> </td> </tr> <tr> <td> <div class="G">Ito gantvā aḍḍhakosaṃ,</div> </td> </tr> <tr> <td> <div class="G">tattha nesaṃ agārakaṃ;</div> </td> </tr> <tr> <td> <div class="G">Yattha mātāpitā mayhaṃ,</div> </td> </tr> <tr> <td> <div class="G">te bharassu ito gato.</div> </td> </tr> </table> </div>
</div>
<div class="q" id="p_23J_1645"> <div class="divNumber">326.</div> <div class="p"> <table class="singleColumn"> <tr> <td> <div class="pN">1645</div> <div class="G">Namo te kāsirājatthu,</div> </td> </tr> <tr> <td> <div class="G">namo te kāsivaḍḍhana;</div> </td> </tr> <tr> <td> <div class="G">Andhā mātāpitā mayhaṃ,</div> </td> </tr> <tr> <td> <div class="G">te bharassu brahāvane.</div> </td> </tr> </table> </div>
</div>
<div class="q" id="p_23J_1646"> <div class="divNumber">327.</div> <div class="p"> <table class="singleColumn"> <tr> <td> <div class="pN">1646</div> <div class="G">Añjaliṃ te paggaṇhāmi,</div> </td> </tr> <tr> <td> <div class="G">kāsirāja namatthu te;</div> </td> </tr> <tr> <td> <div class="G">Mātaraṃ pitaraṃ mayhaṃ,</div> </td> </tr> <tr> <td> <div class="G">vutto vajjāsi vandanaṃ”.</div> </td> </tr> </table> </div>
</div>
<div class="q" id="p_23J_1647"> <div class="divNumber">328.</div> <div class="p"> <table class="singleColumn"> <tr> <td> <div class="pN">1647</div> <div class="G">Idaṃ vatvāna so sāmo,</div> </td> </tr> <tr> <td> <div class="G">yuvā kalyāṇadassano;</div> </td> </tr> <tr> <td> <div class="G">Mucchito visavegena,</div> </td> </tr> <tr> <td> <div class="G">visaññī samapajjatha.</div> </td> </tr> </table> </div>
</div>
<div class="q" id="p_23J_1648"> <div class="divNumber">329.</div> <div class="p"> <table class="singleColumn"> <tr> <td> <div class="pN">1648</div> <div class="G">Sa rājā paridevesi,</div> </td> </tr> <tr> <td> <div class="G">bahuṃ kāruññasañhitaṃ;</div> </td> </tr> <tr> <td> <div class="G">“Ajarāmarohaṃ āsiṃ,</div> </td> </tr> <tr> <td> <div class="G">ajjetaṃ ñāmi no pure;</div> </td> </tr> <tr> <td> <div class="G">Sāmaṃ kālaṅkataṃ disvā,</div> </td> </tr> <tr> <td> <div class="G">natthi maccussa nāgamo.</div> </td> </tr> </table> </div>
</div>
<div class="q" id="p_23J_1649"> <div class="divNumber">330.</div> <div class="p"> <table class="singleColumn"> <tr> <td> <div class="pN">1649</div> <div class="G">Yassu maṃ paṭimanteti,</div> </td> </tr> <tr> <td> <div class="G">savisena samappito;</div> </td> </tr> <tr> <td> <div class="G">Svajja evaṃ gate kāle,</div> </td> </tr> <tr> <td> <div class="G">na kiñci mabhibhāsati.</div> </td> </tr> </table> </div>
</div>
<div class="q" id="p_23J_1650"> <div class="divNumber">331.</div> <div class="p"> <table class="singleColumn"> <tr> <td> <div class="pN">1650</div> <div class="G">Nirayaṃ nūna gacchāmi,</div> </td> </tr> <tr> <td> <div class="G">ettha me natthi saṃsayo;</div> </td> </tr> <tr> <td> <div class="G">Tadā hi pakataṃ pāpaṃ,</div> </td> </tr> <tr> <td> <div class="G">cirarattāya kibbisaṃ.</div> </td> </tr> </table> </div>
</div>
<div class="q" id="p_23J_1651"> <div class="divNumber">332.</div> <div class="p"> <table class="singleColumn"> <tr> <td> <div class="pN">1651</div> <div class="G">Bhavanti tassa vattāro,</div> </td> </tr> <tr> <td> <div class="G">gāme kibbisakārako;</div> </td> </tr> <tr> <td> <div class="G">Araññe nimmanussamhi,</div> </td> </tr> <tr> <td> <div class="G">ko maṃ vattumarahati.</div> </td> </tr> </table> </div>
</div>
<div class="q" id="p_23J_1652"> <div class="divNumber">333.</div> <div class="p"> <table class="singleColumn"> <tr> <td> <div class="pN">1652</div> <div class="G">Sārayanti hi kammāni,</div> </td> </tr> <tr> <td> <div class="G">gāme saṅgaccha māṇavā;</div> </td> </tr> <tr> <td> <div class="G">Araññe nimmanussamhi,</div> </td> </tr> <tr> <td> <div class="G">ko nu maṃ sārayissati”.</div> </td> </tr> </table> </div>
</div>
<div class="q" id="p_23J_1653"> <div class="divNumber">334.</div> <div class="p"> <table class="singleColumn"> <tr> <td> <div class="pN">1653</div> <div class="G">Sā devatā antarahitā,</div> </td> </tr> <tr> <td> <div class="G">pabbate gandhamādane;</div> </td> </tr> <tr> <td> <div class="G">Raññova anukampāya,</div> </td> </tr> <tr> <td> <div class="G">imā gāthā abhāsatha.</div> </td> </tr> </table> </div>
</div>
<div class="q" id="p_23J_1654"> <div class="divNumber">335.</div> <div class="p"> <table class="singleColumn"> <tr> <td> <div class="pN">1654</div> <div class="G">“Āguṃ kira mahārāja,</div> </td> </tr> <tr> <td> <div class="G">akari kamma dukkaṭaṃ;</div> </td> </tr> <tr> <td> <div class="G">Adūsakā pitāputtā,</div> </td> </tr> <tr> <td> <div class="G">tayo ekūsunā hatā.</div> </td> </tr> </table> </div>
</div>
<div class="q" id="p_23J_1655"> <div class="divNumber">336.</div> <div class="p"> <table class="singleColumn"> <tr> <td> <div class="pN">1655</div> <div class="G">Ehi taṃ anusikkhāmi,</div> </td> </tr> <tr> <td> <div class="G">yathā te sugatī siyā;</div> </td> </tr> <tr> <td> <div class="G">Dhammenandhe vane posa,</div> </td> </tr> <tr> <td> <div class="G">maññehaṃ sugatī tayā”.</div> </td> </tr> </table> </div>
</div>
<div class="q" id="p_23J_1656"> <div class="divNumber">337.</div> <div class="p"> <table class="singleColumn"> <tr> <td> <div class="pN">1656</div> <div class="G">Sa rājā paridevitvā,</div> </td> </tr> <tr> <td> <div class="G">bahuṃ kāruññasañhitaṃ;</div> </td> </tr> <tr> <td> <div class="G">Udakakumbhamādāya,</div> </td> </tr> <tr> <td> <div class="G">pakkāmi dakkhiṇāmukho.</div> </td> </tr> </table> </div>
</div>
<div class="q" id="p_23J_1657"> <div class="divNumber">338.</div> <div class="p"> <table class="singleColumn"> <tr> <td> <div class="pN">1657</div> <div class="G">“Kassa nu eso padasaddo,</div> </td> </tr> <tr> <td> <div class="G">manussasseva āgato;</div> </td> </tr> <tr> <td> <div class="G">Neso sāmassa nigghoso,</div> </td> </tr> <tr> <td> <div class="G">ko nu tvamasi mārisa.</div> </td> </tr> </table> </div>
</div>
<div class="q" id="p_23J_1658"> <div class="divNumber">339.</div> <div class="p"> <table class="singleColumn"> <tr> <td> <div class="pN">1658</div> <div class="G">Santañhi sāmo vajati,</div> </td> </tr> <tr> <td> <div class="G">santaṃ pādāni neyati;</div> </td> </tr> <tr> <td> <div class="G">Neso sāmassa nigghoso,</div> </td> </tr> <tr> <td> <div class="G">ko nu tvamasi mārisa”.</div> </td> </tr> </table> </div>
</div>
<div class="q" id="p_23J_1659"> <div class="divNumber">340.</div> <div class="p"> <table class="singleColumn"> <tr> <td> <div class="pN">1659</div> <div class="G">“Rājāhamasmi kāsīnaṃ,</div> </td> </tr> <tr> <td> <div class="G">pīḷiyakkhoti maṃ vidū;</div> </td> </tr> <tr> <td> <div class="G">Lobhā raṭṭhaṃ pahitvāna,</div> </td> </tr> <tr> <td> <div class="G">migamesaṃ carāmahaṃ.</div> </td> </tr> </table> </div>
</div>
<div class="q" id="p_23J_1660"> <div class="divNumber">341.</div> <div class="p"> <table class="singleColumn"> <tr> <td> <div class="pN">1660</div> <div class="G">Issatthe casmi kusalo,</div> </td> </tr> <tr> <td> <div class="G">daḷhadhammoti vissuto;</div> </td> </tr> <tr> <td> <div class="G">Nāgopi me na mucceyya,</div> </td> </tr> <tr> <td> <div class="G">āgato usupātanaṃ”.</div> </td> </tr> </table> </div>
</div>
<div class="q" id="p_23J_1661"> <div class="divNumber">342.</div> <div class="p"> <table class="singleColumn"> <tr> <td> <div class="pN">1661</div> <div class="G">“Svāgataṃ te mahārāja,</div> </td> </tr> <tr> <td> <div class="G">atho te adurāgataṃ;</div> </td> </tr> <tr> <td> <div class="G">Issarosi anuppatto,</div> </td> </tr> <tr> <td> <div class="G">yaṃ idhatthi pavedaya.</div> </td> </tr> </table> </div>
</div>
<div class="q" id="p_23J_1662"> <div class="divNumber">343.</div> <div class="p"> <table class="singleColumn"> <tr> <td> <div class="pN">1662</div> <div class="G">Tindukāni piyālāni,</div> </td> </tr> <tr> <td> <div class="G">madhuke kāsumāriyo;</div> </td> </tr> <tr> <td> <div class="G">Phalāni khuddakappāni,</div> </td> </tr> <tr> <td> <div class="G">bhuñja rāja varaṃ varaṃ.</div> </td> </tr> </table> </div>
</div>
<div class="q" id="p_23J_1663"> <div class="divNumber">344.</div> <div class="p"> <table class="singleColumn"> <tr> <td> <div class="pN">1663</div> <div class="G">Idampi pānīyaṃ sītaṃ,</div> </td> </tr> <tr> <td> <div class="G">ābhataṃ girigabbharā;</div> </td> </tr> <tr> <td> <div class="G">Tato piva mahārāja,</div> </td> </tr> <tr> <td> <div class="G">sace tvaṃ abhikaṅkhasi”.</div> </td> </tr> </table> </div>
</div>
<div class="q" id="p_23J_1664"> <div class="divNumber">345.</div> <div class="p"> <table class="singleColumn"> <tr> <td> <div class="pN">1664</div> <div class="G">“Nālaṃ andhā vane daṭṭhuṃ,</div> </td> </tr> <tr> <td> <div class="G">ko nu vo phalamāhari;</div> </td> </tr> <tr> <td> <div class="G">Anandhassevayaṃ sammā,</div> </td> </tr> <tr> <td> <div class="G">nivāpo mayha khāyati”.</div> </td> </tr> </table> </div>
</div>
<div class="q" id="p_23J_1665"> <div class="divNumber">346.</div> <div class="p"> <table class="singleColumn"> <tr> <td> <div class="pN">1665</div> <div class="G">“Daharo yuvā nātibrahā,</div> </td> </tr> <tr> <td> <div class="G">sāmo kalyāṇadassano;</div> </td> </tr> <tr> <td> <div class="G">Dīghassa kesā asitā,</div> </td> </tr> <tr> <td> <div class="G">atho sūnaggavellitā.</div> </td> </tr> </table> </div>
</div>
<div class="q" id="p_23J_1666"> <div class="divNumber">347.</div> <div class="p"> <table class="singleColumn"> <tr> <td> <div class="pN">1666</div> <div class="G">So have phalamāharitvā,</div> </td> </tr> <tr> <td> <div class="G">ito ādāya kamaṇḍaluṃ;</div> </td> </tr> <tr> <td> <div class="G">Nadiṃ gato udahāro,</div> </td> </tr> <tr> <td> <div class="G">maññe na dūramāgato”.</div> </td> </tr> </table> </div>
</div>
<div class="q" id="p_23J_1667"> <div class="divNumber">348.</div> <div class="p"> <table class="singleColumn"> <tr> <td> <div class="pN">1667</div> <div class="G">“Ahaṃ taṃ avadhiṃ sāmaṃ,</div> </td> </tr> <tr> <td> <div class="G">yo tuyhaṃ paricārako;</div> </td> </tr> <tr> <td> <div class="G">Yaṃ kumāraṃ pavedetha,</div> </td> </tr> <tr> <td> <div class="G">sāmaṃ kalyāṇadassanaṃ.</div> </td> </tr> </table> </div>
</div>
<div class="q" id="p_23J_1668"> <div class="divNumber">349.</div> <div class="p"> <table class="singleColumn"> <tr> <td> <div class="pN">1668</div> <div class="G">Dīghassa kesā asitā,</div> </td> </tr> <tr> <td> <div class="G">atho sūnaggavellitā;</div> </td> </tr> <tr> <td> <div class="G">Tesu lohitalittesu,</div> </td> </tr> <tr> <td> <div class="G">seti sāmo mayā hato”.</div> </td> </tr> </table> </div>
</div>
<div class="q" id="p_23J_1669"> <div class="divNumber">350.</div> <div class="p"> <table class="singleColumn"> <tr> <td> <div class="pN">1669</div> <div class="G">“Kena dukūla mantesi,</div> </td> </tr> <tr> <td> <div class="G">hato sāmoti vādinā;</div> </td> </tr> <tr> <td> <div class="G">Hato sāmoti sutvāna,</div> </td> </tr> <tr> <td> <div class="G">hadayaṃ me pavedhati.</div> </td> </tr> </table> </div>
</div>
<div class="q" id="p_23J_1670"> <div class="divNumber">351.</div> <div class="p"> <table class="singleColumn"> <tr> <td> <div class="pN">1670</div> <div class="G">Assatthasseva taruṇaṃ,</div> </td> </tr> <tr> <td> <div class="G">pavāḷaṃ māluteritaṃ;</div> </td> </tr> <tr> <td> <div class="G">Hato sāmoti sutvāna,</div> </td> </tr> <tr> <td> <div class="G">hadayaṃ me pavedhati”.</div> </td> </tr> </table> </div>
</div>
<div class="q" id="p_23J_1671"> <div class="divNumber">352.</div> <div class="p"> <table class="singleColumn"> <tr> <td> <div class="pN">1671</div> <div class="G">“Pārike kāsirājāyaṃ,</div> </td> </tr> <tr> <td> <div class="G">so sāmaṃ migasammate;</div> </td> </tr> <tr> <td> <div class="G">Kodhasā usunā vijjhi,</div> </td> </tr> <tr> <td> <div class="G">tassa mā pāpamicchimhā”.</div> </td> </tr> </table> </div>
</div>
<div class="q" id="p_23J_1672"> <div class="divNumber">353.</div> <div class="p"> <table class="singleColumn"> <tr> <td> <div class="pN">1672</div> <div class="G">“Kicchā laddho piyo putto,</div> </td> </tr> <tr> <td> <div class="G">yo andhe abharī vane;</div> </td> </tr> <tr> <td> <div class="G">Taṃ ekaputtaṃ ghātimhi,</div> </td> </tr> <tr> <td> <div class="G">kathaṃ cittaṃ na kopaye”.</div> </td> </tr> </table> </div>
</div>
<div class="q" id="p_23J_1673"> <div class="divNumber">354.</div> <div class="p"> <table class="singleColumn"> <tr> <td> <div class="pN">1673</div> <div class="G">“Kicchā laddho piyo putto,</div> </td> </tr> <tr> <td> <div class="G">yo andhe abharī vane;</div> </td> </tr> <tr> <td> <div class="G">Taṃ ekaputtaṃ ghātimhi,</div> </td> </tr> <tr> <td> <div class="G">akkodhaṃ āhu paṇḍitā”.</div> </td> </tr> </table> </div>
</div>
<div class="q" id="p_23J_1674"> <div class="divNumber">355.</div> <div class="p"> <table class="singleColumn"> <tr> <td> <div class="pN">1674</div> <div class="G">“Mā bāḷhaṃ paridevetha,</div> </td> </tr> <tr> <td> <div class="G">hato sāmoti vādinā;</div> </td> </tr> <tr> <td> <div class="G">Ahaṃ kammakaro hutvā,</div> </td> </tr> <tr> <td> <div class="G">bharissāmi brahāvane.</div> </td> </tr> </table> </div>
</div>
<div class="q" id="p_23J_1675"> <div class="divNumber">356.</div> <div class="p"> <table class="singleColumn"> <tr> <td> <div class="pN">1675</div> <div class="G">Issatthe casmi kusalo,</div> </td> </tr> <tr> <td> <div class="G">daḷhadhammoti vissuto;</div> </td> </tr> <tr> <td> <div class="G">Ahaṃ kammakaro hutvā,</div> </td> </tr> <tr> <td> <div class="G">bharissāmi brahāvane.</div> </td> </tr> </table> </div>
</div>
<div class="q" id="p_23J_1676"> <div class="divNumber">357.</div> <div class="p"> <table class="singleColumn"> <tr> <td> <div class="pN">1676</div> <div class="G">Migānaṃ vighāsamanvesaṃ,</div> </td> </tr> <tr> <td> <div class="G">vanamūlaphalāni ca;</div> </td> </tr> <tr> <td> <div class="G">Ahaṃ kammakaro hutvā,</div> </td> </tr> <tr> <td> <div class="G">bharissāmi brahāvane”.</div> </td> </tr> </table> </div>
</div>
<div class="q" id="p_23J_1677"> <div class="divNumber">358.</div> <div class="p"> <table class="singleColumn"> <tr> <td> <div class="pN">1677</div> <div class="G">“Nesa dhammo mahārāja,</div> </td> </tr> <tr> <td> <div class="G">netaṃ amhesu kappati;</div> </td> </tr> <tr> <td> <div class="G">Rājā tvamasi amhākaṃ,</div> </td> </tr> <tr> <td> <div class="G">pāde vandāma te mayaṃ”.</div> </td> </tr> </table> </div>
</div>
<div class="q" id="p_23J_1678"> <div class="divNumber">359.</div> <div class="p"> <table class="singleColumn"> <tr> <td> <div class="pN">1678</div> <div class="G">“Dhammaṃ nesādā bhaṇatha,</div> </td> </tr> <tr> <td> <div class="G">katā apacitī tayā;</div> </td> </tr> <tr> <td> <div class="G">Pitā tvamasi amhākaṃ,</div> </td> </tr> <tr> <td> <div class="G">mātā tvamasi pārike”.</div> </td> </tr> </table> </div>
</div>
<div class="q" id="p_23J_1679"> <div class="divNumber">360.</div> <div class="p"> <table class="singleColumn"> <tr> <td> <div class="pN">1679</div> <div class="G">“Namo te kāsirājatthu,</div> </td> </tr> <tr> <td> <div class="G">namo te kāsivaḍḍhana;</div> </td> </tr> <tr> <td> <div class="G">Añjaliṃ te paggaṇhāma,</div> </td> </tr> <tr> <td> <div class="G">yāva sāmānupāpaya.</div> </td> </tr> </table> </div>
</div>
<div class="q" id="p_23J_1680"> <div class="divNumber">361.</div> <div class="p"> <table class="singleColumn"> <tr> <td> <div class="pN">1680</div> <div class="G">Tassa pāde samajjantā,</div> </td> </tr> <tr> <td> <div class="G">mukhañca bhujadassanaṃ;</div> </td> </tr> <tr> <td> <div class="G">Saṃsumbhamānā attānaṃ,</div> </td> </tr> <tr> <td> <div class="G">kālamāgamayāmase”.</div> </td> </tr> </table> </div>
</div>
<div class="q" id="p_23J_1681"> <div class="divNumber">362.</div> <div class="p"> <table class="singleColumn"> <tr> <td> <div class="pN">1681</div> <div class="G">“Brahā vāḷamigākiṇṇaṃ,</div> </td> </tr> <tr> <td> <div class="G">ākāsantaṃva dissati;</div> </td> </tr> <tr> <td> <div class="G">Yattha sāmo hato seti,</div> </td> </tr> <tr> <td> <div class="G">candova patito chamā.</div> </td> </tr> </table> </div>
</div>
<div class="q" id="p_23J_1682"> <div class="divNumber">363.</div> <div class="p"> <table class="singleColumn"> <tr> <td> <div class="pN">1682</div> <div class="G">Brahā vāḷamigākiṇṇaṃ,</div> </td> </tr> <tr> <td> <div class="G">ākāsantaṃva dissati;</div> </td> </tr> <tr> <td> <div class="G">Yattha sāmo hato seti,</div> </td> </tr> <tr> <td> <div class="G">sūriyova patito chamā.</div> </td> </tr> </table> </div>
</div>
<div class="q" id="p_23J_1683"> <div class="divNumber">364.</div> <div class="p"> <table class="singleColumn"> <tr> <td> <div class="pN">1683</div> <div class="G">Brahā vāḷamigākiṇṇaṃ,</div> </td> </tr> <tr> <td> <div class="G">ākāsantaṃva dissati;</div> </td> </tr> <tr> <td> <div class="G">Yattha sāmo hato seti,</div> </td> </tr> <tr> <td> <div class="G">paṃsunā patikunthito.</div> </td> </tr> </table> </div>
</div>
<div class="q" id="p_23J_1684"> <div class="divNumber">365.</div> <div class="p"> <table class="singleColumn"> <tr> <td> <div class="pN">1684</div> <div class="G">Brahā vāḷamigākiṇṇaṃ,</div> </td> </tr> <tr> <td> <div class="G">ākāsantaṃva dissati;</div> </td> </tr> <tr> <td> <div class="G">Yattha sāmo hato seti,</div> </td> </tr> <tr> <td> <div class="G">idheva vasathassame”.</div> </td> </tr> </table> </div>
</div>
<div class="q" id="p_23J_1685"> <div class="divNumber">366.</div> <div class="p"> <table class="singleColumn"> <tr> <td> <div class="pN">1685</div> <div class="G">“Yadi tattha sahassāni,</div> </td> </tr> <tr> <td> <div class="G">satāni niyutāni ca;</div> </td> </tr> <tr> <td> <div class="G">Nevamhākaṃ bhayaṃ koci,</div> </td> </tr> <tr> <td> <div class="G">vane vāḷesu vijjati”.</div> </td> </tr> </table> </div>
</div>
<div class="q" id="p_23J_1686"> <div class="divNumber">367.</div> <div class="p"> <table class="singleColumn"> <tr> <td> <div class="pN">1686</div> <div class="G">Tato andhānamādāya,</div> </td> </tr> <tr> <td> <div class="G">kāsirājā brahāvane;</div> </td> </tr> <tr> <td> <div class="G">Hatthe gahetvā pakkāmi,</div> </td> </tr> <tr> <td> <div class="G">yattha sāmo hato ahu.</div> </td> </tr> </table> </div>
</div>
<div class="q" id="p_23J_1687"> <div class="divNumber">368.</div> <div class="p"> <table class="singleColumn"> <tr> <td> <div class="pN">1687</div> <div class="G">Disvāna patitaṃ sāmaṃ,</div> </td> </tr> <tr> <td> <div class="G">puttakaṃ paṃsukunthitaṃ;</div> </td> </tr> <tr> <td> <div class="G">Apaviddhaṃ brahāraññe,</div> </td> </tr> <tr> <td> <div class="G">candaṃva patitaṃ chamā.</div> </td> </tr> </table> </div>
</div>
<div class="q" id="p_23J_1688"> <div class="divNumber">369.</div> <div class="p"> <table class="singleColumn"> <tr> <td> <div class="pN">1688</div> <div class="G">Disvāna patitaṃ sāmaṃ,</div> </td> </tr> <tr> <td> <div class="G">puttakaṃ paṃsukunthitaṃ;</div> </td> </tr> <tr> <td> <div class="G">Apaviddhaṃ brahāraññe,</div> </td> </tr> <tr> <td> <div class="G">sūriyaṃva patitaṃ chamā.</div> </td> </tr> </table> </div>
</div>
<div class="q" id="p_23J_1689"> <div class="divNumber">370.</div> <div class="p"> <table class="singleColumn"> <tr> <td> <div class="pN">1689</div> <div class="G">Disvāna patitaṃ sāmaṃ,</div> </td> </tr> <tr> <td> <div class="G">puttakaṃ paṃsukunthitaṃ;</div> </td> </tr> <tr> <td> <div class="G">Apaviddhaṃ brahāraññe,</div> </td> </tr> <tr> <td> <div class="G">kalūnaṃ paridevayuṃ.</div> </td> </tr> </table> </div>
</div>
<div class="q" id="p_23J_1690"> <div class="divNumber">371.</div> <div class="p"> <table class="singleColumn"> <tr> <td> <div class="pN">1690</div> <div class="G">Disvāna patitaṃ sāmaṃ,</div> </td> </tr> <tr> <td> <div class="G">puttakaṃ paṃsukunthitaṃ;</div> </td> </tr> <tr> <td> <div class="G">Bāhā paggayha pakkanduṃ,</div> </td> </tr> <tr> <td> <div class="G">“adhammo kira bho iti.</div> </td> </tr> </table> </div>
</div>
<div class="q" id="p_23J_1691"> <div class="divNumber">372.</div> <div class="p"> <table class="singleColumn"> <tr> <td> <div class="pN">1691</div> <div class="G">Bāḷhaṃ kho tvaṃ pamattosi,</div> </td> </tr> <tr> <td> <div class="G">sāma kalyāṇadassana;</div> </td> </tr> <tr> <td> <div class="G">Yo ajjevaṃ gate kāle,</div> </td> </tr> <tr> <td> <div class="G">na kiñci mabhibhāsasi.</div> </td> </tr> </table> </div>
</div>
<div class="q" id="p_23J_1692"> <div class="divNumber">373.</div> <div class="p"> <table class="singleColumn"> <tr> <td> <div class="pN">1692</div> <div class="G">Bāḷhaṃ kho tvaṃ padittosi,</div> </td> </tr> <tr> <td> <div class="G">sāma kalyāṇadassana;</div> </td> </tr> <tr> <td> <div class="G">Yo ajjevaṃ gate kāle,</div> </td> </tr> <tr> <td> <div class="G">na kiñci mabhibhāsasi.</div> </td> </tr> </table> </div>
</div>
<div class="q" id="p_23J_1693"> <div class="divNumber">374.</div> <div class="p"> <table class="singleColumn"> <tr> <td> <div class="pN">1693</div> <div class="G">Bāḷhaṃ kho tvaṃ pakuddhosi,</div> </td> </tr> <tr> <td> <div class="G">sāma kalyāṇadassana;</div> </td> </tr> <tr> <td> <div class="G">Yo ajjevaṃ gate kāle,</div> </td> </tr> <tr> <td> <div class="G">na kiñci mabhibhāsasi.</div> </td> </tr> </table> </div>
</div>
<div class="q" id="p_23J_1694"> <div class="divNumber">375.</div> <div class="p"> <table class="singleColumn"> <tr> <td> <div class="pN">1694</div> <div class="G">Bāḷhaṃ kho tvaṃ pasuttosi,</div> </td> </tr> <tr> <td> <div class="G">sāma kalyāṇadassana;</div> </td> </tr> <tr> <td> <div class="G">Yo ajjevaṃ gate kāle,</div> </td> </tr> <tr> <td> <div class="G">na kiñci mabhibhāsasi.</div> </td> </tr> </table> </div>
</div>
<div class="q" id="p_23J_1695"> <div class="divNumber">376.</div> <div class="p"> <table class="singleColumn"> <tr> <td> <div class="pN">1695</div> <div class="G">Bāḷhaṃ kho tvaṃ vimanosi,</div> </td> </tr> <tr> <td> <div class="G">sāma kalyāṇadassana;</div> </td> </tr> <tr> <td> <div class="G">Yo ajjevaṃ gate kāle,</div> </td> </tr> <tr> <td> <div class="G">na kiñci mabhibhāsasi.</div> </td> </tr> </table> </div>
</div>
<div class="q" id="p_23J_1696"> <div class="divNumber">377.</div> <div class="p"> <table class="singleColumn"> <tr> <td> <div class="pN">1696</div> <div class="G">Jaṭaṃ valinaṃ paṃsugataṃ,</div> </td> </tr> <tr> <td> <div class="G">ko dāni saṇṭhapessati;</div> </td> </tr> <tr> <td> <div class="G">Sāmo ayaṃ kālaṅkato,</div> </td> </tr> <tr> <td> <div class="G">andhānaṃ paricārako.</div> </td> </tr> </table> </div>
</div>
<div class="q" id="p_23J_1697"> <div class="divNumber">378.</div> <div class="p"> <table class="singleColumn"> <tr> <td> <div class="pN">1697</div> <div class="G">Ko me sammajjamādāya,</div> </td> </tr> <tr> <td> <div class="G">sammajjissati assamaṃ;</div> </td> </tr> <tr> <td> <div class="G">Sāmo ayaṃ kālaṅkato,</div> </td> </tr> <tr> <td> <div class="G">andhānaṃ paricārako.</div> </td> </tr> </table> </div>
</div>
<div class="q" id="p_23J_1698"> <div class="divNumber">379.</div> <div class="p"> <table class="singleColumn"> <tr> <td> <div class="pN">1698</div> <div class="G">Ko dāni nhāpayissati,</div> </td> </tr> <tr> <td> <div class="G">sītenuṇhodakena ca;</div> </td> </tr> <tr> <td> <div class="G">Sāmo ayaṃ kālaṅkato,</div> </td> </tr> <tr> <td> <div class="G">andhānaṃ paricārako.</div> </td> </tr> </table> </div>
</div>
<div class="q" id="p_23J_1699"> <div class="divNumber">380.</div> <div class="p"> <table class="singleColumn"> <tr> <td> <div class="pN">1699</div> <div class="G">Ko dāni bhojayissati,</div> </td> </tr> <tr> <td> <div class="G">vanamūlaphalāni ca;</div> </td> </tr> <tr> <td> <div class="G">Sāmo ayaṃ kālaṅkato,</div> </td> </tr> <tr> <td> <div class="G">andhānaṃ paricārako”.</div> </td> </tr> </table> </div>
</div>
<div class="q" id="p_23J_1700"> <div class="divNumber">381.</div> <div class="p"> <table class="singleColumn"> <tr> <td> <div class="pN">1700</div> <div class="G">Disvāna patitaṃ sāmaṃ,</div> </td> </tr> <tr> <td> <div class="G">puttakaṃ paṃsukunthitaṃ;</div> </td> </tr> <tr> <td> <div class="G">Aṭṭitā puttasokena,</div> </td> </tr> <tr> <td> <div class="G">mātā saccaṃ abhāsatha.</div> </td> </tr> </table> </div>
</div>
<div class="q" id="p_23J_1701"> <div class="divNumber">382.</div> <div class="p"> <table class="singleColumn"> <tr> <td> <div class="pN">1701</div> <div class="G">“Yena saccenayaṃ sāmo,</div> </td> </tr> <tr> <td> <div class="G">dhammacārī pure ahu;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1702"> <div class="divNumber">383.</div> <div class="p"> <table class="singleColumn"> <tr> <td> <div class="pN">1702</div> <div class="G">Yena saccenayaṃ sāmo,</div> </td> </tr> <tr> <td> <div class="G">brahmacārī pure ahu;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1703"> <div class="divNumber">384.</div> <div class="p"> <table class="singleColumn"> <tr> <td> <div class="pN">1703</div> <div class="G">Yena saccenayaṃ sāmo,</div> </td> </tr> <tr> <td> <div class="G">saccavādī pure ahu;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1704"> <div class="divNumber">385.</div> <div class="p"> <table class="singleColumn"> <tr> <td> <div class="pN">1704</div> <div class="G">Yena saccenayaṃ sāmo,</div> </td> </tr> <tr> <td> <div class="G">mātāpettibharo ahu;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1705"> <div class="divNumber">386.</div> <div class="p"> <table class="singleColumn"> <tr> <td> <div class="pN">1705</div> <div class="G">Yena saccenayaṃ sāmo,</div> </td> </tr> <tr> <td> <div class="G">kule jeṭṭhāpacāyiko;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1706"> <div class="divNumber">387.</div> <div class="p"> <table class="singleColumn"> <tr> <td> <div class="pN">1706</div> <div class="G">Yena saccenayaṃ sāmo,</div> </td> </tr> <tr> <td> <div class="G">pāṇā piyataro mama;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1707"> <div class="divNumber">388.</div> <div class="p"> <table class="singleColumn"> <tr> <td> <div class="pN">1707</div> <div class="G">Yaṃ kiñcitthi kataṃ puññaṃ,</div> </td> </tr> <tr> <td> <div class="G">Mayhañceva pitucca te;</div> </td> </tr> <tr> <td> <div class="G">Sabbena tena kusalena,</div> </td> </tr> <tr> <td> <div class="G">Visaṃ sāmassa haññatu”.</div> </td> </tr> </table> </div>
</div>
<div class="q" id="p_23J_1708"> <div class="divNumber">389.</div> <div class="p"> <table class="singleColumn"> <tr> <td> <div class="pN">1708</div> <div class="G">Disvāna patitaṃ sāmaṃ,</div> </td> </tr> <tr> <td> <div class="G">puttakaṃ paṃsukunthitaṃ;</div> </td> </tr> <tr> <td> <div class="G">Aṭṭito puttasokena,</div> </td> </tr> <tr> <td> <div class="G">pitā saccaṃ abhāsatha.</div> </td> </tr> </table> </div>
</div>
<div class="q" id="p_23J_1709"> <div class="divNumber">390.</div> <div class="p"> <table class="singleColumn"> <tr> <td> <div class="pN">1709</div> <div class="G">“Yena saccenayaṃ sāmo,</div> </td> </tr> <tr> <td> <div class="G">dhammacārī pure ahu;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1710"> <div class="divNumber">391.</div> <div class="p"> <table class="singleColumn"> <tr> <td> <div class="pN">1710</div> <div class="G">Yena saccenayaṃ sāmo,</div> </td> </tr> <tr> <td> <div class="G">brahmacārī pure ahu;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1711"> <div class="divNumber">392.</div> <div class="p"> <table class="singleColumn"> <tr> <td> <div class="pN">1711</div> <div class="G">Yena saccenayaṃ sāmo,</div> </td> </tr> <tr> <td> <div class="G">saccavādī pure ahu;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1712"> <div class="divNumber">393.</div> <div class="p"> <table class="singleColumn"> <tr> <td> <div class="pN">1712</div> <div class="G">Yena saccenayaṃ sāmo,</div> </td> </tr> <tr> <td> <div class="G">mātāpettibharo ahu;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1713"> <div class="divNumber">394.</div> <div class="p"> <table class="singleColumn"> <tr> <td> <div class="pN">1713</div> <div class="G">Yena saccenayaṃ sāmo,</div> </td> </tr> <tr> <td> <div class="G">kule jeṭṭhāpacāyiko;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1714"> <div class="divNumber">395.</div> <div class="p"> <table class="singleColumn"> <tr> <td> <div class="pN">1714</div> <div class="G">Yena saccenayaṃ sāmo,</div> </td> </tr> <tr> <td> <div class="G">pāṇā piyataro mama;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1715"> <div class="divNumber">396.</div> <div class="p"> <table class="singleColumn"> <tr> <td> <div class="pN">1715</div> <div class="G">Yaṃ kiñcitthi kataṃ puññaṃ,</div> </td> </tr> <tr> <td> <div class="G">Mayhañceva mātucca te;</div> </td> </tr> <tr> <td> <div class="G">Sabbena tena kusalena,</div> </td> </tr> <tr> <td> <div class="G">Visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1716"> <div class="divNumber">397.</div> <div class="p"> <table class="singleColumn"> <tr> <td> <div class="pN">1716</div> <div class="G">Sā devatā antarahitā,</div> </td> </tr> <tr> <td> <div class="G">pabbate gandhamādane;</div> </td> </tr> <tr> <td> <div class="G">Sāmassa anukampāya,</div> </td> </tr> <tr> <td> <div class="G">imaṃ saccaṃ abhāsatha.</div> </td> </tr> </table> </div>
</div>
<div class="q" id="p_23J_1717"> <div class="divNumber">398.</div> <div class="p"> <table class="singleColumn"> <tr> <td> <div class="pN">1717</div> <div class="G">Pabbatyāhaṃ gandhamādane,</div> </td> </tr> <tr> <td> <div class="G">cirarattanivāsinī;</div> </td> </tr> <tr> <td> <div class="G">Na me piyataro koci,</div> </td> </tr> <tr> <td> <div class="G">añño sāmena vijjati;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu.</div> </td> </tr> </table> </div>
</div>
<div class="q" id="p_23J_1718"> <div class="divNumber">399.</div> <div class="p"> <table class="singleColumn"> <tr> <td> <div class="pN">1718</div> <div class="G">Sabbe vanā gandhamayā,</div> </td> </tr> <tr> <td> <div class="G">pabbate gandhamādane;</div> </td> </tr> <tr> <td> <div class="G">Etena saccavajjena,</div> </td> </tr> <tr> <td> <div class="G">visaṃ sāmassa haññatu”.</div> </td> </tr> </table> </div>
</div>
<div class="q" id="p_23J_1719"> <div class="divNumber">400.</div> <div class="p"> <table class="singleColumn"> <tr> <td> <div class="pN">1719</div> <div class="G">Tesaṃ lālappamānānaṃ,</div> </td> </tr> <tr> <td> <div class="G">bahuṃ kāruññasañhitaṃ;</div> </td> </tr> <tr> <td> <div class="G">Khippaṃ sāmo samuṭṭhāsi,</div> </td> </tr> <tr> <td> <div class="G">yuvā kalyāṇadassano.</div> </td> </tr> </table> </div>
</div>
<div class="q" id="p_23J_1720"> <div class="divNumber">401.</div> <div class="p"> <table class="singleColumn"> <tr> <td> <div class="pN">1720</div> <div class="G">“Sāmohamasmi bhaddaṃ vo,</div> </td> </tr> <tr> <td> <div class="G">Sotthināmhi samuṭṭhito;</div> </td> </tr> <tr> <td> <div class="G">Mā bāḷhaṃ paridevetha,</div> </td> </tr> <tr> <td> <div class="G">Mañjunābhivadetha maṃ”.</div> </td> </tr> </table> </div>
</div>
<div class="q" id="p_23J_1721"> <div class="divNumber">402.</div> <div class="p"> <table class="singleColumn"> <tr> <td> <div class="pN">1721</div> <div class="G">“Svāgataṃ te mahārāja,</div> </td> </tr> <tr> <td> <div class="G">atho te adurāgataṃ;</div> </td> </tr> <tr> <td> <div class="G">Issarosi anuppatto,</div> </td> </tr> <tr> <td> <div class="G">yaṃ idhatthi pavedaya.</div> </td> </tr> </table> </div>
</div>
<div class="q" id="p_23J_1722"> <div class="divNumber">403.</div> <div class="p"> <table class="singleColumn"> <tr> <td> <div class="pN">1722</div> <div class="G">Tindukāni piyālāni,</div> </td> </tr> <tr> <td> <div class="G">madhuke kāsumāriyo;</div> </td> </tr> <tr> <td> <div class="G">Phalāni khuddakappāni,</div> </td> </tr> <tr> <td> <div class="G">bhuñja rāja varaṃ varaṃ.</div> </td> </tr> </table> </div>
</div>
<div class="q" id="p_23J_1723"> <div class="divNumber">404.</div> <div class="p"> <table class="singleColumn"> <tr> <td> <div class="pN">1723</div> <div class="G">Atthi me pānīyaṃ sītaṃ,</div> </td> </tr> <tr> <td> <div class="G">ābhataṃ girigabbharā;</div> </td> </tr> <tr> <td> <div class="G">Tato piva mahārāja,</div> </td> </tr> <tr> <td> <div class="G">sace tvaṃ abhikaṅkhasi”.</div> </td> </tr> </table> </div>
</div>
<div class="q" id="p_23J_1724"> <div class="divNumber">405.</div> <div class="p"> <table class="singleColumn"> <tr> <td> <div class="pN">1724</div> <div class="G">“Sammuyhāmi pamuyhāmi,</div> </td> </tr> <tr> <td> <div class="G">sabbā muyhanti me disā;</div> </td> </tr> <tr> <td> <div class="G">Petaṃ taṃ sāma maddakkhiṃ,</div> </td> </tr> <tr> <td> <div class="G">ko nu tvaṃ sāma jīvasi”.</div> </td> </tr> </table> </div>
</div>
<div class="q" id="p_23J_1725"> <div class="divNumber">406.</div> <div class="p"> <table class="singleColumn"> <tr> <td> <div class="pN">1725</div> <div class="G">“Api jīvaṃ mahārāja,</div> </td> </tr> <tr> <td> <div class="G">purisaṃ gāḷhavedanaṃ;</div> </td> </tr> <tr> <td> <div class="G">Upanītamanasaṅkappaṃ,</div> </td> </tr> <tr> <td> <div class="G">jīvantaṃ maññate mataṃ.</div> </td> </tr> </table> </div>
</div>
<div class="q" id="p_23J_1726"> <div class="divNumber">407.</div> <div class="p"> <table class="singleColumn"> <tr> <td> <div class="pN">1726</div> <div class="G">Api jīvaṃ mahārāja,</div> </td> </tr> <tr> <td> <div class="G">purisaṃ gāḷhavedanaṃ;</div> </td> </tr> <tr> <td> <div class="G">Taṃ nirodhagataṃ santaṃ,</div> </td> </tr> <tr> <td> <div class="G">jīvantaṃ maññate mataṃ.</div> </td> </tr> </table> </div>
</div>
<div class="q" id="p_23J_1727"> <div class="divNumber">408.</div> <div class="p"> <table class="singleColumn"> <tr> <td> <div class="pN">1727</div> <div class="G">Yo mātaraṃ pitaraṃ vā,</div> </td> </tr> <tr> <td> <div class="G">macco dhammena posati;</div> </td> </tr> <tr> <td> <div class="G">Devāpi naṃ tikicchanti,</div> </td> </tr> <tr> <td> <div class="G">mātāpettibharaṃ naraṃ.</div> </td> </tr> </table> </div>
</div>
<div class="q" id="p_23J_1728"> <div class="divNumber">409.</div> <div class="p"> <table class="singleColumn"> <tr> <td> <div class="pN">1728</div> <div class="G">Yo mātaraṃ pitaraṃ vā,</div> </td> </tr> <tr> <td> <div class="G">macco dhammena posati;</div> </td> </tr> <tr> <td> <div class="G">Idheva naṃ pasaṃsanti,</div> </td> </tr> <tr> <td> <div class="G">pecca sagge pamodati”.</div> </td> </tr> </table> </div>
</div>
<div class="q" id="p_23J_1729"> <div class="divNumber">410.</div> <div class="p"> <table class="singleColumn"> <tr> <td> <div class="pN">1729</div> <div class="G">“Esa bhiyyo pamuyhāmi,</div> </td> </tr> <tr> <td> <div class="G">Sabbā muyhanti me disā;</div> </td> </tr> <tr> <td> <div class="G">Saraṇaṃ taṃ sāma gacchāmi,</div> </td> </tr> <tr> <td> <div class="G">Tvañca me saraṇaṃ bhava”.</div> </td> </tr> </table> </div>
</div>
<div class="q" id="p_23J_1730"> <div class="divNumber">411.</div> <div class="p"> <table class="singleColumn"> <tr> <td> <div class="pN">1730</div> <div class="G">“Dhammaṃ cara mahārāja,</div> </td> </tr> <tr> <td> <div class="G">mātāpitūsu khattiya;</div> </td> </tr> <tr> <td> <div class="G">Idha dhammaṃ caritvāna,</div> </td> </tr> <tr> <td> <div class="G">rāja saggaṃ gamissasi.</div> </td> </tr> </table> </div>
</div>
<div class="q" id="p_23J_1731"> <div class="divNumber">412.</div> <div class="p"> <table class="singleColumn"> <tr> <td> <div class="pN">1731</div> <div class="G">Dhammaṃ cara mahārāja,</div> </td> </tr> <tr> <td> <div class="G">puttadāresu khattiya;</div> </td> </tr> <tr> <td> <div class="G">Idha dhammaṃ caritvāna,</div> </td> </tr> <tr> <td> <div class="G">rāja saggaṃ gamissasi.</div> </td> </tr> </table> </div>
</div>
<div class="q" id="p_23J_1732"> <div class="divNumber">413.</div> <div class="p"> <table class="singleColumn"> <tr> <td> <div class="pN">1732</div> <div class="G">Dhammaṃ cara mahārāja,</div> </td> </tr> <tr> <td> <div class="G">mittāmaccesu khattiya;</div> </td> </tr> <tr> <td> <div class="G">Idha dhammaṃ caritvāna,</div> </td> </tr> <tr> <td> <div class="G">rāja saggaṃ gamissasi.</div> </td> </tr> </table> </div>
</div>
<div class="q" id="p_23J_1733"> <div class="divNumber">414.</div> <div class="p"> <table class="singleColumn"> <tr> <td> <div class="pN">1733</div> <div class="G">Dhammaṃ cara mahārāja,</div> </td> </tr> <tr> <td> <div class="G">vāhanesu balesu ca;</div> </td> </tr> <tr> <td> <div class="G">Idha dhammaṃ caritvāna,</div> </td> </tr> <tr> <td> <div class="G">rāja saggaṃ gamissasi.</div> </td> </tr> </table> </div>
</div>
<div class="q" id="p_23J_1734"> <div class="divNumber">415.</div> <div class="p"> <table class="singleColumn"> <tr> <td> <div class="pN">1734</div> <div class="G">Dhammaṃ cara mahārāja,</div> </td> </tr> <tr> <td> <div class="G">gāmesu nigamesu ca;</div> </td> </tr> <tr> <td> <div class="G">Idha dhammaṃ caritvāna,</div> </td> </tr> <tr> <td> <div class="G">rāja saggaṃ gamissasi.</div> </td> </tr> </table> </div>
</div>
<div class="q" id="p_23J_1735"> <div class="divNumber">416.</div> <div class="p"> <table class="singleColumn"> <tr> <td> <div class="pN">1735</div> <div class="G">Dhammaṃ cara mahārāja,</div> </td> </tr> <tr> <td> <div class="G">raṭṭhesu janapadesu ca;</div> </td> </tr> <tr> <td> <div class="G">Idha dhammaṃ caritvāna,</div> </td> </tr> <tr> <td> <div class="G">rāja saggaṃ gamissasi.</div> </td> </tr> </table> </div>
</div>
<div class="q" id="p_23J_1736"> <div class="divNumber">417.</div> <div class="p"> <table class="singleColumn"> <tr> <td> <div class="pN">1736</div> <div class="G">Dhammaṃ cara mahārāja,</div> </td> </tr> <tr> <td> <div class="G">samaṇabrāhmaṇesu ca;</div> </td> </tr> <tr> <td> <div class="G">Idha dhammaṃ caritvāna,</div> </td> </tr> <tr> <td> <div class="G">rāja saggaṃ gamissasi.</div> </td> </tr> </table> </div>
</div>
<div class="q" id="p_23J_1737"> <div class="divNumber">418.</div> <div class="p"> <table class="singleColumn"> <tr> <td> <div class="pN">1737</div> <div class="G">Dhammaṃ cara mahārāja,</div> </td> </tr> <tr> <td> <div class="G">migapakkhīsu khattiya;</div> </td> </tr> <tr> <td> <div class="G">Idha dhammaṃ caritvāna,</div> </td> </tr> <tr> <td> <div class="G">rāja saggaṃ gamissasi.</div> </td> </tr> </table> </div>
</div>
<div class="q" id="p_23J_1738"> <div class="divNumber">419.</div> <div class="p"> <table class="singleColumn"> <tr> <td> <div class="pN">1738</div> <div class="G">Dhammaṃ cara mahārāja,</div> </td> </tr> <tr> <td> <div class="G">dhammo ciṇṇo sukhāvaho;</div> </td> </tr> <tr> <td> <div class="G">Idha dhammaṃ caritvāna,</div> </td> </tr> <tr> <td> <div class="G">rāja saggaṃ gamissasi.</div> </td> </tr> </table> </div>
</div>
<div class="q" id="p_23J_1739"> <div class="divNumber">420.</div> <div class="p"> <table class="singleColumn"> <tr> <td> <div class="pN">1739</div> <div class="G">Dhammaṃ cara mahārāja,</div> </td> </tr> <tr> <td> <div class="G">saindā devā sabrahmakā;</div> </td> </tr> <tr> <td> <div class="G">Suciṇṇena divaṃ pattā,</div> </td> </tr> <tr> <td> <div class="G">mā dhammaṃ rāja pāmado”ti.</div> </td> </tr> </table> </div>
</div>
<div class="CENTER" id="p_23J_1740">
<span class="pN">1740</span>Suvaṇṇasāmajātakaṃ tatiyaṃ.</div>
</html>
