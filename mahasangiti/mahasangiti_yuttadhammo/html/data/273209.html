<html>
<div class="i">1.1.2 Dutiyapārājikasikkhāpada</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_191">
<div class="divNumber">
84.
</div>
<div class="p">
<span class="pN">191</span>Tena samayena buddho bhagavā rājagahe viharati gijjhakūṭe pabbate. Tena kho pana samayena sambahulā sandiṭṭhā sambhattā bhikkhū isigilipasse tiṇakuṭiyo karitvā vassaṃ upagacchiṃsu. Āyasmāpi dhaniyo kumbhakāraputto tiṇakuṭikaṃ karitvā vassaṃ upagacchi. Atha kho te bhikkhū vassaṃvuṭṭhā temāsaccayena tiṇakuṭiyo bhinditvā tiṇañca kaṭṭhañca paṭisāmetvā janapadacārikaṃ pakkamiṃsu. Āyasmā pana dhaniyo kumbhakāraputto tattheva vassaṃ vasi, tattha hemantaṃ, tattha gimhaṃ. Atha kho āyasmato dhaniyassa kumbhakāraputtassa gāmaṃ piṇḍāya paviṭṭhassa tiṇahāriyo kaṭṭhahāriyo tiṇakuṭikaṃ bhinditvā tiṇañca kaṭṭhañca ādāya agamaṃsu. Dutiyampi kho āyasmā dhaniyo kumbhakāraputto tiṇañca kaṭṭhañca saṅkaḍḍhitvā tiṇakuṭikaṃ akāsi. Dutiyampi kho āyasmato dhaniyassa kumbhakāraputtassa gāmaṃ piṇḍāya paviṭṭhassa tiṇahāriyo kaṭṭhahāriyo tiṇakuṭikaṃ bhinditvā tiṇañca kaṭṭhañca ādāya agamaṃsu. Tatiyampi kho āyasmā dhaniyo kumbhakāraputto tiṇañca kaṭṭhañca saṅkaḍḍhitvā tiṇakuṭikaṃ akāsi. Tatiyampi kho āyasmato dhaniyassa kumbhakāraputtassa gāmaṃ piṇḍāya paviṭṭhassa tiṇahāriyo kaṭṭhahāriyo tiṇakuṭikaṃ bhinditvā tiṇañca kaṭṭhañca ādāya agamaṃsu.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_192">
<div class="p">
<span class="pN">192</span>Atha kho āyasmato dhaniyassa kumbhakāraputtassa etadahosi—  “yāvatatiyakaṃ kho me gāmaṃ piṇḍāya paviṭṭhassa tiṇahāriyo kaṭṭhahāriyo tiṇakuṭikaṃ bhinditvā tiṇañca kaṭṭhañca ādāya agamaṃsu. Ahaṃ kho pana susikkhito anavayo sake ācariyake kumbhakārakamme pariyodātasippo. Yannūnāhaṃ sāmaṃ cikkhallaṃ madditvā sabbamattikāmayaṃ kuṭikaṃ kareyyan”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_193">
<div class="p">
<span class="pN">193</span>Atha kho āyasmā dhaniyo kumbhakāraputto sāmaṃ cikkhallaṃ madditvā sabbamattikāmayaṃ kuṭikaṃ karitvā tiṇañca kaṭṭhañca gomayañca saṅkaḍḍhitvā taṃ kuṭikaṃ paci. Sā ahosi kuṭikā abhirūpā dassanīyā pāsādikā lohitikā, seyyathāpi indagopako. Seyyathāpi nāma kiṅkaṇikasaddo; evamevaṃ tassā kuṭikāya saddo ahosi.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_194">
<div class="divNumber">
85.
</div>
<div class="p">
<span class="pN">194</span>Atha kho bhagavā sambahulehi bhikkhūhi saddhiṃ gijjhakūṭā pabbatā orohanto addasa taṃ kuṭikaṃ abhirūpaṃ dassanīyaṃ pāsādikaṃ lohitikaṃ. Disvāna bhikkhū āmantesi—  “kiṃ etaṃ, bhikkhave, abhirūpaṃ dassanīyaṃ pāsādikaṃ lohitikaṃ, seyyathāpi indagopako”ti? Atha kho te bhikkhū bhagavato etamatthaṃ ārocesuṃ. Vigarahi buddho bhagavā—  “ananucchavikaṃ, bhikkhave, tassa moghapurisassa ananulomikaṃ appatirūpaṃ assāmaṇakaṃ akappiyaṃ akaraṇīyaṃ. Kathañhi nāma so, bhikkhave, moghapuriso sabbamattikāmayaṃ kuṭikaṃ karissati. Na hi nāma, bhikkhave, tassa moghapurisassa pāṇesu anuddayā anukampā avihesā bhavissati. Gacchathetaṃ, bhikkhave, kuṭikaṃ bhindatha. Mā pacchimā janatā pāṇesu pātabyataṃ āpajji. Na ca, bhikkhave, sabbamattikāmayā kuṭikā kātabbā. Yo kareyya, āpatti dukkaṭassā”ti. “Evaṃ, bhante”ti, kho te bhikkhū bhagavato paṭissuṇitvā yena sā kuṭikā tenupasaṅkamiṃsu; upasaṅkamitvā taṃ kuṭikaṃ bhindiṃsu. Atha kho āyasmā dhaniyo kumbhakāraputto te bhikkhū etadavoca—  “kissa me tumhe, āvuso, kuṭikaṃ bhindathā”ti? “Bhagavā, āvuso, bhedāpetī”ti. “Bhindathāvuso, sace dhammassāmī bhedāpetī”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_195">
<div class="divNumber">
86.
</div>
<div class="p">
<span class="pN">195</span>Atha kho āyasmato dhaniyassa kumbhakāraputtassa etadahosi—  “yāvatatiyakaṃ kho me gāmaṃ piṇḍāya paviṭṭhassa tiṇahāriyo kaṭṭhahāriyo tiṇakuṭikaṃ bhinditvā tiṇañca kaṭṭhañca ādāya agamaṃsu. Yāpi mayā sabbamattikāmayā kuṭikā katā sāpi bhagavatā bhedāpitā. Atthi ca me dārugahe gaṇako sandiṭṭho. Yannūnāhaṃ dārugahe gaṇakaṃ dārūni yācitvā dārukuṭikaṃ kareyyan”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_196">
<div class="p">
<span class="pN">196</span>Atha kho āyasmā dhaniyo kumbhakāraputto yena dārugahe gaṇako tenupasaṅkami; upasaṅkamitvā dārugahe gaṇakaṃ etadavoca—  “yāvatatiyakaṃ kho me, āvuso, gāmaṃ piṇḍāya paviṭṭhassa tiṇahāriyo kaṭṭhahāriyo tiṇakuṭikaṃ bhinditvā tiṇañca kaṭṭhañca ādāya agamaṃsu. Yāpi mayā sabbamattikāmayā kuṭikā katā sāpi bhagavatā bhedāpitā. Dehi me, āvuso, dārūni. Icchāmi dārukuṭikaṃ kātun”ti. “Natthi, bhante, tādisāni dārūni yānāhaṃ ayyassa dadeyyaṃ. Atthi, bhante, devagahadārūni nagarapaṭisaṅkhārikāni āpadatthāya nikkhittāni. Sace tāni dārūni rājā dāpeti harāpetha, bhante”ti. “Dinnāni, āvuso, raññā”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_197">
<div class="p">
<span class="pN">197</span>Atha kho dārugahe gaṇakassa etadahosi—  “ime kho samaṇā sakyaputtiyā dhammacārino samacārino brahmacārino saccavādino sīlavanto kalyāṇadhammā. Rājāpimesaṃ abhippasanno. Nārahati adinnaṃ dinnanti vattun”ti. Atha kho dārugahe gaṇako āyasmantaṃ dhaniyaṃ kumbhakāraputtaṃ etadavoca—  “harāpetha, bhante”ti. Atha kho āyasmā dhaniyo kumbhakāraputto tāni dārūni khaṇḍākhaṇḍikaṃ chedāpetvā sakaṭehi nibbāhāpetvā dārukuṭikaṃ akāsi.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_198">
<div class="divNumber">
87.
</div>
<div class="p">
<span class="pN">198</span>Atha kho vassakāro brāhmaṇo magadhamahāmatto rājagahe kammante anusaññāyamāno yena dārugahe gaṇako tenupasaṅkami; upasaṅkamitvā dārugahe gaṇakaṃ etadavoca—  “yāni tāni, bhaṇe, devagahadārūni nagarapaṭisaṅkhārikāni āpadatthāya nikkhittāni kahaṃ tāni dārūnī”ti? “Tāni, sāmi, dārūni devena ayyassa dhaniyassa kumbhakāraputtassa dinnānī”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_199">
<div class="p">
<span class="pN">199</span>Atha kho vassakāro brāhmaṇo magadhamahāmatto anattamano ahosi—  “kathañhi nāma devo devagahadārūni nagarapaṭisaṅkhārikāni āpadatthāya nikkhittāni dhaniyassa kumbhakāraputtassa dassatī”ti. Atha kho vassakāro brāhmaṇo magadhamahāmatto yena rājā māgadho seniyo bimbisāro tenupasaṅkami; upasaṅkamitvā rājānaṃ māgadhaṃ seniyaṃ bimbisāraṃ etadavoca—  “saccaṃ kira devena devagahadārūni nagarapaṭisaṅkhārikāni āpadatthāya nikkhittāni dhaniyassa kumbhakāraputtassa dinnānī”ti? “Ko evamāhā”ti? “Dārugahe gaṇako, devā”ti. “Tena hi, brāhmaṇa, dārugahe gaṇakaṃ āṇāpehī”ti. Atha kho vassakāro brāhmaṇo magadhamahāmatto dārugahe gaṇakaṃ bandhaṃ āṇāpesi.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_200">
<div class="p">
<span class="pN">200</span>Addasa kho āyasmā dhaniyo kumbhakāraputto dārugahe gaṇakaṃ bandhaṃ niyyamānaṃ. Disvāna dārugahe gaṇakaṃ etadavoca—  “kissa tvaṃ, āvuso, bandho niyyāsī”ti? “Tesaṃ, bhante, dārūnaṃ kiccā”ti. “Gacchāvuso, ahampi āgacchāmī”ti. “Eyyāsi, bhante, purāhaṃ haññāmī”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_201">
<div class="divNumber">
88.
</div>
<div class="p">
<span class="pN">201</span>Atha kho āyasmā dhaniyo kumbhakāraputto yena rañño māgadhassa seniyassa bimbisārassa nivesanaṃ tenupasaṅkami; upasaṅkamitvā paññatte āsane nisīdi. Atha kho rājā māgadho seniyo bimbisāro yenāyasmā dhaniyo kumbhakāraputto tenupasaṅkami; upasaṅkamitvā āyasmantaṃ dhaniyaṃ kumbhakāraputtaṃ abhivādetvā ekamantaṃ nisīdi. Ekamantaṃ nisinno kho rājā māgadho seniyo bimbisāro āyasmantaṃ dhaniyaṃ kumbhakāraputtaṃ etadavoca—  “saccaṃ kira mayā, bhante, devagahadārūni nagarapaṭisaṅkhārikāni āpadatthāya nikkhittāni ayyassa dinnānī”ti? “Evaṃ, mahārājā”ti. “Mayaṃ kho, bhante, rājāno nāma bahukiccā bahukaraṇīyā, datvāpi na sareyyāma; iṅgha, bhante, sarāpehī”ti. “Sarasi tvaṃ, mahārāja, paṭhamābhisitto evarūpiṃ vācaṃ bhāsitā—  ‘dinnaññeva samaṇabrāhmaṇānaṃ tiṇakaṭṭhodakaṃ paribhuñjantū’”ti. “Sarāmahaṃ, bhante. Santi, bhante, samaṇabrāhmaṇā lajjino kukkuccakā sikkhākāmā. Tesaṃ appamattakepi kukkuccaṃ uppajjati. Tesaṃ mayā sandhāya bhāsitaṃ, tañca kho araññe apariggahitaṃ. So tvaṃ, bhante, tena lesena dārūni adinnaṃ harituṃ maññasi. Kathañhi nāma mādiso samaṇaṃ vā brāhmaṇaṃ vā vijite vasantaṃ haneyya vā bandheyya vā pabbājeyya vā. Gaccha, bhante, lomena tvaṃ muttosi. Māssu punapi evarūpaṃ akāsī”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_202">
<div class="p">
<span class="pN">202</span>Manussā ujjhāyanti khiyyanti vipācenti—  “alajjino ime samaṇā sakyaputtiyā dussīlā musāvādino. Ime hi nāma dhammacārino samacārino brāhmacārino saccavādino sīlavanto kalyāṇadhammā paṭijānissanti. Natthi imesaṃ sāmaññaṃ, natthi imesaṃ brahmaññaṃ. Naṭṭhaṃ imesaṃ sāmaññaṃ, naṭṭhaṃ imesaṃ brahmaññaṃ. Kuto imesaṃ sāmaññaṃ, kuto imesaṃ brahmaññaṃ. Apagatā ime sāmaññā, apagatā ime brahmaññā. Rājānampi ime vañcenti, kiṃ panaññe manusse”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_203">
<div class="p">
<span class="pN">203</span>Assosuṃ kho bhikkhū tesaṃ manussānaṃ ujjhāyantānaṃ khiyyantānaṃ vipācentānaṃ. Ye te bhikkhū appicchā santuṭṭhā lajjino kukkuccakā sikkhākāmā te ujjhāyanti khiyyanti vipācenti—  “kathañhi nāma āyasmā dhaniyo kumbhakāraputto rañño dārūni adinnaṃ ādiyissatī”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_204">
<div class="p">
<span class="pN">204</span>Atha kho te bhikkhū āyasmantaṃ dhaniyaṃ kumbhakāraputtaṃ anekapariyāyena vigarahitvā bhagavato etamatthaṃ ārocesuṃ. Atha kho bhagavā etasmiṃ nidāne etasmiṃ pakaraṇe bhikkhusaṃghaṃ sannipātāpetvā āyasmantaṃ dhaniyaṃ kumbhakāraputtaṃ paṭipucchi—  “saccaṃ kira tvaṃ, dhaniya, rañño dārūni adinnaṃ ādiyī”ti? “Saccaṃ, bhagavā”ti. Vigarahi buddho bhagavā—  “ananucchavikaṃ, moghapurisa, ananulomikaṃ appatirūpaṃ assāmaṇakaṃ akappiyaṃ akaraṇīyaṃ. Kathañhi nāma tvaṃ, moghapurisa, rañño dārūni adinnaṃ ādiyissasi. Netaṃ, moghapurisa, appasannānaṃ vā pasādāya pasannānaṃ vā bhiyyobhāvāya; atha khvetaṃ, moghapurisa, appasannānañceva appasādāya pasannānañca ekaccānaṃ aññathattāyā”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_205">
<div class="p">
<span class="pN">205</span>Tena kho pana samayena aññataro purāṇavohāriko mahāmatto bhikkhūsu pabbajito bhagavato avidūre nisinno hoti. Atha kho bhagavā taṃ bhikkhuṃ etadavoca—  “kittakena kho, bhikkhu, rājā māgadho seniyo bimbisāro coraṃ gahetvā hanati vā bandhati vā pabbājeti vā”ti? “Pādena vā, bhagavā, pādārahena vā”ti. Tena kho pana samayena rājagahe pañcamāsako pādo hoti. Atha kho bhagavā āyasmantaṃ dhaniyaṃ kumbhakāraputtaṃ anekapariyāyena vigarahitvā dubbharatāya…pe…  evañca pana, bhikkhave, imaṃ sikkhāpadaṃ uddiseyyātha— 
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_206">
<div class="divNumber">
89.
</div>
<div class="p">
<span class="pN">206</span><span class="bold">“Yo pana bhikkhu adinnaṃ theyyasaṅkhātaṃ ādiyeyya, yathārūpe adinnādāne rājāno coraṃ gahetvā haneyyuṃ vā bandheyyuṃ vā pabbājeyyuṃ vā—  ‘corosi bālosi mūḷhosi thenosī’ti, tathārūpaṃ bhikkhu adinnaṃ ādiyamāno ayampi pārājiko hoti asaṃvāso”</span>ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_207">
<div class="p">
<span class="pN">207</span>Evañcidaṃ bhagavatā bhikkhūnaṃ sikkhāpadaṃ paññattaṃ hoti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_208">
<div class="divNumber">
90.
</div>
<div class="p">
<span class="pN">208</span>Tena kho pana samayena chabbaggiyā bhikkhū rajakattharaṇaṃ gantvā rajakabhaṇḍikaṃ avaharitvā ārāmaṃ haritvā bhājesuṃ. Bhikkhū evamāhaṃsu—  “mahāpuññattha tumhe, āvuso. Bahuṃ tumhākaṃ cīvaraṃ uppannan”ti. “Kuto, āvuso, amhākaṃ puññaṃ, idāni mayaṃ rajakattharaṇaṃ gantvā rajakabhaṇḍikaṃ avaharimhā”ti. “Nanu, āvuso, bhagavatā sikkhāpadaṃ paññattaṃ. Kissa tumhe, āvuso, rajakabhaṇḍikaṃ avaharitthā”ti? “Saccaṃ, āvuso, bhagavatā sikkhāpadaṃ paññattaṃ. Tañca kho gāme, no araññe”ti. “Nanu, āvuso, tathevetaṃ hoti. Ananucchavikaṃ, āvuso, ananulomikaṃ appatirūpaṃ assāmaṇakaṃ akappiyaṃ akaraṇīyaṃ. Kathañhi nāma tumhe, āvuso, rajakabhaṇḍikaṃ avaharissatha. Netaṃ, āvuso, appasannānaṃ vā pasādāya pasannānaṃ vā bhiyyobhāvāya; atha khvetaṃ, āvuso, appasannānañceva appasādāya pasannānañca ekaccānaṃ aññathattāyā”ti. Atha kho te bhikkhū chabbaggiye bhikkhū anekapariyāyena vigarahitvā bhagavato etamatthaṃ ārocesuṃ.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_209">
<div class="p">
<span class="pN">209</span>Atha kho bhagavā etasmiṃ nidāne etasmiṃ pakaraṇe bhikkhusaṃghaṃ sannipātāpetvā chabbaggiye bhikkhū paṭipucchi—  “saccaṃ kira tumhe, bhikkhave, rajakattharaṇaṃ gantvā rajakabhaṇḍikaṃ avaharitthā”ti? “Saccaṃ, bhagavā”ti. Vigarahi buddho bhagavā—  “ananucchavikaṃ, moghapurisā, ananulomikaṃ appaṭirūpaṃ assāmaṇakaṃ akappiyaṃ akaraṇīyaṃ. Kathañhi nāma tumhe, moghapurisā, rajakabhaṇḍikaṃ avaharissatha. Netaṃ, moghapurisā, appasannānaṃ vā pasādāya pasannānaṃ vā bhiyyobhāvāya; atha khvetaṃ, moghapurisā, appasannānañceva appasādāya pasannānañca ekaccānaṃ aññathattāyā”ti. Atha kho bhagavā chabbaggiye bhikkhū anekapariyāyena vigarahitvā dubbharatāya…pe…  vīriyārambhassa vaṇṇaṃ bhāsitvā bhikkhūnaṃ tadanucchavikaṃ tadanulomikaṃ dhammiṃ kathaṃ katvā bhikkhū āmantesi…pe…  evañca pana, bhikkhave, imaṃ sikkhāpadaṃ uddiseyyātha— 
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_210">
<div class="divNumber">
91.
</div>
<div class="p">
<span class="pN">210</span><span class="bold">“Yo pana bhikkhu gāmā vā araññā vā adinnaṃ theyyasaṅkhātaṃ ādiyeyya, yathārūpe adinnādāne rājāno coraṃ gahetvā haneyyuṃ vā bandheyyuṃ vā pabbājeyyuṃ vā—  ‘corosi bālosi mūḷhosi thenosī’ti, tathārūpaṃ bhikkhu adinnaṃ ādiyamāno ayampi pārājiko hoti asaṃvāso”</span>ti. (<span class="italic">2</span>:<span class="bold">2</span>)
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_211">
<div class="divNumber">
92.
</div>
<div class="p">
<span class="pN">211</span><span class="bold">Yo panā</span>ti yo yādiso…pe…  <span class="bold">bhikkhū</span>ti…pe…  ayaṃ imasmiṃ atthe adhippeto bhikkhūti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_212">
<div class="p">
<span class="pN">212</span><span class="bold">Gāmo</span> nāma ekakuṭikopi gāmo, dvikuṭikopi gāmo, tikuṭikopi gāmo, catukuṭikopi gāmo, samanussopi gāmo, amanussopi gāmo, parikkhittopi gāmo, aparikkhittopi gāmo, gonisādiniviṭṭhopi gāmo, yopi sattho atirekacatumāsaniviṭṭho sopi vuccati gāmo.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_213">
<div class="p">
<span class="pN">213</span><span class="bold">Gāmūpacāro</span> nāma parikkhittassa gāmassa indakhīle ṭhitassa majjhimassa purisassa leḍḍupāto, aparikkhittassa gāmassa gharūpacāre ṭhitassa majjhimassa purisassa leḍḍupāto.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_214">
<div class="p">
<span class="pN">214</span><span class="bold">Araññaṃ</span> nāma ṭhapetvā gāmañca gāmūpacārañca avasesaṃ araññaṃ nāma.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_215">
<div class="p">
<span class="pN">215</span><span class="bold">Adinnaṃ</span> nāma yaṃ adinnaṃ anissaṭṭhaṃ apariccattaṃ rakkhitaṃ gopitaṃ mamāyitaṃ parapariggahitaṃ. Etaṃ adinnaṃ nāma.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_216">
<div class="p">
<span class="pN">216</span><span class="bold">Theyyasaṅkhātan</span>ti theyyacitto avaharaṇacitto.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_217">
<div class="p">
<span class="pN">217</span><span class="bold">Ādiyeyyā</span>ti ādiyeyya hareyya avahareyya iriyāpathaṃ vikopeyya ṭhānā cāveyya saṅketaṃ vītināmeyya.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_218">
<div class="p">
<span class="pN">218</span><span class="bold">Yathārūpaṃ</span> nāma pādaṃ vā pādārahaṃ vā atirekapādaṃ vā.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_219">
<div class="p">
<span class="pN">219</span><span class="bold">Rājāno</span> nāma pathabyārājā padesarājā maṇḍalikā antarabhogikā akkhadassā mahāmattā, ye vā pana chejjabhejjaṃ karontā anusāsanti. Ete rājāno nāma.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_220">
<div class="p">
<span class="pN">220</span><span class="bold">Coro</span> nāma yo pañcamāsakaṃ vā atirekapañcamāsakaṃ vā agghanakaṃ adinnaṃ theyyasaṅkhātaṃ ādiyati. Eso coro nāma.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_221">
<div class="p">
<span class="pN">221</span><span class="bold">Haneyyuṃ vā</span>ti hatthena vā pādena vā kasāya vā vettena vā aḍḍhadaṇḍakena vā chejjāya vā haneyyuṃ.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_222">
<div class="p">
<span class="pN">222</span><span class="bold">Bandheyyuṃ vā</span>ti rajjubandhanena vā andubandhanena vā saṅkhalikabandhanena vā gharabandhanena vā nagarabandhanena vā gāmabandhanena vā nigamabandhanena vā bandheyyuṃ, purisaguttiṃ vā kareyyuṃ.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_223">
<div class="p">
<span class="pN">223</span><span class="bold">Pabbājeyyuṃ vā</span>ti gāmā vā nigamā vā nagarā vā janapadā vā janapadapadesā vā pabbājeyyuṃ.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_224">
<div class="p">
<span class="pN">224</span><span class="bold">Corosi bālosi mūḷhosi thenosī</span>ti paribhāso eso.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_225">
<div class="p">
<span class="pN">225</span><span class="bold">Tathārūpaṃ</span> nāma pādaṃ vā pādārahaṃ vā atirekapādaṃ vā.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_226">
<div class="p">
<span class="pN">226</span><span class="bold">Ādiyamāno</span>ti ādiyamāno haramāno avaharamāno iriyāpathaṃ vikopayamāno ṭhānā cāvayamāno saṅketaṃ vītināmayamāno.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_227">
<div class="p">
<span class="pN">227</span><span class="bold">Ayampī</span>ti purimaṃ upādāya vuccati.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_228">
<div class="p">
<span class="pN">228</span><span class="bold">Pārājiko hotī</span>ti seyyathāpi nāma paṇḍupalāso bandhanā pavutto abhabbo haritatthāya; evameva bhikkhu pādaṃ vā pādārahaṃ vā atirekapādaṃ vā adinnaṃ theyyasaṅkhātaṃ ādiyitvā assamaṇo hoti asakyaputtiyo. Tena vuccati—  “pārājiko hotī”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_229">
<div class="p">
<span class="pN">229</span><span class="bold">Asaṃvāso</span>ti saṃvāso nāma ekakammaṃ ekuddeso samasikkhatā. Eso saṃvāso nāma. So tena saddhiṃ natthi. Tena vuccati—  “asaṃvāso”ti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_230">
<div class="divNumber">
93.
</div>
<div class="p">
<span class="pN">230</span>Bhūmaṭṭhaṃ thalaṭṭhaṃ ākāsaṭṭhaṃ vehāsaṭṭhaṃ udakaṭṭhaṃ nāvaṭṭhaṃ yānaṭṭhaṃ bhāraṭṭhaṃ ārāmaṭṭhaṃ vihāraṭṭhaṃ khettaṭṭhaṃ vatthuṭṭhaṃ gāmaṭṭhaṃ araññaṭṭhaṃ udakaṃ dantapoṇaṃ vanappati haraṇakaṃ upanidhi suṅkaghātaṃ pāṇo apadaṃ dvipadaṃ catuppadaṃ bahuppadaṃ ocarako oṇirakkho saṃvidāvahāro saṅketakammaṃ nimittakammanti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_231">
<div class="divNumber">
94.
</div>
<div class="p">
<span class="pN">231</span><span class="bold">Bhūmaṭṭhaṃ</span> nāma bhaṇḍaṃ bhūmiyaṃ nikkhittaṃ hoti nikhātaṃ paṭicchannaṃ. Bhūmaṭṭhaṃ bhaṇḍaṃ avaharissāmīti theyyacitto dutiyaṃ vā pariyesati kudālaṃ vā piṭakaṃ vā pariyesati gacchati vā, āpatti dukkaṭassa. Tattha jātakaṃ kaṭṭhaṃ vā lataṃ vā chindati, āpatti dukkaṭassa. Tattha paṃsuṃ khaṇati vā byūhati vā uddharati vā, āpatti dukkaṭassa. Kumbhiṃ āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Attano bhājanaṃ pavesetvā pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Attano bhājanagataṃ vā karoti muṭṭhiṃ vā chindati, āpatti pārājikassa. Suttāruḷhaṃ bhaṇḍaṃ pāmaṅgaṃ vā kaṇṭhasuttakaṃ vā kaṭisuttakaṃ vā sāṭakaṃ vā veṭhanaṃ vā theyyacitto āmasati, āpatti dukkaṭassa. Phandāpeti, āpatti thullaccayassa. Koṭiyaṃ gahetvā uccāreti, āpatti thullaccayassa. Ghaṃsanto nīharati, āpatti thullaccayassa. Antamaso kesaggamattampi kumbhimukhā moceti, āpatti pārājikassa. Sappiṃ vā telaṃ vā madhuṃ vā phāṇitaṃ vā pañcamāsakaṃ vā atirekapañcamāsakaṃ vā agghanakaṃ theyyacitto ekena payogena pivati, āpatti pārājikassa. Tattheva bhindati vā chaḍḍeti vā jhāpeti vā aparibhogaṃ vā karoti, āpatti dukkaṭassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_232">
<div class="divNumber">
95.
</div>
<div class="p">
<span class="pN">232</span><span class="bold">Thalaṭṭhaṃ</span> nāma bhaṇḍaṃ thale nikkhittaṃ hoti. Thalaṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_233">
<div class="divNumber">
96.
</div>
<div class="p">
<span class="pN">233</span><span class="bold">Ākāsaṭṭhaṃ</span> nāma bhaṇḍaṃ ākāsagataṃ hoti. Moro vā kapiñjaro vā tittiro vā vaṭṭako vā, sāṭakaṃ vā veṭhanaṃ vā hiraññaṃ vā suvaṇṇaṃ vā chijjamānaṃ patati. Ākāsaṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Gamanaṃ upacchindati, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_234">
<div class="divNumber">
97.
</div>
<div class="p">
<span class="pN">234</span><span class="bold">Vehāsaṭṭhaṃ</span> nāma bhaṇḍaṃ vehāsagataṃ hoti. Mañce vā pīṭhe vā cīvaravaṃse vā cīvararajjuyā vā bhittikhile vā nāgadante vā rukkhe vā laggitaṃ hoti, antamaso pattādhārakepi. Vehāsaṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_235">
<div class="divNumber">
98.
</div>
<div class="p">
<span class="pN">235</span><span class="bold">Udakaṭṭhaṃ</span> nāma bhaṇḍaṃ udake nikkhittaṃ hoti. Udakaṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Nimujjati vā ummujjati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Tattha jātakaṃ uppalaṃ vā padumaṃ vā puṇḍarīkaṃ vā bhisaṃ vā macchaṃ vā kacchapaṃ vā pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_236">
<div class="divNumber">
99.
</div>
<div class="p">
<span class="pN">236</span><span class="bold">Nāvā</span> nāma yāya tarati. <span class="bold">Nāvaṭṭhaṃ</span> nāma bhaṇḍaṃ nāvāya nikkhittaṃ hoti. “Nāvaṭṭhaṃ bhaṇḍaṃ avaharissāmī”ti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Nāvaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Bandhanaṃ moceti, āpatti dukkaṭassa. Bandhanaṃ mocetvā āmasati, āpatti dukkaṭassa. Phandāpeti, āpatti thullaccayassa. Uddhaṃ vā adho vā tiriyaṃ vā antamaso kesaggamattampi saṅkāmeti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_237">
<div class="divNumber">
100.
</div>
<div class="p">
<span class="pN">237</span><span class="bold">Yānaṃ</span> nāma vayhaṃ ratho sakaṭaṃ sandamānikā. <span class="bold">Yānaṭṭhaṃ</span> nāma bhaṇḍaṃ yāne nikkhittaṃ hoti. Yānaṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Yānaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_238">
<div class="divNumber">
101.
</div>
<div class="p">
<span class="pN">238</span><span class="bold">Bhāro</span> nāma sīsabhāro khandhabhāro kaṭibhāro olambako. Sīse bhāraṃ theyyacitto āmasati, āpatti dukkaṭassa. Phandāpeti, āpatti thullaccayassa. Khandhaṃ oropeti, āpatti pārājikassa. Khandhe bhāraṃ theyyacitto āmasati, āpatti dukkaṭassa. Phandāpeti, āpatti thullaccayassa. Kaṭiṃ oropeti, āpatti pārājikassa. Kaṭiyā bhāraṃ theyyacitto āmasati, āpatti dukkaṭassa. Phandāpeti, āpatti thullaccayassa. Hatthena gaṇhāti, āpatti pārājikassa. Hatthe bhāraṃ theyyacitto bhūmiyaṃ nikkhipati, āpatti pārājikassa. Theyyacitto bhūmito gaṇhāti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_239">
<div class="divNumber">
102.
</div>
<div class="p">
<span class="pN">239</span><span class="bold">Ārāmo</span> nāma pupphārāmo phalārāmo. <span class="bold">Ārāmaṭṭhaṃ</span> nāma bhaṇḍaṃ ārāme catūhi ṭhānehi nikkhittaṃ hoti—  bhūmaṭṭhaṃ thalaṭṭhaṃ, ākāsaṭṭhaṃ, vehāsaṭṭhaṃ. Ārāmaṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Tattha jātakaṃ mūlaṃ vā tacaṃ vā pattaṃ vā pupphaṃ vā phalaṃ vā pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Ārāmaṃ abhiyuñjati, āpatti dukkaṭassa. Sāmikassa vimatiṃ uppādeti, āpatti thullaccayassa. Sāmiko na mayhaṃ bhavissatīti dhuraṃ nikkhipati, āpatti pārājikassa. Dhammaṃ caranto sāmikaṃ parājeti, āpatti pārājikassa. Dhammaṃ caranto parajjati, āpatti thullaccayassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_240">
<div class="divNumber">
103.
</div>
<div class="p">
<span class="pN">240</span><span class="bold">Vihāraṭṭhaṃ</span> nāma bhaṇḍaṃ vihāre catūhi ṭhānehi nikkhittaṃ hoti—  bhūmaṭṭhaṃ, thalaṭṭhaṃ, ākāsaṭṭhaṃ, vehāsaṭṭhaṃ. Vihāraṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Vihāraṃ abhiyuñjati, āpatti dukkaṭassa. Sāmikassa vimatiṃ uppādeti, āpatti thullaccayassa. Sāmiko na mayhaṃ bhavissatīti dhuraṃ nikkhipati, āpatti pārājikassa. Dhammaṃ caranto sāmikaṃ parājeti, āpatti pārājikassa. Dhammaṃ caranto parajjati, āpatti thullaccayassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_241">
<div class="divNumber">
104.
</div>
<div class="p">
<span class="pN">241</span><span class="bold">Khettaṃ</span> nāma yattha pubbaṇṇaṃ vā aparaṇṇaṃ vā jāyati. <span class="bold">Khettaṭṭhaṃ</span> nāma bhaṇḍaṃ khette catūhi ṭhānehi nikkhittaṃ hoti—  bhūmaṭṭhaṃ, thalaṭṭhaṃ, ākāsaṭṭhaṃ, vehāsaṭṭhaṃ. Khettaṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti, dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Tattha jātakaṃ pubbaṇṇaṃ vā aparaṇṇaṃ vā pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Khettaṃ abhiyuñjati, āpatti dukkaṭassa. Sāmikassa vimatiṃ uppādeti, āpatti thullaccayassa. Sāmiko na mayhaṃ bhavissatīti dhuraṃ nikkhipati, āpatti pārājikassa. Dhammaṃ caranto sāmikaṃ parājeti, āpatti pārājikassa. Dhammaṃ caranto parajjati, āpatti thullaccayassa. Khīlaṃ vā rajjuṃ vā vatiṃ vā mariyādaṃ vā saṅkāmeti, āpatti dukkaṭassa. Ekaṃ payogaṃ anāgate, āpatti thullaccayassa. Tasmiṃ payoge āgate, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_242">
<div class="divNumber">
105.
</div>
<div class="p">
<span class="pN">242</span><span class="bold">Vatthu</span> nāma ārāmavatthu vihāravatthu. <span class="bold">Vatthuṭṭhaṃ</span> nāma bhaṇḍaṃ vatthusmiṃ catūhi ṭhānehi nikkhittaṃ hoti—  bhūmaṭṭhaṃ, thalaṭṭhaṃ, ākāsaṭṭhaṃ, vehāsaṭṭhaṃ. Vatthuṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Vatthuṃ abhiyuñjati, āpatti dukkaṭassa. Sāmikassa vimatiṃ uppādeti, āpatti thullaccayassa. Sāmiko na mayhaṃ bhavissatīti dhuraṃ nikkhipati, āpatti pārājikassa. Dhammaṃ caranto sāmikaṃ parājeti, āpatti pārājikassa. Dhammaṃ caranto parajjati, āpatti thullaccayassa. Khīlaṃ vā rajjuṃ vā vatiṃ vā pākāraṃ vā saṅkāmeti, āpatti dukkaṭassa. Ekaṃ payogaṃ anāgate āpatti thullaccayassa. Tasmiṃ payoge āgate āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_243">
<div class="divNumber">
106.
</div>
<div class="p">
<span class="pN">243</span><span class="bold">Gāmaṭṭhaṃ</span> nāma bhaṇḍaṃ gāme catūhi ṭhānehi nikkhittaṃ hoti—  bhūmaṭṭhaṃ, thalaṭṭhaṃ, ākāsaṭṭhaṃ, vehāsaṭṭhaṃ. Gāmaṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_244">
<div class="divNumber">
107.
</div>
<div class="p">
<span class="pN">244</span><span class="bold">Araññaṃ</span> nāma yaṃ manussānaṃ pariggahitaṃ hoti, taṃ araññaṃ. <span class="bold">Araññaṭṭhaṃ</span> nāma bhaṇḍaṃ araññe catūhi ṭhānehi nikkhittaṃ hoti—  bhūmaṭṭhaṃ, thalaṭṭhaṃ, ākāsaṭṭhaṃ, vehāsaṭṭhaṃ. Araññaṭṭhaṃ bhaṇḍaṃ avaharissāmīti theyyacitto dutiyaṃ vā pariyesati gacchati vā, āpatti dukkaṭassa. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Tattha jātakaṃ kaṭṭhaṃ vā lataṃ vā tiṇaṃ vā pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_245">
<div class="divNumber">
108.
</div>
<div class="p">
<span class="pN">245</span><span class="bold">Udakaṃ</span> nāma bhājanagataṃ vā hoti pokkharaṇiyā vā taḷāke vā. Theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Attano bhājanaṃ pavesetvā pañcamāsakaṃ vā atirekapañcamāsakaṃ vā agghanakaṃ udakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Attano bhājanagataṃ karoti, āpatti pārājikassa. Mariyādaṃ bhindati, āpatti dukkaṭassa. Mariyādaṃ bhinditvā pañcamāsakaṃ vā atirekapañcamāsakaṃ vā agghanakaṃ udakaṃ nikkhāmeti, āpatti pārājikassa. Atirekamāsakaṃ vā ūnapañcamāsakaṃ vā agghanakaṃ udakaṃ nikkhāmeti, āpatti thullaccayassa. Māsakaṃ vā ūnamāsakaṃ vā agghanakaṃ udakaṃ nikkhāmeti, āpatti dukkaṭassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_246">
<div class="divNumber">
109.
</div>
<div class="p">
<span class="pN">246</span><span class="bold">Dantapoṇaṃ</span> nāma chinnaṃ vā acchinnaṃ vā. Pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_247">
<div class="divNumber">
110.
</div>
<div class="p">
<span class="pN">247</span><span class="bold">Vanappati</span> nāma yo manussānaṃ pariggahito hoti rukkho paribhogo. Theyyacitto chindati, pahāre pahāre āpatti dukkaṭassa. Ekaṃ pahāraṃ anāgate, āpatti thullaccayassa. Tasmiṃ pahāre āgate, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_248">
<div class="divNumber">
111.
</div>
<div class="p">
<span class="pN">248</span><span class="bold">Haraṇakaṃ</span> nāma aññassa haraṇakaṃ bhaṇḍaṃ. Theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Sahabhaṇḍahārakaṃ padasā nessāmīti paṭhamaṃ pādaṃ saṅkāmeti, āpatti thullaccayassa. Dutiyaṃ pādaṃ saṅkāmeti, āpatti pārājikassa. Patitaṃ bhaṇḍaṃ gahessāmīti pātāpeti, āpatti dukkaṭassa. Patitaṃ bhaṇḍaṃ pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_249">
<div class="divNumber">
112.
</div>
<div class="p">
<span class="pN">249</span><span class="bold">Upanidhi</span> nāma upanikkhittaṃ bhaṇḍaṃ. Dehi me bhaṇḍanti vuccamāno nāhaṃ gaṇhāmīti bhaṇati, āpatti dukkaṭassa. Sāmikassa vimatiṃ uppādeti, āpatti thullaccayassa. Sāmiko na mayhaṃ dassatīti dhuraṃ nikkhipati, āpatti pārājikassa. Dhammaṃ caranto sāmikaṃ parājeti, āpatti pārājikassa. Dhammaṃ caranto parajjati, āpatti thullaccayassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_250">
<div class="divNumber">
113.
</div>
<div class="p">
<span class="pN">250</span><span class="bold">Suṅkaghātaṃ</span> nāma raññā ṭhapitaṃ hoti pabbatakhaṇḍe vā nadītitthe vā gāmadvāre vā—  “atra paviṭṭhassa suṅkaṃ gaṇhantū”ti. Tatra pavisitvā rājaggaṃ bhaṇḍaṃ pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Paṭhamaṃ pādaṃ suṅkaghātaṃ atikkāmeti, āpatti thullaccayassa. Dutiyaṃ pādaṃ atikkāmeti, āpatti pārājikassa. Antosuṅkaghāte ṭhito bahisuṅkaghātaṃ pāteti, āpatti pārājikassa. Suṅkaṃ pariharati, āpatti dukkaṭassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_251">
<div class="divNumber">
114.
</div>
<div class="p">
<span class="pN">251</span><span class="bold">Pāṇo</span> nāma manussapāṇo vuccati. Theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Padasā nessāmīti paṭhamaṃ pādaṃ saṅkāmeti, āpatti thullaccayassa. Dutiyaṃ pādaṃ saṅkāmeti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_252">
<div class="p">
<span class="pN">252</span><span class="bold">Apadaṃ</span> nāma ahi macchā. Pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_253">
<div class="divNumber">
115.
</div>
<div class="p">
<span class="pN">253</span><span class="bold">Dvipadaṃ</span> nāma manussā, pakkhajātā. Theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Padasā nessāmīti paṭhamaṃ pādaṃ saṅkāmeti, āpatti thullaccayassa. Dutiyaṃ pādaṃ saṅkāmeti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_254">
<div class="divNumber">
116.
</div>
<div class="p">
<span class="pN">254</span><span class="bold">Catuppadaṃ</span> nāma—  hatthī assā oṭṭhā goṇā gadrabhā pasukā. Theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Padasā nessāmīti paṭhamaṃ pādaṃ saṅkāmeti, āpatti thullaccayassa. Dutiyaṃ pādaṃ saṅkāmeti, āpatti thullaccayassa. Tatiyaṃ pādaṃ saṅkāmeti, āpatti thullaccayassa. Catutthaṃ pādaṃ saṅkāmeti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_255">
<div class="divNumber">
117.
</div>
<div class="p">
<span class="pN">255</span><span class="bold">Bahuppadaṃ</span> nāma—  vicchikā satapadī uccāliṅgapāṇakā. Pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa. Padasā nessāmīti saṅkāmeti, pade pade āpatti thullaccayassa. Pacchimaṃ pādaṃ saṅkāmeti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_256">
<div class="divNumber">
118.
</div>
<div class="p">
<span class="pN">256</span><span class="bold">Ocarako</span> nāma bhaṇḍaṃ ocaritvā ācikkhati—  “itthannāmaṃ bhaṇḍaṃ avaharā”ti, āpatti dukkaṭassa. So taṃ bhaṇḍaṃ avaharati, āpatti ubhinnaṃ pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_257">
<div class="p">
<span class="pN">257</span><span class="bold">Oṇirakkho</span> nāma āhaṭaṃ bhaṇḍaṃ gopento pañcamāsakaṃ vā atirekapañcamāsakaṃ vā agghanakaṃ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_258">
<div class="p">
<span class="pN">258</span><span class="bold">Saṃvidāvahāro</span> nāma sambahulā saṃvidahitvā eko bhaṇḍaṃ avaharati, āpatti sabbesaṃ pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_259">
<div class="divNumber">
119.
</div>
<div class="p">
<span class="pN">259</span><span class="bold">Saṅketakammaṃ</span> nāma saṅketaṃ karoti—  “purebhattaṃ vā pacchābhattaṃ vā rattiṃ vā divā vā tena saṅketena taṃ bhaṇḍaṃ avaharā”ti, āpatti dukkaṭassa. Tena saṅketena taṃ bhaṇḍaṃ avaharati, āpatti ubhinnaṃ pārājikassa. Taṃ saṅketaṃ pure vā pacchā vā taṃ bhaṇḍaṃ avaharati, mūlaṭṭhassa anāpatti. Avahārakassa āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_260">
<div class="divNumber">
120.
</div>
<div class="p">
<span class="pN">260</span><span class="bold">Nimittakammaṃ</span> nāma nimittaṃ karoti. Akkhiṃ vā nikhaṇissāmi bhamukaṃ vā ukkhipissāmi sīsaṃ vā ukkhipissāmi, tena nimittena taṃ bhaṇḍaṃ avaharāti, āpatti dukkaṭassa. Tena nimittena taṃ bhaṇḍaṃ avaharati, āpatti ubhinnaṃ pārājikassa. Taṃ nimittaṃ pure vā pacchā vā taṃ bhaṇḍaṃ avaharati, mūlaṭṭhassa anāpatti. Avahārakassa āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_261">
<div class="divNumber">
121.
</div>
<div class="p">
<span class="pN">261</span>Bhikkhu bhikkhuṃ āṇāpeti—  “itthannāmaṃ bhaṇḍaṃ avaharā”ti, āpatti dukkaṭassa. So taṃ maññamāno taṃ avaharati, āpatti ubhinnaṃ pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_262">
<div class="p">
<span class="pN">262</span>Bhikkhu bhikkhuṃ āṇāpeti—  “itthannāmaṃ bhaṇḍaṃ avaharā”ti, āpatti dukkaṭassa. So taṃ maññamāno aññaṃ avaharati, mūlaṭṭhassa anāpatti. Avahārakassa āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_263">
<div class="p">
<span class="pN">263</span>Bhikkhu bhikkhuṃ āṇāpeti—  “itthannāmaṃ bhaṇḍaṃ avaharā”ti, āpatti dukkaṭassa. So aññaṃ maññamāno taṃ avaharati, āpatti ubhinnaṃ pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_264">
<div class="p">
<span class="pN">264</span>Bhikkhu bhikkhuṃ āṇāpeti—  “itthannāmaṃ bhaṇḍaṃ avaharā”ti, āpatti dukkaṭassa. So aññaṃ maññamāno aññaṃ avaharati, mūlaṭṭhassa anāpatti. Avahārakassa āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_265">
<div class="p">
<span class="pN">265</span>Bhikkhu bhikkhuṃ āṇāpeti—  “itthannāmassa pāvada—  ‘itthannāmo itthannāmassa pāvadatu—  itthannāmo itthannāmaṃ bhaṇḍaṃ avaharatū’”ti, āpatti dukkaṭassa. So itarassa āroceti, āpatti dukkaṭassa. Avahārako paṭiggaṇhāti, mūlaṭṭhassa āpatti thullaccayassa. So taṃ bhaṇḍaṃ avaharati, āpatti sabbesaṃ pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_266">
<div class="p">
<span class="pN">266</span>Bhikkhu bhikkhuṃ āṇāpeti—  “itthannāmassa pāvada—  ‘itthannāmo itthannāmassa pāvadatu—  itthannāmo itthannāmaṃ bhaṇḍaṃ avaharatū’”ti, āpatti dukkaṭassa. So aññaṃ āṇāpeti, āpatti dukkaṭassa. Avahārako paṭiggaṇhāti, āpatti dukkaṭassa. So taṃ bhaṇḍaṃ avaharati, mūlaṭṭhassa anāpatti. Āṇāpakassa ca avahārakassa ca āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_267">
<div class="p">
<span class="pN">267</span>Bhikkhu bhikkhuṃ āṇāpeti—  “itthannāmaṃ bhaṇḍaṃ avaharā”ti, āpatti dukkaṭassa. So gantvā puna paccāgacchati—  “nāhaṃ sakkomi taṃ bhaṇḍaṃ avaharitun”ti. So puna āṇāpeti—  “yadā sakkosi tadā taṃ bhaṇḍaṃ avaharā”ti, āpatti dukkaṭassa. So taṃ bhaṇḍaṃ avaharati, āpatti ubhinnaṃ pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_268">
<div class="p">
<span class="pN">268</span>Bhikkhu bhikkhuṃ āṇāpeti—  “itthannāmaṃ bhaṇḍaṃ avaharā”ti, āpatti dukkaṭassa. So āṇāpetvā vippaṭisārī na sāveti—  “mā avaharī”ti. So taṃ bhaṇḍaṃ avaharati, āpatti ubhinnaṃ pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_269">
<div class="p">
<span class="pN">269</span>Bhikkhu bhikkhuṃ āṇāpeti—  “itthannāmaṃ bhaṇḍaṃ avaharā”ti, āpatti dukkaṭassa. So āṇāpetvā vippaṭisārī sāveti—  “mā avaharī”ti. So “āṇatto ahaṃ tayā”ti, taṃ bhaṇḍaṃ avaharati, mūlaṭṭhassa anāpatti. Avahārakassa āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_270">
<div class="p">
<span class="pN">270</span>Bhikkhu bhikkhuṃ āṇāpeti—  “itthannāmaṃ bhaṇḍaṃ avaharā”ti, āpatti dukkaṭassa. So āṇāpetvā vippaṭisārī sāveti—  “mā avaharī”ti. So “sādhū”ti? Oramati, ubhinnaṃ anāpatti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_271">
<div class="divNumber">
122.
</div>
<div class="p">
<span class="pN">271</span>Pañcahi ākārehi adinnaṃ ādiyantassa āpatti pārājikassa—  parapariggahitañca hoti, parapariggahitasaññī ca, garuko ca hoti parikkhāro, pañcamāsako vā atirekapañcamāsako vā, theyyacittañca paccupaṭṭhitaṃ hoti. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_272">
<div class="divNumber">
123.
</div>
<div class="p">
<span class="pN">272</span>Pañcahi ākārehi adinnaṃ ādiyantassa āpatti thullaccayassa—  parapariggahitañca hoti, parapariggahitasaññī ca, lahuko ca hoti parikkhāro, atirekamāsako vā ūnapañcamāsako vā, theyyacittañca paccupaṭṭhitaṃ hoti. Āmasati, āpatti dukkaṭassa. Phandāpeti, āpatti dukkaṭassa. Ṭhānā cāveti, āpatti thullaccayassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_273">
<div class="divNumber">
124.
</div>
<div class="p">
<span class="pN">273</span>Pañcahi ākārehi adinnaṃ ādiyantassa āpatti dukkaṭassa. Parapariggahitañca hoti, parapariggahitasaññī ca, lahuko ca hoti parikkhāro, māsako vā ūnamāsako vā, theyyacittañca paccupaṭṭhitaṃ hoti. Āmasati, āpatti dukkaṭassa. Phandāpeti, āpatti dukkaṭassa. Ṭhānā cāveti, āpatti dukkaṭassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_274">
<div class="divNumber">
125.
</div>
<div class="p">
<span class="pN">274</span>Chahi ākārehi adinnaṃ ādiyantassa āpatti pārājikassa. Na ca sakasaññī, na ca vissāsaggāhī, na ca tāvakālikaṃ, garuko ca hoti parikkhāro, pañcamāsako vā atirekapañcamāsako vā, theyyacittañca paccupaṭṭhitaṃ hoti. Āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_275">
<div class="divNumber">
126.
</div>
<div class="p">
<span class="pN">275</span>Chahi ākārehi adinnaṃ ādiyantassa āpatti thullaccayassa. Na ca sakasaññī, na ca vissāsaggāhī, na ca tāvakālikaṃ, lahuko ca hoti parikkhāro atirekamāsako vā ūnapañcamāsako vā, theyyacittañca paccupaṭṭhitaṃ hoti. Āmasati, āpatti dukkaṭassa. Phandāpeti, āpatti dukkaṭassa. Ṭhānā cāveti, āpatti thullaccayassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_276">
<div class="divNumber">
127.
</div>
<div class="p">
<span class="pN">276</span>Chahi ākārehi adinnaṃ ādiyantassa āpatti dukkaṭassa. Na ca sakasaññī, na ca vissāsaggāhī, na ca tāvakālikaṃ, lahuko ca hoti parikkhāro, māsako vā ūnamāsako vā, theyyacittañca paccupaṭṭhitaṃ hoti. Āmasati, āpatti dukkaṭassa. Phandāpeti, āpatti dukkaṭassa. Ṭhānā cāveti, āpatti dukkaṭassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_277">
<div class="divNumber">
128.
</div>
<div class="p">
<span class="pN">277</span>Pañcahi ākārehi adinnaṃ ādiyantassa āpatti dukkaṭassa. Na ca parapariggahitaṃ hoti, parapariggahitasaññī ca, garuko ca hoti parikkhāro, pañcamāsako vā atirekapañcamāsako vā, theyyacittañca paccupaṭṭhitaṃ hoti. Āmasati, āpatti dukkaṭassa. Phandāpeti, āpatti dukkaṭassa. Ṭhānā cāveti, āpatti dukkaṭassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_278">
<div class="divNumber">
129.
</div>
<div class="p">
<span class="pN">278</span>Pañcahi ākārehi adinnaṃ ādiyantassa āpatti dukkaṭassa. Na ca parapariggahitaṃ hoti, parapariggahitasaññī ca, lahuko ca hoti parikkhāro, atirekamāsako vā ūnapañcamāsako vā, theyyacittañca paccupaṭṭhitaṃ hoti. Āmasati, āpatti dukkaṭassa. Phandāpeti, āpatti dukkaṭassa. Ṭhānā cāveti, āpatti dukkaṭassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_279">
<div class="divNumber">
130.
</div>
<div class="p">
<span class="pN">279</span>Pañcahi ākārehi adinnaṃ ādiyantassa āpatti dukkaṭassa. Na ca parapariggahitaṃ hoti, parapariggahitasaññī ca, lahuko ca hoti parikkhāro, māsako vā ūnamāsako vā, theyyacittañca paccupaṭṭhitaṃ hoti. Āmasati, āpatti dukkaṭassa. Phandāpeti, āpatti dukkaṭassa. Ṭhānā cāveti, āpatti dukkaṭassa.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="q" id="p_1V_280">
<div class="divNumber">
131.
</div>
<div class="p">
<span class="pN">280</span>Anāpatti—  sasaññissa, vissāsaggāhe, tāvakālike, petapariggahe, tiracchānagatapariggahe, paṃsukūlasaññissa, ummattakassa, khittacittassa vedanāṭṭassa ādikammikassāti.
</div>
</div>
<div class="h">
Mahāvibhaṅga
</div>
<div class="h">
Pārājikakaṇḍa
</div>
<div class="h">
Dutiyapārājikasikkhāpada
</div>
<div class="CENTER" id="p_1V_281">
<span class="pN">281</span>Adinnādānamhi paṭhamabhāṇavāro niṭṭhito.
</div>
</html>
