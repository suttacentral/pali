<html>
<div class="i">1.13 Mahābyūhasuttaniddesa</div>
<div class="h">Aṭṭhakavagga</div>
<div class="h">Mahābyūhasuttaniddesa</div>
<div class="q" id="p_24Mn_1184"> <div class="p">
<span class="pN">1184</span>Atha mahābyūhasuttaniddesaṃ vakkhati—  </div>
</div>
<div class="q" id="p_24Mn_1185"> <div class="divNumber">130.</div> <div class="p"> <table class="singleColumn"> <tr> <td> <div class="pN">1185</div> <div class="G"><span class="bold">Ye kecime diṭṭhiparibbasānā,</span></div> </td> </tr> <tr> <td> <div class="G"><span class="bold">Idameva saccanti ca vādayanti;</span></div> </td> </tr> <tr> <td> <div class="G"><span class="bold">Sabbeva te nindamanvānayanti,</span></div> </td> </tr> <tr> <td> <div class="G"><span class="bold">Atho pasaṃsampi labhanti tattha.</span></div> </td> </tr> </table> </div>
</div>
<div class="q" id="p_24Mn_1186"> <div class="p">
<span class="pN">1186</span><span class="bold">Ye kecime diṭṭhiparibbasānā</span>ti. <span class="bold">Ye kecī</span>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ—  ye kecīti. <span class="bold">Diṭṭhiparibbasānā</span>ti. Santeke samaṇabrāhmaṇā diṭṭhigatikā; te dvāsaṭṭhiyā diṭṭhigatānaṃ aññataraññataraṃ diṭṭhigataṃ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṃvasanti āvasanti parivasanti. Yathā agārikā vā gharesu vasanti, sāpattikā vā āpattīsu vasanti, sakilesā vā kilesesu vasanti; evamevaṃ santeke…pe…  parivasantīti—  ye kecime diṭṭhiparibbasānā. </div>
</div>
<div class="q" id="p_24Mn_1187"> <div class="p">
<span class="pN">1187</span><span class="bold">Idameva saccanti ca vādayantī</span>ti. “Sassato loko, idameva saccaṃ moghamaññan”ti vadanti kathenti bhaṇanti dīpayanti voharanti. “Asassato loko…pe…  neva hoti na na hoti tathāgato paraṃ maraṇā, idameva saccaṃ moghamaññan”ti vadanti kathenti bhaṇanti dīpayanti voharantīti—  idameva saccanti ca vādayanti. </div>
</div>
<div class="q" id="p_24Mn_1188"> <div class="p">
<span class="pN">1188</span><span class="bold">Sabbeva te nindamanvānayantī</span>ti. Sabbeva te samaṇabrāhmaṇā nindameva anventi, garahameva anventi, akittimeva anventi; sabbe ninditāyeva honti, garahitāyeva honti, akittitāyeva hontīti—  sabbeva te nindamanvānayanti. </div>
</div>
<div class="q" id="p_24Mn_1189"> <div class="p">
<span class="pN">1189</span><span class="bold">Atho pasaṃsampi labhanti tatthā</span>ti. Tattha sakāya diṭṭhiyā sakāya khantiyā sakāya ruciyā sakāya laddhiyā pasaṃsaṃ thomanaṃ kittiṃ vaṇṇahārikaṃ labhanti paṭilabhanti upagacchanti vindantīti—  atho pasaṃsampi labhanti tattha. </div>
</div>
<div class="q" id="p_24Mn_1190"> <div class="p">
<span class="pN">1190</span>Tenāha so nimmito—  </div>
</div>
<div class="q" id="p_24Mn_1191"> <div class="p"> <table class="singleColumn"> <tr> <td> <div class="pN">1191</div> <div class="G">“Ye kecime diṭṭhiparibbasānā,</div> </td> </tr> <tr> <td> <div class="G">Idameva saccanti ca vādayanti;</div> </td> </tr> <tr> <td> <div class="G">Sabbeva te nindamanvānayanti,</div> </td> </tr> <tr> <td> <div class="G">Atho pasaṃsampi labhanti tatthā”ti.</div> </td> </tr> </table> </div>
</div>
<div class="q" id="p_24Mn_1192"> <div class="divNumber">131.</div> <div class="p"> <table class="singleColumn"> <tr> <td> <div class="pN">1192</div> <div class="G"><span class="bold">Appañhi etaṃ na alaṃ samāya,</span></div> </td> </tr> <tr> <td> <div class="G"><span class="bold">Duve vivādassa phalāni brūmi;</span></div> </td> </tr> <tr> <td> <div class="G"><span class="bold">Etampi disvā na vivādayetha,</span></div> </td> </tr> <tr> <td> <div class="G"><span class="bold">Khemābhipassaṃ avivādabhūmiṃ.</span></div> </td> </tr> </table> </div>
</div>
<div class="q" id="p_24Mn_1193"> <div class="p">
<span class="pN">1193</span><span class="bold">Appañhi etaṃ na alaṃ samāyā</span>ti. <span class="bold">Appañhi etan</span>ti appakaṃ etaṃ, omakaṃ etaṃ, thokakaṃ etaṃ, lāmakaṃ etaṃ, chatukkaṃ etaṃ, parittakaṃ etanti—  appañhi etaṃ. <span class="bold">Na alaṃ samāyā</span>ti nālaṃ rāgassa samāya, dosassa samāya, mohassa samāya, kodhassa…  upanāhassa…  makkhassa…  paḷāsassa…  issāya…  macchariyassa…  māyāya…  sāṭheyyassa…  thambhassa…  sārambhassa…  mānassa…  atimānassa…  madassa…  pamādassa…  sabbakilesānaṃ…  sabbaduccaritānaṃ…  sabbadarathānaṃ …  sabbapariḷāhānaṃ…  sabbasantāpānaṃ…  sabbākusalābhisaṅkhārānaṃ samāya upasamāya vūpasamāya nibbānāya paṭinissaggāya paṭipassaddhiyāti—  appañhi etaṃ na alaṃ samāya. </div>
</div>
<div class="q" id="p_24Mn_1194"> <div class="p">
<span class="pN">1194</span><span class="bold">Duve vivādassa phalāni brūmī</span>ti. Diṭṭhikalahassa diṭṭhibhaṇḍanassa diṭṭhiviggahassa diṭṭhivivādassa diṭṭhimedhagassa dve phalāni honti—  jayaparājayo hoti, lābhālābho hoti, yasāyaso hoti, nindāpasaṃso hoti, sukhadukkhaṃ hoti, somanassadomanassaṃ hoti, iṭṭhāniṭṭhaṃ hoti, anunayapaṭighaṃ hoti, ugghātinigghāti hoti, anurodhavirodho hoti. Atha vā taṃ kammaṃ nirayasaṃvattanikaṃ, tiracchānayonisaṃvattanikaṃ, pettivisayasaṃvattanikanti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—  duve vivādassa phalāni brūmi. </div>
</div>
<div class="q" id="p_24Mn_1195"> <div class="p">
<span class="pN">1195</span><span class="bold">Etampi disvā na vivādayethā</span>ti. <span class="bold">Etampi disvā</span>ti etaṃ ādīnavaṃ disvā passitvā tulayitvā tīrayitvā vibhāvayitvā vibhūtaṃ katvā diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu diṭṭhimedhagesūti—  etampi disvā. <span class="bold">Na vivādayethā</span>ti na kalahaṃ kareyya, na bhaṇḍanaṃ kareyya, na viggahaṃ kareyya, na vivādaṃ kareyya, na medhagaṃ kareyya, kalahaṃ bhaṇḍanaṃ viggahaṃ vivādaṃ medhagaṃ pajaheyya vinodeyya byantiṃ kareyya anabhāvaṃ gameyya, kalahā bhaṇḍanā viggahā vivādā medhagā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—  etampi disvā na vivādayetha. </div>
</div>
<div class="q" id="p_24Mn_1196"> <div class="p">
<span class="pN">1196</span><span class="bold">Khemābhipassaṃ avivādabhūmin</span>ti. <span class="bold">Avivādabhūmiṃ</span> vuccati amataṃ nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. Etaṃ avivādabhūmiṃ khemato tāṇato leṇato saraṇato abhayato accutato amatato nibbānato passanto dakkhanto olokento nijjhāyanto upaparikkhantoti—  khemābhipassaṃ avivādabhūmiṃ. </div>
</div>
<div class="q" id="p_24Mn_1197"> <div class="p">
<span class="pN">1197</span>Tenāha bhagavā—  </div>
</div>
<div class="q" id="p_24Mn_1198"> <div class="p"> <table class="singleColumn"> <tr> <td> <div class="pN">1198</div> <div class="G">“Appañhi etaṃ na alaṃ samāya,</div> </td> </tr> <tr> <td> <div class="G">Duve vivādassa phalāni brūmi;</div> </td> </tr> <tr> <td> <div class="G">Etampi disvā na vivādayetha,</div> </td> </tr> <tr> <td> <div class="G">Khemābhipassaṃ avivādabhūmin”ti.</div> </td> </tr> </table> </div>
</div>
<div class="q" id="p_24Mn_1199"> <div class="divNumber">132.</div> <div class="p"> <table class="singleColumn"> <tr> <td> <div class="pN">1199</div> <div class="G"><span class="bold">Yā kācimā sammutiyo puthujjā,</span></div> </td> </tr> <tr> <td> <div class="G"><span class="bold">Sabbāva etā na upeti vidvā;</span></div> </td> </tr> <tr> <td> <div class="G"><span class="bold">Anūpayo so upayaṃ kimeyya,</span></div> </td> </tr> <tr> <td> <div class="G"><span class="bold">Diṭṭhe sute khantimakubbamāno.</span></div> </td> </tr> </table> </div>
</div>
<div class="q" id="p_24Mn_1200"> <div class="p">
<span class="pN">1200</span><span class="bold">Yā kācimā sammutiyo puthujjā</span>ti. <span class="bold">Yā kācī</span>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ—  yā kācīti. <span class="bold">Sammutiyo</span>ti. Sammutiyo vuccanti dvāsaṭṭhi diṭṭhigatāni diṭṭhisammutiyo. <span class="bold">Puthujjā</span>ti puthujjanehi janitā sammutiyoti puthujjā, puthu nānājanehi janitā vā sammutiyoti puthujjāti—  yā kācimā sammutiyo puthujjā. </div>
</div>
<div class="q" id="p_24Mn_1201"> <div class="p">
<span class="pN">1201</span><span class="bold">Sabbāva etā na upeti vidvā</span>ti. Vidvā vijjāgato ñāṇī vibhāvī medhāvī. Sabbāva etā diṭṭhisammutiyo neti na upeti na upagacchati na gaṇhāti na parāmasati nābhinivisatīti—  sabbāva etā na upeti vidvā. </div>
</div>
<div class="q" id="p_24Mn_1202"> <div class="p">
<span class="pN">1202</span><span class="bold">Anūpayo so upayaṃ kimeyyā</span>ti. <span class="bold">Upayo</span>ti dve upayā—  taṇhūpayo ca diṭṭhūpayo ca…pe…  ayaṃ taṇhūpayo…pe…  ayaṃ diṭṭhūpayo. Tassa taṇhūpayo pahīno, diṭṭhūpayo paṭinissaṭṭho; taṇhūpayassa pahīnattā, diṭṭhūpayassa paṭinissaṭṭhattā anūpayo puggalo kiṃ rūpaṃ upeyya upagaccheyya gaṇheyya parāmaseyya abhiniveseyya attā meti. Kiṃ vedanaṃ…  kiṃ saññaṃ…  kiṃ saṅkhāre…  kiṃ viññāṇaṃ…  kiṃ gatiṃ…  kiṃ upapattiṃ…  kiṃ paṭisandhiṃ…  kiṃ bhavaṃ…  kiṃ saṃsāraṃ…  kiṃ vaṭṭaṃ upeyya upagaccheyya gaṇheyya parāmaseyya abhiniveseyyāti—  anūpayo so upayaṃ kimeyya. </div>
</div>
<div class="q" id="p_24Mn_1203"> <div class="p">
<span class="pN">1203</span><span class="bold">Diṭṭhe sute khantimakubbamāno</span>ti. Diṭṭhe vā diṭṭhasuddhiyā vā sute vā sutasuddhiyā vā mute vā mutasuddhiyā vā khantiṃ akubbamāno chandaṃ akubbamāno pemaṃ akubbamāno rāgaṃ akubbamāno ajanayamāno asañjanayamāno anibbattayamāno anabhinibbattayamānoti—  diṭṭhe sute khantimakubbamāno. </div>
</div>
<div class="q" id="p_24Mn_1204"> <div class="p">
<span class="pN">1204</span>Tenāha bhagavā—  </div>
</div>
<div class="q" id="p_24Mn_1205"> <div class="p"> <table class="singleColumn"> <tr> <td> <div class="pN">1205</div> <div class="G">“Yā kācimā sammutiyo puthujjā,</div> </td> </tr> <tr> <td> <div class="G">Sabbāva etā na upeti vidvā;</div> </td> </tr> <tr> <td> <div class="G">Anūpayo so upayaṃ kimeyya,</div> </td> </tr> <tr> <td> <div class="G">Diṭṭhe sute khantimakubbamāno”ti.</div> </td> </tr> </table> </div>
</div>
<div class="q" id="p_24Mn_1206"> <div class="divNumber">133.</div> <div class="p"> <table class="singleColumn"> <tr> <td> <div class="pN">1206</div> <div class="G"><span class="bold">Sīluttamā saññamenāhu suddhiṃ,</span></div> </td> </tr> <tr> <td> <div class="G"><span class="bold">Vataṃ samādāya upaṭṭhitāse;</span></div> </td> </tr> <tr> <td> <div class="G"><span class="bold">Idheva sikkhema athassa suddhiṃ,</span></div> </td> </tr> <tr> <td> <div class="G"><span class="bold">Bhavūpanītā kusalāvadānā.</span></div> </td> </tr> </table> </div>
</div>
<div class="q" id="p_24Mn_1207"> <div class="p">
<span class="pN">1207</span><span class="bold">Sīluttamā saññamenāhu suddhin</span>ti. Santeke samaṇabrāhmaṇā sīluttamavādā; te sīlamattena saññamamattena saṃvaramattena avītikkamamattena suddhiṃ visuddhiṃ parivisuddhiṃ, muttiṃ vimuttiṃ parivimuttiṃ āhaṃsu vadanti kathenti bhaṇanti dīpayanti voharanti. </div>
</div>
<div class="q" id="p_24Mn_1208"> <div class="p">
<span class="pN">1208</span>Samaṇamuṇḍikāputto evamāha—  “catūhi kho ahaṃ, gahapati, dhammehi samannāgataṃ purisapuggalaṃ paññapemi sampannakusalaṃ paramakusalaṃ uttamapattipattaṃ samaṇaṃ ayojjhaṃ. Katamehi catūhi? Idha, gahapati, na kāyena pāpakammaṃ karoti, na pāpikaṃ vācaṃ bhāsati, na pāpakaṃ saṅkappaṃ saṅkappeti, na pāpakaṃ ājīvaṃ ājīvati. Imehi kho ahaṃ, gahapati, catūhi dhammehi samannāgataṃ purisapuggalaṃ paññapemi sampannakusalaṃ paramakusalaṃ uttamapattipattaṃ samaṇaṃ ayojjhaṃ; evamevaṃ santeke samaṇabrāhmaṇā sīluttamavādā; te sīlamattena saññamamattena saṃvaramattena avītikkamamattena suddhiṃ visuddhiṃ parisuddhiṃ, muttiṃ vimuttiṃ parimuttiṃ āhaṃsu vadanti kathenti bhaṇanti dīpayanti voharantī”ti—  sīluttamā saññamenāhu suddhiṃ. </div>
</div>
<div class="q" id="p_24Mn_1209"> <div class="p">
<span class="pN">1209</span><span class="bold">Vataṃ samādāya upaṭṭhitāse</span>ti. <span class="bold">Vatan</span>ti hatthivataṃ vā assavataṃ vā govataṃ vā kukkuravataṃ vā kākavataṃ vā vāsudevavataṃ vā baladevavataṃ vā puṇṇabhaddavataṃ vā maṇibhaddavataṃ vā aggivataṃ vā nāgavataṃ vā supaṇṇavataṃ vā yakkhavataṃ vā asuravataṃ vā gandhabbavataṃ vā mahārājavataṃ vā candavataṃ vā sūriyavataṃ vā indavataṃ vā brahmavataṃ vā devavataṃ vā disāvataṃ vā ādāya samādāya ādiyitvā samādiyitvā gaṇhitvā parāmasitvā abhinivisitvā upaṭṭhitā paccupaṭṭhitā allīnā upagatā ajjhositā adhimuttāti—  vataṃ samādāya upaṭṭhitāse. </div>
</div>
<div class="q" id="p_24Mn_1210"> <div class="p">
<span class="pN">1210</span><span class="bold">Idheva sikkhema athassa suddhin</span>ti. <span class="bold">Idhā</span>ti sakāya diṭṭhiyā sakāya khantiyā sakāya ruciyā sakāya laddhiyā. <span class="bold">Sikkhemā</span>ti sikkhema ācarema samācarema samādāya vattemāti—  idheva sikkhema. <span class="bold">Athassa suddhin</span>ti athassa suddhiṃ visuddhiṃ parisuddhiṃ, muttiṃ vimuttiṃ parimuttinti—  idheva sikkhema athassa suddhiṃ. </div>
</div>
<div class="q" id="p_24Mn_1211"> <div class="p">
<span class="pN">1211</span><span class="bold">Bhavūpanītā kusalāvadānā</span>ti. <span class="bold">Bhavūpanītā</span>ti bhavūpanītā bhavūpagatā bhavajjhositā bhavādhimuttāti—  bhavūpanītā. <span class="bold">Kusalāvadānā</span>ti kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—  bhavūpanītā kusalāvadānā. </div>
</div>
<div class="q" id="p_24Mn_1212"> <div class="p">
<span class="pN">1212</span>Tenāha bhagavā—  </div>
</div>
<div class="q" id="p_24Mn_1213"> <div class="p"> <table class="singleColumn"> <tr> <td> <div class="pN">1213</div> <div class="G">“Sīluttamā saññamenāhu suddhiṃ,</div> </td> </tr> <tr> <td> <div class="G">Vataṃ samādāya upaṭṭhitāse;</div> </td> </tr> <tr> <td> <div class="G">Idheva sikkhema athassa suddhiṃ,</div> </td> </tr> <tr> <td> <div class="G">Bhavūpanītā kusalāvadānā”ti.</div> </td> </tr> </table> </div>
</div>
<div class="q" id="p_24Mn_1214"> <div class="divNumber">134.</div> <div class="p"> <table class="singleColumn"> <tr> <td> <div class="pN">1214</div> <div class="G"><span class="bold">Sace cuto sīlavatato hoti,</span></div> </td> </tr> <tr> <td> <div class="G"><span class="bold">Pavedhatī kamma virādhayitvā;</span></div> </td> </tr> <tr> <td> <div class="G"><span class="bold">Pajappatī patthayatī ca suddhiṃ,</span></div> </td> </tr> <tr> <td> <div class="G"><span class="bold">Satthāva hīno pavasaṃ gharamhā.</span></div> </td> </tr> </table> </div>
</div>
<div class="q" id="p_24Mn_1215"> <div class="p">
<span class="pN">1215</span><span class="bold">Sace cuto sīlavatato hotī</span>ti. Dvīhi kāraṇehi sīlavatato cavati—  paravicchindanāya vā cavati, anabhisambhuṇanto vā cavati. Kathaṃ paravicchindanāya cavati? Paro vicchindati so satthā na sabbaññū, dhammo na svākkhāto, gaṇo na suppaṭipanno, diṭṭhi na bhaddikā, paṭipadā na supaññattā, maggo na niyyāniko, natthettha suddhi vā visuddhi vā parisuddhi vā, mutti vā vimutti vā parimutti vā, natthettha sujjhanti vā visujjhanti vā parisujjhanti vā, muccanti vā vimuccanti vā, parimuccanti vā, hīnā nihīnā omakā lāmakā chatukkā parittāti. Evaṃ paro vicchindati. Evaṃ vicchindiyamāno satthārā cavati, dhammakkhānā cavati, gaṇā cavati, diṭṭhiyā cavati, paṭipadāya cavati, maggato cavati. Evaṃ paravicchindanāya cavati. Kathaṃ anabhisambhuṇanto cavati? Sīlaṃ anabhisambhuṇanto sīlato cavati, vataṃ anabhisambhuṇanto vatato cavati, sīlabbataṃ anabhisambhuṇanto sīlabbatato cavati. Evaṃ anabhisambhuṇanto cavatīti—  sace cuto sīlavatato hoti. </div>
</div>
<div class="q" id="p_24Mn_1216"> <div class="p">
<span class="pN">1216</span><span class="bold">Pavedhati kamma virādhayitvā</span>ti. <span class="bold">Pavedhatī</span>ti sīlaṃ vā vataṃ vā sīlabbataṃ vā “viraddhaṃ mayā, aparaddhaṃ mayā, khalitaṃ mayā, galitaṃ mayā, aññāya aparaddho ahan”ti vedhati pavedhati sampavedhatīti—  pavedhati. <span class="bold">Kamma virādhayitvā</span>ti puññābhisaṅkhāraṃ vā apuññābhisaṅkhāraṃ vā āneñjābhisaṅkhāraṃ vā “viraddhaṃ mayā, aparaddhaṃ mayā, khalitaṃ mayā, galitaṃ mayā, aññāya aparaddho ahan”ti vedhati pavedhati sampavedhatīti—  pavedhati kamma virādhayitvā. </div>
</div>
<div class="q" id="p_24Mn_1217"> <div class="p">
<span class="pN">1217</span><span class="bold">Pajappatī patthayatī ca suddhin</span>ti. <span class="bold">Pajappatī</span>ti sīlaṃ vā jappati, vataṃ vā jappati, sīlabbataṃ vā jappati pajappati abhijappatīti—  pajappati. <span class="bold">Patthayatī ca suddhin</span>ti sīlasuddhiṃ vā pattheti, vatasuddhiṃ vā pattheti, sīlabbatasuddhiṃ vā pattheti piheti abhijappatīti—  pajappatī patthayatī ca suddhiṃ. </div>
</div>
<div class="q" id="p_24Mn_1218"> <div class="p">
<span class="pN">1218</span><span class="bold">Satthāva hīno pavasaṃ gharamhā</span>ti. Yathā puriso gharato nikkhanto satthena pavasaṃ vasanto satthā ohīno, taṃ vā satthaṃ anubandhati sakaṃ vā gharaṃ paccāgacchati; evamevaṃ so diṭṭhigatiko taṃ vā satthāraṃ gaṇhāti aññaṃ vā satthāraṃ gaṇhāti, taṃ vā dhammakkhānaṃ gaṇhāti aññaṃ vā dhammakkhānaṃ gaṇhāti, taṃ vā gaṇaṃ gaṇhāti aññaṃ vā gaṇaṃ gaṇhāti, taṃ vā diṭṭhiṃ gaṇhāti aññaṃ vā diṭṭhiṃ gaṇhāti, taṃ vā paṭipadaṃ gaṇhāti aññaṃ vā paṭipadaṃ gaṇhāti, taṃ vā maggaṃ gaṇhāti aññaṃ vā maggaṃ gaṇhāti parāmasati abhinivisatīti—  satthāva hīno pavasaṃ gharamhā. </div>
</div>
<div class="q" id="p_24Mn_1219"> <div class="p">
<span class="pN">1219</span>Tenāha bhagavā—  </div>
</div>
<div class="q" id="p_24Mn_1220"> <div class="p"> <table class="singleColumn"> <tr> <td> <div class="pN">1220</div> <div class="G">“Sace cuto sīlavatato hoti,</div> </td> </tr> <tr> <td> <div class="G">Pavedhatī kamma virādhayitvā;</div> </td> </tr> <tr> <td> <div class="G">Pajappatī patthayatī ca suddhiṃ,</div> </td> </tr> <tr> <td> <div class="G">Satthāva hīno pavasaṃ gharamhā”ti.</div> </td> </tr> </table> </div>
</div>
<div class="q" id="p_24Mn_1221"> <div class="divNumber">135.</div> <div class="p"> <table class="singleColumn"> <tr> <td> <div class="pN">1221</div> <div class="G"><span class="bold">Sīlabbataṃ vāpi pahāya sabbaṃ,</span></div> </td> </tr> <tr> <td> <div class="G"><span class="bold">Kammañca sāvajjanavajjametaṃ;</span></div> </td> </tr> <tr> <td> <div class="G"><span class="bold">Suddhiṃ asuddhinti apatthayāno,</span></div> </td> </tr> <tr> <td> <div class="G"><span class="bold">Virato care santimanuggahāya.</span></div> </td> </tr> </table> </div>
</div>
<div class="q" id="p_24Mn_1222"> <div class="p">
<span class="pN">1222</span><span class="bold">Sīlabbataṃ vāpi pahāya sabban</span>ti. Sabbā sīlasuddhiyo pahāya pajahitvā vinodetvā byantiṃ karitvā anabhāvaṃ gametvā, sabbā vatasuddhiyo pahāya pajahitvā vinodetvā byantiṃ karitvā anabhāvaṃ gametvā, sabbā sīlabbatasuddhiyo pahāya pajahitvā vinodetvā byantiṃ karitvā anabhāvaṃ gametvāti—  sīlabbataṃ vāpi pahāya sabbaṃ. </div>
</div>
<div class="q" id="p_24Mn_1223"> <div class="p">
<span class="pN">1223</span><span class="bold">Kammañca sāvajjanavajjametan</span>ti. Sāvajjakammaṃ vuccati—  kaṇhaṃ kaṇhavipākaṃ. Anavajjakammaṃ vuccati—  sukkaṃ sukkavipākaṃ. Sāvajjañca kammaṃ anavajjañca kammaṃ pahāya pajahitvā vinodetvā byantiṃ karitvā anabhāvaṃ gametvāti—  kammañca sāvajjanavajjametaṃ. </div>
</div>
<div class="q" id="p_24Mn_1224"> <div class="p">
<span class="pN">1224</span><span class="bold">Suddhiṃ asuddhinti apatthayāno</span>ti. <span class="bold">Asuddhin</span>ti asuddhiṃ patthenti, akusale dhamme patthenti. <span class="bold">Suddhin</span>ti suddhiṃ patthenti, pañca kāmaguṇe patthenti; asuddhiṃ patthenti, akusale dhamme patthenti, pañca kāmaguṇe patthenti; suddhiṃ patthenti, dvāsaṭṭhi diṭṭhigatāni patthenti, asuddhiṃ patthenti, akusale dhamme patthenti, pañca kāmaguṇe patthenti, dvāsaṭṭhi diṭṭhigatāni patthenti; suddhiṃ patthenti; tedhātuke kusale dhamme patthenti, asuddhiṃ patthenti, akusale dhamme patthenti, pañca kāmaguṇe patthenti, dvāsaṭṭhi diṭṭhigatāni patthenti, tedhātuke kusale dhamme patthenti; suddhiṃ patthenti, puthujjanakalyāṇakā niyāmāvakkantiṃ patthenti. Sekkhā aggadhammaṃ arahattaṃ patthenti. Arahatte patte arahā neva akusale dhamme pattheti, napi pañca kāmaguṇe pattheti, napi dvāsaṭṭhi diṭṭhigatāni pattheti, napi tedhātuke kusale dhamme pattheti, napi niyāmāvakkantiṃ pattheti, napi aggadhammaṃ arahattaṃ pattheti. Patthanā samatikkanto arahā vuddhipārihānivītivatto. So vuṭṭhavāso ciṇṇacaraṇo…pe…  jātijarāmaraṇasaṃsāro natthi tassa punabbhavoti—  suddhiṃ asuddhinti apatthayāno. </div>
</div>
<div class="q" id="p_24Mn_1225"> <div class="p">
<span class="pN">1225</span><span class="bold">Virato care santimanuggahāyā</span>ti. <span class="bold">Virato</span>ti suddhiasuddhiyā ārato assa virato paṭivirato nikkhanto nissaṭo vippamutto visaññutto, vimariyādikatena cetasā viharatīti—  virato. <span class="bold">Care</span>ti careyya vicareyya vihareyya iriyeyya vatteyya pāleyya yapeyya yāpeyyāti—  virato care. <span class="bold">Santimanuggahāyā</span>ti. Santiyo vuccanti dvāsaṭṭhi diṭṭhigatāni diṭṭhisantiyo agaṇhanto aparāmasanto anabhinivisantoti—  virato care santimanuggahāya. </div>
</div>
<div class="q" id="p_24Mn_1226"> <div class="p">
<span class="pN">1226</span>Tenāha bhagavā—  </div>
</div>
<div class="q" id="p_24Mn_1227"> <div class="p"> <table class="singleColumn"> <tr> <td> <div class="pN">1227</div> <div class="G">“Sīlabbataṃ vāpi pahāya sabbaṃ,</div> </td> </tr> <tr> <td> <div class="G">Kammañca sāvajjanavajjametaṃ;</div> </td> </tr> <tr> <td> <div class="G">Suddhiṃ asuddhinti apatthayāno,</div> </td> </tr> <tr> <td> <div class="G">Virato care santimanuggahāyā”ti.</div> </td> </tr> </table> </div>
</div>
<div class="q" id="p_24Mn_1228"> <div class="divNumber">136.</div> <div class="p"> <table class="singleColumn"> <tr> <td> <div class="pN">1228</div> <div class="G"><span class="bold">Tamūpanissāya jigucchitaṃ vā,</span></div> </td> </tr> <tr> <td> <div class="G"><span class="bold">Atha vāpi diṭṭhaṃ va sutaṃ mutaṃ vā;</span></div> </td> </tr> <tr> <td> <div class="G"><span class="bold">Uddhaṃsarā suddhimanutthunanti,</span></div> </td> </tr> <tr> <td> <div class="G"><span class="bold">Avītataṇhāse bhavābhavesu.</span></div> </td> </tr> </table> </div>
</div>
<div class="q" id="p_24Mn_1229"> <div class="p">
<span class="pN">1229</span><span class="bold">Tamūpanissāya jigucchitaṃ vā</span>ti. Santeke samaṇabrāhmaṇā tapojigucchavādā tapojigucchasārā tapojigucchanissitā ānissitā allīnā upagatā ajjhositā adhimuttāti—  tamūpanissāya jigucchitaṃ vā. </div>
</div>
<div class="q" id="p_24Mn_1230"> <div class="p">
<span class="pN">1230</span><span class="bold">Atha vāpi diṭṭhaṃ va sutaṃ mutaṃ vā</span>ti. Diṭṭhaṃ vā diṭṭhasuddhiṃ vā sutaṃ vā sutasuddhiṃ vā mutaṃ vā mutasuddhiṃ vā nissāya upanissāya gaṇhitvā parāmasitvā abhinivisitvāti—  atha vāpi diṭṭhaṃ va sutaṃ mutaṃ vā. </div>
</div>
<div class="q" id="p_24Mn_1231"> <div class="p">
<span class="pN">1231</span><span class="bold">Uddhaṃsarā suddhimanutthunantī</span>ti. Santeke samaṇabrāhmaṇā uddhaṃsarāvādā. Katame te samaṇabrāhmaṇā uddhaṃsarāvādā? Ye te samaṇabrāhmaṇā accantasuddhikā, saṃsārasuddhikā, akiriyadiṭṭhikā, sassatavādā—  ime te samaṇabrāhmaṇā uddhaṃsarāvādā. Te saṃsāre suddhiṃ visuddhiṃ parisuddhiṃ, muttiṃ vimuttiṃ parimuttiṃ thunanti vadanti kathenti bhaṇanti dīpayanti voharantīti—  uddhaṃsarā suddhimanutthunanti. </div>
</div>
<div class="q" id="p_24Mn_1232"> <div class="p">
<span class="pN">1232</span><span class="bold">Avītataṇhāse bhavābhavesū</span>ti. <span class="bold">Taṇhā</span>ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. <span class="bold">Bhavābhavesū</span>ti bhavābhave kammabhave punabbhave kāmabhave, kammabhave kāmabhave punabbhave rūpabhave, kammabhave rūpabhave punabbhave arūpabhave, kammabhave arūpabhave punabbhave punappunabbhave punappunagatiyā punappunaupapattiyā punappunapaṭisandhiyā punappunaattabhāvābhinibbattiyā avītataṇhā avigatataṇhā acattataṇhā avantataṇhā amuttataṇhā appahīnataṇhā appaṭinissaṭṭhataṇhāti—  avītataṇhāse bhavābhavesu. </div>
</div>
<div class="q" id="p_24Mn_1233"> <div class="p">
<span class="pN">1233</span>Tenāha bhagavā—  </div>
</div>
<div class="q" id="p_24Mn_1234"> <div class="p"> <table class="singleColumn"> <tr> <td> <div class="pN">1234</div> <div class="G">“Tamūpanissāya jigucchitaṃ vā,</div> </td> </tr> <tr> <td> <div class="G">Atha vāpi diṭṭhaṃ va sutaṃ mutaṃ vā;</div> </td> </tr> <tr> <td> <div class="G">Uddhaṃsarā suddhimanutthunanti,</div> </td> </tr> <tr> <td> <div class="G">Avītataṇhāse bhavābhavesū”ti.</div> </td> </tr> </table> </div>
</div>
<div class="q" id="p_24Mn_1235"> <div class="divNumber">137.</div> <div class="p"> <table class="singleColumn"> <tr> <td> <div class="pN">1235</div> <div class="G"><span class="bold">Patthayamānassa hi jappitāni,</span></div> </td> </tr> <tr> <td> <div class="G"><span class="bold">Pavedhitaṃ vāpi pakappitesu;</span></div> </td> </tr> <tr> <td> <div class="G"><span class="bold">Cutūpapāto idha yassa natthi,</span></div> </td> </tr> <tr> <td> <div class="G"><span class="bold">Sa kena vedheyya kuhiṃ va jappe.</span></div> </td> </tr> </table> </div>
</div>
<div class="q" id="p_24Mn_1236"> <div class="p">
<span class="pN">1236</span><span class="bold">Patthayamānassa hi jappitānī</span>ti. <span class="bold">Patthanā</span> vuccati taṇhā. Yo rāgo sārāgo…pe…  abhijjhā lobho akusalamūlaṃ. <span class="bold">Patthayamānassā</span>ti patthayamānassa icchamānassa sādiyamānassa pihayamānassa abhijappamānassāti—  patthayamānassa hi. <span class="bold">Jappitānī</span>ti. <span class="bold">Jappanā</span> vuccati taṇhā. Yo rāgo sārāgo…pe…  abhijjhā lobho akusalamūlanti—  patthayamānassa hi jappitāni. </div>
</div>
<div class="q" id="p_24Mn_1237"> <div class="p">
<span class="pN">1237</span><span class="bold">Pavedhitaṃ vāpi pakappitesū</span>ti. <span class="bold">Pakappanā</span>ti dve pakappanā—  taṇhāpakappanā ca diṭṭhipakappanā ca…pe…  ayaṃ taṇhāpakappanā…pe…  ayaṃ diṭṭhipakappanā. <span class="bold">Pavedhitaṃ vāpi pakappitesū</span>ti. Pakappitaṃ vatthuṃ acchedasaṅkinopi vedhenti, acchijjantepi vedhenti, acchinnepi vedhenti; pakappitaṃ vatthuṃ vipariṇāmasaṅkinopi vedhenti, vipariṇamantepi vedhenti, vipariṇatepi vedhenti pavedhenti sampavedhentīti—  pavedhitaṃ vāpi pakappitesu. </div>
</div>
<div class="q" id="p_24Mn_1238"> <div class="p">
<span class="pN">1238</span><span class="bold">Cutūpapāto idha yassa natthī</span>ti. <span class="bold">Yassā</span>ti arahato khīṇāsavassa. Yassa gamanaṃ āgamanaṃ gamanāgamanaṃ kālaṃ gati bhavābhavo cuti ca upapatti ca nibbatti ca bhedo ca jāti ca jarāmaraṇañca natthi na santi na saṃvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—  cutūpapāto idha yassa natthi. </div>
</div>
<div class="q" id="p_24Mn_1239"> <div class="p">
<span class="pN">1239</span><span class="bold">Sa kena vedheyya kuhiṃ va jappe</span>ti. So kena rāgena vedheyya, kena dosena vedheyya, kena mohena vedheyya, kena mānena vedheyya, kāya diṭṭhiyā vedheyya, kena uddhaccena vedheyya, kāya vicikicchāya vedheyya, kehi anusayehi vedheyya—  rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṅgatoti vā thāmagatoti vā. Te abhisaṅkhārā pahīnā; abhisaṅkhārānaṃ pahīnattā gatiyā kena vedheyya—  nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā, so hetu natthi paccayo natthi kāraṇaṃ natthi yena vedheyya pavedheyya sampavedheyyāti—  sa kena vedheyya. <span class="bold">Kuhiṃva jappe</span>ti kuhiṃ vā jappeyya kimhi jappeyya, kattha jappeyya pajappeyya abhijappeyyāti—  sa kena vedheyya kuhiṃ va jappe. </div>
</div>
<div class="q" id="p_24Mn_1240"> <div class="p">
<span class="pN">1240</span>Tenāha bhagavā—  </div>
</div>
<div class="q" id="p_24Mn_1241"> <div class="p"> <table class="singleColumn"> <tr> <td> <div class="pN">1241</div> <div class="G">“Patthayamānassa hi jappitāni,</div> </td> </tr> <tr> <td> <div class="G">Pavedhitaṃ vāpi pakappitesu;</div> </td> </tr> <tr> <td> <div class="G">Cutūpapāto idha yassa natthi,</div> </td> </tr> <tr> <td> <div class="G">Sa kena vedheyya kuhiṃ va jappe”ti.</div> </td> </tr> </table> </div>
</div>
<div class="q" id="p_24Mn_1242"> <div class="divNumber">138.</div> <div class="p"> <table class="singleColumn"> <tr> <td> <div class="pN">1242</div> <div class="G"><span class="bold">Yamāhu dhammaṃ paramanti eke,</span></div> </td> </tr> <tr> <td> <div class="G"><span class="bold">Tameva hīnanti panāhu aññe;</span></div> </td> </tr> <tr> <td> <div class="G"><span class="bold">Sacco nu vādo katamo imesaṃ,</span></div> </td> </tr> <tr> <td> <div class="G"><span class="bold">Sabbeva hīme kusalāvadānā.</span></div> </td> </tr> </table> </div>
</div>
<div class="q" id="p_24Mn_1243"> <div class="p">
<span class="pN">1243</span><span class="bold">Yamāhu dhammaṃ paramanti eke</span>ti. Yaṃ dhammaṃ diṭṭhiṃ paṭipadaṃ maggaṃ eke samaṇabrāhmaṇā “idaṃ paramaṃ aggaṃ seṭṭhaṃ visiṭṭhaṃ pāmokkhaṃ uttamaṃ pavaran”ti, evamāhaṃsu evaṃ kathenti evaṃ bhaṇanti evaṃ dīpayanti evaṃ voharantīti—  yamāhu dhammaṃ paramanti eke. </div>
</div>
<div class="q" id="p_24Mn_1244"> <div class="p">
<span class="pN">1244</span><span class="bold">Tameva hīnanti panāhu aññe</span>ti tameva dhammaṃ diṭṭhiṃ paṭipadaṃ maggaṃ eke samaṇabrāhmaṇā “hīnaṃ etaṃ, nihīnaṃ etaṃ, omakaṃ etaṃ, lāmakaṃ etaṃ, chatukkaṃ etaṃ, parittakaṃ etan”ti, evamāhaṃsu evaṃ kathenti evaṃ bhaṇanti evaṃ dīpayanti evaṃ voharantīti—  tameva hīnanti panāhu aññe. </div>
</div>
<div class="q" id="p_24Mn_1245"> <div class="p">
<span class="pN">1245</span><span class="bold">Sacco nu vādo katamo imesan</span>ti. Imesaṃ samaṇabrāhmaṇānaṃ vādo katamo sacco taccho tatho bhūto yāthāvo aviparītoti—  sacco nu vādo katamo imesaṃ. </div>
</div>
<div class="q" id="p_24Mn_1246"> <div class="p">
<span class="pN">1246</span><span class="bold">Sabbeva hīme kusalāvadānā</span>ti. Sabbevime samaṇabrāhmaṇā kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—  sabbeva hīme kusalāvadānā. </div>
</div>
<div class="q" id="p_24Mn_1247"> <div class="p">
<span class="pN">1247</span>Tenāha so nimmito—  </div>
</div>
<div class="q" id="p_24Mn_1248"> <div class="p"> <table class="singleColumn"> <tr> <td> <div class="pN">1248</div> <div class="G">“Yamāhu dhammaṃ paramanti eke,</div> </td> </tr> <tr> <td> <div class="G">Tameva hīnanti panāhu aññe;</div> </td> </tr> <tr> <td> <div class="G">Sacco nu vādo katamo imesaṃ,</div> </td> </tr> <tr> <td> <div class="G">Sabbeva hīme kusalāvadānā”ti.</div> </td> </tr> </table> </div>
</div>
<div class="q" id="p_24Mn_1249"> <div class="divNumber">139.</div> <div class="p"> <table class="singleColumn"> <tr> <td> <div class="pN">1249</div> <div class="G"><span class="bold">Sakañhi dhammaṃ paripuṇṇamāhu,</span></div> </td> </tr> <tr> <td> <div class="G"><span class="bold">Aññassa dhammaṃ pana hīnamāhu;</span></div> </td> </tr> <tr> <td> <div class="G"><span class="bold">Evampi viggayha vivādayanti,</span></div> </td> </tr> <tr> <td> <div class="G"><span class="bold">Sakaṃ sakaṃ sammutimāhu saccaṃ.</span></div> </td> </tr> </table> </div>
</div>
<div class="q" id="p_24Mn_1250"> <div class="p">
<span class="pN">1250</span><span class="bold">Sakañhi dhammaṃ paripuṇṇamāhū</span>ti sakaṃ dhammaṃ diṭṭhiṃ paṭipadaṃ maggaṃ eke samaṇabrāhmaṇā “idaṃ samattaṃ paripuṇṇaṃ anoman”ti, evamāhaṃsu…pe…  evaṃ voharantīti—  sakañhi dhammaṃ paripuṇṇamāhu. </div>
</div>
<div class="q" id="p_24Mn_1251"> <div class="p">
<span class="pN">1251</span><span class="bold">Aññassa dhammaṃ pana hīnamāhū</span>ti. Aññassa dhammaṃ diṭṭhiṃ paṭipadaṃ maggaṃ eke samaṇabrāhmaṇā “hīnaṃ etaṃ, nihīnaṃ etaṃ, omakaṃ etaṃ, lāmakaṃ etaṃ, chatukkaṃ etaṃ, parittakaṃ etan”ti, evamāhaṃsu evaṃ kathenti evaṃ bhaṇanti evaṃ dīpayanti evaṃ voharantīti—  aññassa dhammaṃ pana hīnamāhu. </div>
</div>
<div class="q" id="p_24Mn_1252"> <div class="p">
<span class="pN">1252</span><span class="bold">Evampi viggayha vivādayantī</span>ti evaṃ gahetvā uggahetvā gaṇhitvā parāmasitvā abhinivisitvā vivādayanti, kalahaṃ karonti, bhaṇḍanaṃ karonti, viggahaṃ karonti, vivādaṃ karonti, medhagaṃ karonti—  “na tvaṃ imaṃ dhammavinayaṃ ājānāsi…pe…  nibbeṭhehi vā sace pahosī”ti—  evampi viggayha vivādayanti. </div>
</div>
<div class="q" id="p_24Mn_1253"> <div class="p">
<span class="pN">1253</span><span class="bold">Sakaṃ sakaṃ sammutimāhu saccan</span>ti. “Sassato loko, idameva saccaṃ moghamaññan”ti—  sakaṃ sakaṃ sammutimāhu saccaṃ. “Asassato loko…pe…  neva hoti na na hoti tathāgato paraṃ maraṇā, idameva saccaṃ moghamaññan”ti—  sakaṃ sakaṃ sammutimāhu saccaṃ. </div>
</div>
<div class="q" id="p_24Mn_1254"> <div class="p">
<span class="pN">1254</span>Tenāha bhagavā—  </div>
</div>
<div class="q" id="p_24Mn_1255"> <div class="p"> <table class="singleColumn"> <tr> <td> <div class="pN">1255</div> <div class="G">“Sakañhi dhammaṃ paripuṇṇamāhu,</div> </td> </tr> <tr> <td> <div class="G">Aññassa dhammaṃ pana hīnamāhu;</div> </td> </tr> <tr> <td> <div class="G">Evampi viggayha vivādayanti,</div> </td> </tr> <tr> <td> <div class="G">Sakaṃ sakaṃ sammutimāhu saccan”ti.</div> </td> </tr> </table> </div>
</div>
<div class="q" id="p_24Mn_1256"> <div class="divNumber">140.</div> <div class="p"> <table class="singleColumn"> <tr> <td> <div class="pN">1256</div> <div class="G"><span class="bold">Parassa ce vambhayitena hīno,</span></div> </td> </tr> <tr> <td> <div class="G"><span class="bold">Na koci dhammesu visesi assa;</span></div> </td> </tr> <tr> <td> <div class="G"><span class="bold">Puthū hi aññassa vadanti dhammaṃ,</span></div> </td> </tr> <tr> <td> <div class="G"><span class="bold">Nihīnato samhi daḷhaṃ vadānā.</span></div> </td> </tr> </table> </div>
</div>
<div class="q" id="p_24Mn_1257"> <div class="p">
<span class="pN">1257</span><span class="bold">Parassa ce vambhayitena hīno</span>ti parassa ce vambhayitakāraṇā ninditakāraṇā garahitakāraṇā upavaditakāraṇā paro bālo hoti hīno nihīno omako lāmako chatukko parittoti—  parassa ce vambhayitena hīno. </div>
</div>
<div class="q" id="p_24Mn_1258"> <div class="p">
<span class="pN">1258</span><span class="bold">Na koci dhammesu visesi assā</span>ti. Dhammesu na koci aggo seṭṭho visiṭṭho pāmokkho uttamo pavaro assāti—  na koci dhammesu visesi assa. </div>
</div>
<div class="q" id="p_24Mn_1259"> <div class="p">
<span class="pN">1259</span><span class="bold">Puthū hi aññassa vadanti dhammaṃ, nihīnato</span>ti. Bahukāpi bahūnaṃ dhammaṃ vadanti upavadanti nindanti garahanti hīnato nihīnato omakato lāmakato chatukkato parittato, bahukāpi ekassa dhammaṃ vadanti upavadanti nindanti garahanti hīnato nihīnato omakato lāmakato chatukkato parittato, ekopi bahūnaṃ dhammaṃ vadati upavadati nindati garahati hīnato nihīnato omakato lāmakato chatukkato parittato, ekopi ekassa dhammaṃ vadati upavadati nindati garahati hīnato nihīnato omakato lāmakato chatukkato parittatoti—  puthū hi aññassa vadanti dhammaṃ. </div>
</div>
<div class="q" id="p_24Mn_1260"> <div class="p">
<span class="pN">1260</span><span class="bold">Nihīnato samhi daḷhaṃ vadānā</span>ti. Dhammo sakāyanaṃ, diṭṭhi sakāyanaṃ, paṭipadā sakāyanaṃ, maggo sakāyanaṃ, sakāyane daḷhavādā thiravādā balikavādā aṭṭhitavādāti—  nihīnato samhi daḷhaṃ vadānā. </div>
</div>
<div class="q" id="p_24Mn_1261"> <div class="p">
<span class="pN">1261</span>Tenāha bhagavā—  </div>
</div>
<div class="q" id="p_24Mn_1262"> <div class="p"> <table class="singleColumn"> <tr> <td> <div class="pN">1262</div> <div class="G">“Parassa ce vambhayitena hīno,</div> </td> </tr> <tr> <td> <div class="G">Na koci dhammesu visesi assa;</div> </td> </tr> <tr> <td> <div class="G">Puthū hi aññassa vadanti dhammaṃ,</div> </td> </tr> <tr> <td> <div class="G">Nihīnato samhi daḷhaṃ vadānā”ti.</div> </td> </tr> </table> </div>
</div>
<div class="q" id="p_24Mn_1263"> <div class="divNumber">141.</div> <div class="p"> <table class="singleColumn"> <tr> <td> <div class="pN">1263</div> <div class="G"><span class="bold">Saddhammapūjāpi nesaṃ tatheva,</span></div> </td> </tr> <tr> <td> <div class="G"><span class="bold">Yathā pasaṃsanti sakāyanāni;</span></div> </td> </tr> <tr> <td> <div class="G"><span class="bold">Sabbeva vādā tathiyā bhaveyyuṃ,</span></div> </td> </tr> <tr> <td> <div class="G"><span class="bold">Suddhī hi nesaṃ paccattameva.</span></div> </td> </tr> </table> </div>
</div>
<div class="q" id="p_24Mn_1264"> <div class="p">
<span class="pN">1264</span><span class="bold">Saddhammapūjāpi nesaṃ tathevā</span>ti. Katamā saddhammapūjā? Sakaṃ satthāraṃ sakkaroti garuṃ karoti māneti pūjeti “ayaṃ satthā sabbaññū”ti—  ayaṃ saddhammapūjā. Sakaṃ dhammakkhānaṃ sakaṃ gaṇaṃ sakaṃ diṭṭhiṃ sakaṃ paṭipadaṃ sakaṃ maggaṃ sakkaroti garuṃ karoti māneti pūjeti “ayaṃ maggo niyyāniko”ti—  ayaṃ saddhammapūjā. <span class="bold">Saddhammapūjāpi nesaṃ tathevā</span>ti saddhammapūjā tathā tacchā bhūtā yāthāvā aviparītāti—  saddhammapūjāpi nesaṃ tatheva. </div>
</div>
<div class="q" id="p_24Mn_1265"> <div class="p">
<span class="pN">1265</span><span class="bold">Yathā pasaṃsanti sakāyanānī</span>ti. Dhammo sakāyanaṃ diṭṭhi sakāyanaṃ paṭipadā sakāyanaṃ maggo sakāyanaṃ, sakāyanāni pasaṃsanti thomenti kittenti vaṇṇentīti—  yathā pasaṃsanti sakāyanāni. </div>
</div>
<div class="q" id="p_24Mn_1266"> <div class="p">
<span class="pN">1266</span><span class="bold">Sabbeva vādā tathiyā bhaveyyun</span>ti sabbeva vādā tathā tacchā bhūtā yāthāvā aviparītā bhaveyyunti—  sabbeva vādā tathiyā bhaveyyuṃ. </div>
</div>
<div class="q" id="p_24Mn_1267"> <div class="p">
<span class="pN">1267</span><span class="bold">Suddhī hi nesaṃ paccattamevā</span>ti. Paccattameva tesaṃ samaṇabrāhmaṇānaṃ suddhi visuddhi parisuddhi, mutti vimutti parimuttīti—  suddhī hi nesaṃ paccattameva. </div>
</div>
<div class="q" id="p_24Mn_1268"> <div class="p">
<span class="pN">1268</span>Tenāha bhagavā—  </div>
</div>
<div class="q" id="p_24Mn_1269"> <div class="p"> <table class="singleColumn"> <tr> <td> <div class="pN">1269</div> <div class="G">“Saddhammapūjāpi nesaṃ tatheva,</div> </td> </tr> <tr> <td> <div class="G">Yathā pasaṃsanti sakāyanāni;</div> </td> </tr> <tr> <td> <div class="G">Sabbeva vādā tathiyā bhaveyyuṃ,</div> </td> </tr> <tr> <td> <div class="G">Suddhī hi nesaṃ paccattamevā”ti.</div> </td> </tr> </table> </div>
</div>
<div class="q" id="p_24Mn_1270"> <div class="divNumber">142.</div> <div class="p"> <table class="singleColumn"> <tr> <td> <div class="pN">1270</div> <div class="G"><span class="bold">Na brāhmaṇassa paraneyyamatthi,</span></div> </td> </tr> <tr> <td> <div class="G"><span class="bold">Dhammesu niccheyya samuggahītaṃ;</span></div> </td> </tr> <tr> <td> <div class="G"><span class="bold">Tasmā vivādāni upātivatto,</span></div> </td> </tr> <tr> <td> <div class="G"><span class="bold">Na hi seṭṭhato passati dhammamaññaṃ.</span></div> </td> </tr> </table> </div>
</div>
<div class="q" id="p_24Mn_1271"> <div class="p">
<span class="pN">1271</span><span class="bold">Na brāhmaṇassa paraneyyamatthī</span>ti. <span class="bold">Nā</span>ti paṭikkhepo. <span class="bold">Brāhmaṇo</span>ti sattannaṃ dhammānaṃ bāhitattā brāhmaṇo…pe…  asito tādi pavuccate sa brahmā. <span class="bold">Na brāhmaṇassa paraneyyamatthī</span>ti brāhmaṇassa paraneyyatā natthi, brāhmaṇo na paraneyyo, na parapattiyo, na parapaccayo, na parapaṭibaddhagū jānāti passati asammūḷho sampajāno paṭissato. “Sabbe saṅkhārā aniccā”ti brāhmaṇassa paraneyyatā natthi, brāhmaṇo na paraneyyo, na parapattiyo, na parapaccayo, na parapaṭibaddhagū jānāti passati asammūḷho sampajāno paṭissato. “Sabbe saṅkhārā dukkhā”ti…pe…  “yaṃ kiñci samudayadhammaṃ sabbaṃ taṃ nirodhadhamman”ti brāhmaṇassa paraneyyatā natthi, brāhmaṇo na paraneyyo, na parapattiyo, na parapaccayo, na parapaṭibaddhagū jānāti passati asammūḷho sampajāno paṭissatoti—  na brāhmaṇassa paraneyyamatthi. </div>
</div>
<div class="q" id="p_24Mn_1272"> <div class="p">
<span class="pN">1272</span><span class="bold">Dhammesu niccheyya samuggahītan</span>ti. <span class="bold">Dhammesū</span>ti dvāsaṭṭhiyā diṭṭhigatesu. <span class="bold">Niccheyyā</span>ti nicchinitvā vinicchinitvā vicinitvā pavicinitvā tulayitvā tīrayitvā vibhāvayitvā vibhūtaṃ katvā. <span class="bold">Samuggahītan</span>ti odhiggāho bilaggāho varaggāho koṭṭhāsaggāho uccayaggāho samuccayaggāho “idaṃ saccaṃ tathaṃ bhūtaṃ yāthāvaṃ aviparītan”ti gahitaṃ parāmaṭṭhaṃ abhiniviṭṭhaṃ ajjhositaṃ adhimuttaṃ natthi na santi na saṃvijjati nupalabbhati, pahīnaṃ samucchinnaṃ vūpasantaṃ paṭipassaddhaṃ abhabbuppattikaṃ ñāṇagginā daḍḍhanti—  dhammesu niccheyya samuggahītaṃ. </div>
</div>
<div class="q" id="p_24Mn_1273"> <div class="p">
<span class="pN">1273</span><span class="bold">Tasmā vivādāni upātivatto</span>ti. <span class="bold">Tasmā</span>ti tasmā taṃkāraṇā taṃhetu tappaccayā taṃnidānā diṭṭhikalahāni diṭṭhibhaṇḍanāni diṭṭhiviggahāni diṭṭhivivādāni diṭṭhimedhagāni upātivatto atikkanto samatikkanto vītivattoti—  tasmā vivādāni upātivatto. </div>
</div>
<div class="q" id="p_24Mn_1274"> <div class="p">
<span class="pN">1274</span><span class="bold">Na hi seṭṭhato passati dhammamaññan</span>ti. Aññaṃ satthāraṃ dhammakkhānaṃ gaṇaṃ diṭṭhiṃ paṭipadaṃ maggaṃ aññatra satipaṭṭhānehi, aññatra sammappadhānehi, aññatra iddhipādehi, aññatra indriyehi, aññatra balehi, aññatra bojjhaṅgehi, aññatra ariyā aṭṭhaṅgikā maggā, aggaṃ seṭṭhaṃ visiṭṭhaṃ pāmokkhaṃ uttamaṃ pavaraṃ dhammaṃ na passati na dakkhati na oloketi na nijjhāyati na upaparikkhatīti—  na hi seṭṭhato passati dhammamaññaṃ. </div>
</div>
<div class="q" id="p_24Mn_1275"> <div class="p">
<span class="pN">1275</span>Tenāha bhagavā—  </div>
</div>
<div class="q" id="p_24Mn_1276"> <div class="p"> <table class="singleColumn"> <tr> <td> <div class="pN">1276</div> <div class="G">“Na brāhmaṇassa paraneyyamatthi,</div> </td> </tr> <tr> <td> <div class="G">Dhammesu niccheyya samuggahītaṃ;</div> </td> </tr> <tr> <td> <div class="G">Tasmā vivādāni upātivatto,</div> </td> </tr> <tr> <td> <div class="G">Na hi seṭṭhato passati dhammamaññan”ti.</div> </td> </tr> </table> </div>
</div>
<div class="q" id="p_24Mn_1277"> <div class="divNumber">143.</div> <div class="p"> <table class="singleColumn"> <tr> <td> <div class="pN">1277</div> <div class="G"><span class="bold">Jānāmi passāmi tatheva etaṃ,</span></div> </td> </tr> <tr> <td> <div class="G"><span class="bold">Diṭṭhiyā eke paccenti suddhiṃ;</span></div> </td> </tr> <tr> <td> <div class="G"><span class="bold">Adakkhi ce kiñhi tumassa tena,</span></div> </td> </tr> <tr> <td> <div class="G"><span class="bold">Atisitvā aññena vadanti suddhiṃ.</span></div> </td> </tr> </table> </div>
</div>
<div class="q" id="p_24Mn_1278"> <div class="p">
<span class="pN">1278</span><span class="bold">Jānāmi passāmi tatheva etan</span>ti. <span class="bold">Jānāmī</span>ti paracittañāṇena vā jānāmi, pubbenivāsānussatiñāṇena vā jānāmi. <span class="bold">Passāmī</span>ti maṃsacakkhunā vā passāmi, dibbena cakkhunā vā passāmi. <span class="bold">Tatheva etan</span>ti etaṃ tathaṃ tacchaṃ bhūtaṃ yāthāvaṃ aviparītanti—  jānāmi passāmi tatheva etaṃ. </div>
</div>
<div class="q" id="p_24Mn_1279"> <div class="p">
<span class="pN">1279</span><span class="bold">Diṭṭhiyā eke paccenti suddhin</span>ti. Diṭṭhiyā eke samaṇabrāhmaṇā suddhiṃ visuddhiṃ parisuddhiṃ, muttiṃ vimuttiṃ parimuttiṃ paccenti. “Sassato loko, idameva saccaṃ moghamaññan”ti diṭṭhiyā eke samaṇabrāhmaṇā suddhiṃ visuddhiṃ parisuddhiṃ, muttiṃ vimuttiṃ parimuttiṃ paccenti. “Asassato loko…pe…  neva hoti na na hoti tathāgato paraṃ maraṇā, idameva saccaṃ moghamaññan”ti diṭṭhiyā eke samaṇabrāhmaṇā suddhiṃ visuddhiṃ parisuddhiṃ, muttiṃ vimuttiṃ parimuttiṃ paccentīti—  diṭṭhiyā eke paccenti suddhiṃ. </div>
</div>
<div class="q" id="p_24Mn_1280"> <div class="p">
<span class="pN">1280</span><span class="bold">Adakkhi ce kiñhi tumassa tenā</span>ti. <span class="bold">Adakkhī</span>ti paracittañāṇena vā adakkhi, pubbenivāsānussatiñāṇena vā adakkhi, maṃsacakkhunā vā adakkhi, dibbena cakkhunā vā adakkhīti—  adakkhi ce. <span class="bold">Kiñhi tumassa tenā</span>ti. Tassa tena dassanena kiṃ kataṃ? Na dukkhapariññā atthi, na samudayassa pahānaṃ atthi, na maggabhāvanā atthi, na phalasacchikiriyā atthi, na rāgassa samucchedapahānaṃ atthi, na dosassa samucchedapahānaṃ atthi, na mohassa samucchedapahānaṃ atthi, na kilesānaṃ samucchedapahānaṃ atthi, na saṃsāravaṭṭassa upacchedo atthīti—  adakkhi ce kiñhi tumassa tena. </div>
</div>
<div class="q" id="p_24Mn_1281"> <div class="p">
<span class="pN">1281</span><span class="bold">Atisitvā aññena vadanti suddhin</span>ti te titthiyā suddhimaggaṃ visuddhimaggaṃ parisuddhimaggaṃ vodātamaggaṃ parivodātamaggaṃ atikkamitvā samatikkamitvā vītivattitvā aññatra satipaṭṭhānehi, aññatra sammappadhānehi, aññatra iddhipādehi, aññatra indriyehi, aññatra balehi, aññatra bojjhaṅgehi, aññatra ariyā aṭṭhaṅgikā maggā suddhiṃ visuddhiṃ parisuddhiṃ, muttiṃ vimuttiṃ parimuttiṃ vadanti kathenti bhaṇanti dīpayanti voharantīti. Evampi atisitvā aññena vadanti suddhiṃ. </div>
</div>
<div class="q" id="p_24Mn_1282"> <div class="p">
<span class="pN">1282</span>Atha vā buddhā ca buddhasāvakā ca paccekabuddhā ca tesaṃ titthiyānaṃ asuddhimaggaṃ avisuddhimaggaṃ aparisuddhimaggaṃ avodātamaggaṃ aparivodātamaggaṃ atikkamitvā samatikkamitvā vītivattitvā catūhi satipaṭṭhānehi catūhi sammappadhānehi catūhi iddhipādehi pañcahi indriyehi pañcahi balehi sattahi bojjhaṅgehi ariyena aṭṭhaṅgikena maggena suddhiṃ visuddhiṃ parisuddhiṃ, muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  evampi atisitvā aññena vadanti suddhiṃ. </div>
</div>
<div class="q" id="p_24Mn_1283"> <div class="p">
<span class="pN">1283</span>Tenāha bhagavā—  </div>
</div>
<div class="q" id="p_24Mn_1284"> <div class="p"> <table class="singleColumn"> <tr> <td> <div class="pN">1284</div> <div class="G">“Jānāmi passāmi tatheva etaṃ,</div> </td> </tr> <tr> <td> <div class="G">Diṭṭhiyā eke paccenti suddhiṃ;</div> </td> </tr> <tr> <td> <div class="G">Adakkhi ce kiñhi tumassa tena,</div> </td> </tr> <tr> <td> <div class="G">Atisitvā aññena vadanti suddhin”ti.</div> </td> </tr> </table> </div>
</div>
<div class="q" id="p_24Mn_1285"> <div class="divNumber">144.</div> <div class="p"> <table class="singleColumn"> <tr> <td> <div class="pN">1285</div> <div class="G"><span class="bold">Passaṃ naro dakkhati nāmarūpaṃ,</span></div> </td> </tr> <tr> <td> <div class="G"><span class="bold">Disvāna vā ñassati tānimeva;</span></div> </td> </tr> <tr> <td> <div class="G"><span class="bold">Kāmaṃ bahuṃ passatu appakaṃ vā,</span></div> </td> </tr> <tr> <td> <div class="G"><span class="bold">Na hi tena suddhiṃ kusalā vadanti.</span></div> </td> </tr> </table> </div>
</div>
<div class="q" id="p_24Mn_1286"> <div class="p">
<span class="pN">1286</span><span class="bold">Passaṃ naro dakkhati nāmarūpan</span>ti passaṃ naro dakkhati paracittañāṇena vā passanto, pubbenivāsānussatiñāṇena vā passanto, maṃsacakkhunā vā passanto, dibbena cakkhunā vā passanto nāmarūpaṃyeva dakkhati niccato sukhato attato, na tesaṃ dhammānaṃ samudayaṃ vā atthaṅgamaṃ vā assādaṃ vā ādīnavaṃ vā nissaraṇaṃ vā dakkhatīti—  passaṃ naro dakkhati nāmarūpaṃ. </div>
</div>
<div class="q" id="p_24Mn_1287"> <div class="p">
<span class="pN">1287</span><span class="bold">Disvāna vā ñassati tānimevā</span>ti. <span class="bold">Disvā</span>ti paracittañāṇena vā disvā, pubbenivāsānussatiñāṇena vā disvā, maṃsacakkhunā vā disvā, dibbena cakkhunā vā disvā, nāmarūpaṃyeva disvā ñassati niccato sukhato attato, na tesaṃ dhammānaṃ samudayaṃ vā atthaṅgamaṃ vā assādaṃ vā ādīnavaṃ vā nissaraṇaṃ vā ñassatīti—  disvāna vā ñassati tānimeva. </div>
</div>
<div class="q" id="p_24Mn_1288"> <div class="p">
<span class="pN">1288</span><span class="bold">Kāmaṃ bahuṃ passatu appakaṃ vā</span>ti. Kāmaṃ bahukaṃ vā passanto nāmarūpaṃ appakaṃ vā niccato sukhato attatoti—  kāmaṃ bahuṃ passatu appakaṃ vā. </div>
</div>
<div class="q" id="p_24Mn_1289"> <div class="p">
<span class="pN">1289</span><span class="bold">Na hi tena suddhiṃ kusalā vadantī</span>ti. <span class="bold">Kusalā</span>ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā, te kusalā paracittañāṇena vā pubbenivāsānussatiñāṇena vā maṃsacakkhunā vā dibbena cakkhunā vā nāmarūpadassanena suddhiṃ visuddhiṃ parisuddhiṃ muttiṃ vimuttiṃ parimuttiṃ na vadanti na kathenti na bhaṇanti na dīpayanti na voharantīti—  na hi tena suddhiṃ kusalā vadanti. </div>
</div>
<div class="q" id="p_24Mn_1290"> <div class="p">
<span class="pN">1290</span>Tenāha bhagavā—  </div>
</div>
<div class="q" id="p_24Mn_1291"> <div class="p"> <table class="singleColumn"> <tr> <td> <div class="pN">1291</div> <div class="G">“Passaṃ naro dakkhati nāmarūpaṃ,</div> </td> </tr> <tr> <td> <div class="G">Disvāna vā ñassati tānimeva;</div> </td> </tr> <tr> <td> <div class="G">Kāmaṃ bahuṃ passatu appakaṃ vā,</div> </td> </tr> <tr> <td> <div class="G">Na hi tena suddhiṃ kusalā vadantī”ti.</div> </td> </tr> </table> </div>
</div>
<div class="q" id="p_24Mn_1292"> <div class="divNumber">145.</div> <div class="p"> <table class="singleColumn"> <tr> <td> <div class="pN">1292</div> <div class="G"><span class="bold">Nivissavādī na hi subbināyo,</span></div> </td> </tr> <tr> <td> <div class="G"><span class="bold">Pakappitā diṭṭhipurakkharāno;</span></div> </td> </tr> <tr> <td> <div class="G"><span class="bold">Yaṃ nissito tattha subhaṃ vadāno,</span></div> </td> </tr> <tr> <td> <div class="G"><span class="bold">Suddhiṃ vado tattha tathaddasā so.</span></div> </td> </tr> </table> </div>
</div>
<div class="q" id="p_24Mn_1293"> <div class="p">
<span class="pN">1293</span><span class="bold">Nivissavādī na hi subbināyo</span>ti. “Sassato loko, idameva saccaṃ moghamaññan”ti nivissavādī, “asassato loko…pe…  neva hoti na na hoti tathāgato paraṃ maraṇā, idameva saccaṃ moghamaññan”ti—  nivissavādī. <span class="bold">Na hi subbināyo</span>ti. Nivissavādī dubbinayo duppaññāpayo dunnijjhāpayo duppekkhāpayo duppasādayoti—  nivissavādī na hi subbināyo. </div>
</div>
<div class="q" id="p_24Mn_1294"> <div class="p">
<span class="pN">1294</span><span class="bold">Pakappitā diṭṭhipurakkharāno</span>ti. Kappitā pakappitā abhisaṅkhatā saṇṭhapitā diṭṭhiṃ purekkhato katvā carati. Diṭṭhidhajo diṭṭhiketu diṭṭhādhipateyyo diṭṭhiyā parivārito caratīti—  pakappitā diṭṭhipurakkharāno. </div>
</div>
<div class="q" id="p_24Mn_1295"> <div class="p">
<span class="pN">1295</span><span class="bold">Yaṃ nissito tattha subhaṃ vadāno</span>ti. <span class="bold">Yaṃ nissito</span>ti yaṃ satthāraṃ dhammakkhānaṃ gaṇaṃ diṭṭhiṃ paṭipadaṃ maggaṃ nissito ānissito allīno upagato ajjhosito adhimuttoti—  yaṃ nissito. <span class="bold">Tatthā</span>ti sakāya diṭṭhiyā sakāya khantiyā sakāya ruciyā sakāya laddhiyā. <span class="bold">Subhaṃ vadāno</span>ti subhavādo sobhanavādo paṇḍitavādo thiravādo ñāyavādo hetuvādo lakkhaṇavādo kāraṇavādo ṭhānavādo sakāya laddhiyāti—  yaṃ nissito tattha subhaṃ vadāno. </div>
</div>
<div class="q" id="p_24Mn_1296"> <div class="p">
<span class="pN">1296</span><span class="bold">Suddhiṃ vado tattha tathaddasā so</span>ti. Suddhivādo visuddhivādo parisuddhivādo vodātavādo parivodātavādo. Atha vā suddhidassano visuddhidassano parisuddhidassano vodātadassano parivodātadassanoti—  suddhiṃ vādo. <span class="bold">Tatthā</span>ti sakāya diṭṭhiyā sakāya khantiyā sakāya ruciyā sakāya laddhiyā tathaṃ tacchaṃ bhūtaṃ yāthāvaṃ aviparītanti addassa adakkhi apassi paṭivijjhīti—  suddhiṃ vādo tattha tathaddasā so. </div>
</div>
<div class="q" id="p_24Mn_1297"> <div class="p">
<span class="pN">1297</span>Tenāha bhagavā—  </div>
</div>
<div class="q" id="p_24Mn_1298"> <div class="p"> <table class="singleColumn"> <tr> <td> <div class="pN">1298</div> <div class="G">“Nivissavādī na hi subbināyo,</div> </td> </tr> <tr> <td> <div class="G">Pakappitā diṭṭhipurakkharāno;</div> </td> </tr> <tr> <td> <div class="G">Yaṃ nissito tattha subhaṃ vadāno,</div> </td> </tr> <tr> <td> <div class="G">Suddhiṃ vado tattha tathaddasā so”ti.</div> </td> </tr> </table> </div>
</div>
<div class="q" id="p_24Mn_1299"> <div class="divNumber">146.</div> <div class="p"> <table class="singleColumn"> <tr> <td> <div class="pN">1299</div> <div class="G"><span class="bold">Na brāhmaṇo kappamupeti saṅkhā,</span></div> </td> </tr> <tr> <td> <div class="G"><span class="bold">Na diṭṭhisārī napi ñāṇabandhu;</span></div> </td> </tr> <tr> <td> <div class="G"><span class="bold">Ñatvā ca so sammutiyo puthujjā,</span></div> </td> </tr> <tr> <td> <div class="G"><span class="bold">Upekkhatī uggahaṇanti maññe.</span></div> </td> </tr> </table> </div>
</div>
<div class="q" id="p_24Mn_1300"> <div class="p">
<span class="pN">1300</span><span class="bold">Na brāhmaṇo kappamupeti saṅkhā</span>ti. <span class="bold">Nā</span>ti paṭikkhepo. <span class="bold">Brāhmaṇo</span>ti sattannaṃ dhammānaṃ bāhitattā brāhmaṇo…pe…  asito tādi pavuccate sa brahmā. <span class="bold">Kappā</span>ti dve kappā—  taṇhākappo ca diṭṭhikappo ca…pe…  ayaṃ taṇhākappo…pe…  ayaṃ diṭṭhikappo. Saṅkhā vuccati ñāṇaṃ. Yā paññā pajānanā…pe…  amoho dhammavicayo sammādiṭṭhi. <span class="bold">Na brāhmaṇo kappamupeti saṅkhā</span>ti. Brāhmaṇo saṅkhāya jānitvā tulayitvā tīrayitvā vibhāvayitvā vibhūtaṃ katvā. “Sabbe saṅkhārā aniccā…  sabbe saṅkhārā dukkhā…pe…  yaṃ kiñci samudayadhammaṃ sabbaṃ taṃ nirodhadhamman”ti saṅkhāya jānitvā tulayitvā tīrayitvā vibhāvayitvā vibhūtaṃ katvā taṇhākappaṃ vā diṭṭhikappaṃ vā neti na upeti na upagacchati na gaṇhāti na parāmasati nābhinivisatīti—  na brāhmaṇo kappamupeti saṅkhā. </div>
</div>
<div class="q" id="p_24Mn_1301"> <div class="p">
<span class="pN">1301</span><span class="bold">Na diṭṭhisārī napi ñāṇabandhū</span>ti. Tassa dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni. So diṭṭhiyā na yāyati na nīyati na vuyhati na saṃharīyati napi taṃ diṭṭhigataṃ sārato pacceti na paccāgacchatīti—  na diṭṭhisārī. <span class="bold">Napi ñāṇabandhū</span>ti aṭṭhasamāpattiñāṇena vā pañcābhiññāñāṇena vā taṇhābandhuṃ vā diṭṭhibandhuṃ vā na karoti na janeti na sañjaneti na nibbatteti nābhinibbattetīti—  na diṭṭhisārī napi ñāṇabandhu. </div>
</div>
<div class="q" id="p_24Mn_1302"> <div class="p">
<span class="pN">1302</span><span class="bold">Ñatvā ca so sammutiyo puthujjā</span>ti. <span class="bold">Ñatvā</span>ti ñatvā jānitvā tulayitvā tīrayitvā vibhāvayitvā vibhūtaṃ katvā. “Sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṃ katvā, “sabbe saṅkhārā dukkhā”ti…pe…  “yaṃ kiñci samudayadhammaṃ sabbaṃ taṃ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṃ katvāti—  ñatvā ca so. <span class="bold">Sammutiyo</span> vuccanti dvāsaṭṭhi diṭṭhigatāni diṭṭhisammutiyo. <span class="bold">Puthujjā</span>ti puthujjanehi janitā vā tā sammutiyoti—  puthujjā. Puthu nānājanehi janitā vā sammutiyoti puthujjāti—  ñatvā ca so sammutiyo puthujjā. </div>
</div>
<div class="q" id="p_24Mn_1303"> <div class="p">
<span class="pN">1303</span><span class="bold">Upekkhatī uggahaṇanti maññe</span>ti. Aññe taṇhāvasena diṭṭhivasena gaṇhanti parāmasanti abhinivisanti. Arahā upekkhati na gaṇhāti na parāmasati nābhinivisatīti—  upekkhatī uggahaṇanti maññe. </div>
</div>
<div class="q" id="p_24Mn_1304"> <div class="p">
<span class="pN">1304</span>Tenāha bhagavā—  </div>
</div>
<div class="q" id="p_24Mn_1305"> <div class="p"> <table class="singleColumn"> <tr> <td> <div class="pN">1305</div> <div class="G">“Na brāhmaṇo kappamupeti saṅkhā,</div> </td> </tr> <tr> <td> <div class="G">Na diṭṭhisārī napi ñāṇabandhu;</div> </td> </tr> <tr> <td> <div class="G">Ñatvā ca so sammutiyo puthujjā,</div> </td> </tr> <tr> <td> <div class="G">Upekkhatī uggahaṇanti maññe”ti.</div> </td> </tr> </table> </div>
</div>
<div class="q" id="p_24Mn_1306"> <div class="divNumber">147.</div> <div class="p"> <table class="singleColumn"> <tr> <td> <div class="pN">1306</div> <div class="G"><span class="bold">Vissajja ganthāni munīdha loke,</span></div> </td> </tr> <tr> <td> <div class="G"><span class="bold">Vivādajātesu na vaggasārī;</span></div> </td> </tr> <tr> <td> <div class="G"><span class="bold">Santo asantesu upekkhako so,</span></div> </td> </tr> <tr> <td> <div class="G"><span class="bold">Anuggaho uggahaṇanti maññe.</span></div> </td> </tr> </table> </div>
</div>
<div class="q" id="p_24Mn_1307"> <div class="p">
<span class="pN">1307</span><span class="bold">Vissajja ganthāni munīdha loke</span>ti. <span class="bold">Ganthā</span>ti cattāro ganthā—  abhijjhā kāyagantho, byāpādo kāyagantho, sīlabbataparāmāso kāyagantho, idaṃsaccābhiniveso kāyagantho. Attano diṭṭhiyā rāgo abhijjhā kāyagantho, paravādesu āghāto appaccayo byāpādo kāyagantho, attano sīlaṃ vā vataṃ vā sīlabbataṃ vā parāmasati sīlabbataparāmāso kāyagantho, attano diṭṭhi idaṃsaccābhiniveso kāyagantho. <span class="bold">Vissajjā</span>ti ganthe vossajjitvā vissajja. Atha vā ganthe gathite ganthite bandhe vibandhe ābandhe lagge laggite palibuddhe bandhane phoṭayitvā vissajja. Yathā vayhaṃ vā rathaṃ vā sakaṭaṃ vā sandamānikaṃ vā sajjaṃ vissajjaṃ karonti vikopenti; evamevaṃ ganthe vossajjitvā vissajja. Atha vā ganthe gathite gaṇṭhite bandhe vibandhe ābandhe lagge laggite palibuddhe bandhane phoṭayitvā vissajja. <span class="bold">Munī</span>ti. <span class="bold">Monaṃ</span> vuccati ñāṇaṃ…pe…  saṅgajālamaticca so muni. <span class="bold">Idhā</span>ti imissā diṭṭhiyā…pe…  imasmiṃ manussaloketi—  vissajja ganthāni munīdha loke. </div>
</div>
<div class="q" id="p_24Mn_1308"> <div class="p">
<span class="pN">1308</span><span class="bold">Vivādajātesu na vaggasārī</span>ti. Vivādajātesu sañjātesu nibbattesu abhinibbattesu pātubhūtesu chandāgatiṃ gacchantesu dosāgatiṃ gacchantesu bhayāgatiṃ gacchantesu mohāgatiṃ gacchantesu na chandāgatiṃ gacchati, na dosāgatiṃ gacchati, na bhayāgatiṃ gacchati, na mohāgatiṃ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati, na vaggehi dhammehi yāyati nīyati vuyhati saṃharīyatīti—  vivādajātesu na vaggasārī. </div>
</div>
<div class="q" id="p_24Mn_1309"> <div class="p">
<span class="pN">1309</span><span class="bold">Santo asantesu upekkhako so</span>ti. <span class="bold">Santo</span>ti rāgassa santattā santo, dosassa santattā santo, mohassa santattā santo…pe…  sabbākusalābhisaṅkhārānaṃ santattā samitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddhoti—  santo. <span class="bold">Asantesū</span>ti asantesu anupasantesu avūpasantesu anibbutesu appaṭipassaddhesūti—  santo asantesu. <span class="bold">Upekkhako so</span>ti arahā chaḷaṅgupekkhāya samannāgato cakkhunā rūpaṃ disvā neva sumano hoti na dummano upekkhako viharati sato sampajāno. Sotena saddaṃ sutvā…pe…  kālaṃ kaṅkhati bhāvito sa dantoti—  santo asantesu upekkhako so. </div>
</div>
<div class="q" id="p_24Mn_1310"> <div class="p">
<span class="pN">1310</span><span class="bold">Anuggaho uggahaṇanti maññe</span>ti. Aññe taṇhāvasena diṭṭhivasena gaṇhante parāmasante abhinivisante. Arahā upekkhati na gaṇhāti na parāmasati nābhinivisatīti—  anuggaho uggahaṇanti maññe. </div>
</div>
<div class="q" id="p_24Mn_1311"> <div class="p">
<span class="pN">1311</span>Tenāha bhagavā—  </div>
</div>
<div class="q" id="p_24Mn_1312"> <div class="p"> <table class="singleColumn"> <tr> <td> <div class="pN">1312</div> <div class="G">“Vissajja ganthāni munīdha loke,</div> </td> </tr> <tr> <td> <div class="G">Vivādajātesu na vaggasārī;</div> </td> </tr> <tr> <td> <div class="G">Santo asantesu upekkhako so,</div> </td> </tr> <tr> <td> <div class="G">Anuggaho uggahaṇanti maññe”ti.</div> </td> </tr> </table> </div>
</div>
<div class="q" id="p_24Mn_1313"> <div class="divNumber">148.</div> <div class="p"> <table class="singleColumn"> <tr> <td> <div class="pN">1313</div> <div class="G"><span class="bold">Pubbāsave hitvā nave akubbaṃ,</span></div> </td> </tr> <tr> <td> <div class="G"><span class="bold">Na chandagū nopi nivissavādī;</span></div> </td> </tr> <tr> <td> <div class="G"><span class="bold">Sa vippamutto diṭṭhigatehi dhīro,</span></div> </td> </tr> <tr> <td> <div class="G"><span class="bold">Na limpati loke anattagarahī.</span></div> </td> </tr> </table> </div>
</div>
<div class="q" id="p_24Mn_1314"> <div class="p">
<span class="pN">1314</span><span class="bold">Pubbāsave hitvā nave akubban</span>ti. <span class="bold">Pubbāsavā</span> vuccanti atītā rūpavedanāsaññāsaṅkhāraviññāṇā. Atīte saṅkhāre ārabbha ye kilesā uppajjeyyuṃ te kilese hitvā cajitvā pariccajitvā pajahitvā vinodetvā byantiṃ karitvā anabhāvaṃ gametvāti—  pubbāsave hitvā. <span class="bold">Nave akubban</span>ti <span class="bold">navā</span> vuccanti paccuppannā rūpavedanāsaññāsaṅkhāraviññāṇā. Paccuppanne saṅkhāre ārabbha chandaṃ akubbamāno pemaṃ akubbamāno rāgaṃ akubbamāno ajanayamāno asañjanayamāno anibbattayamāno anabhinibbattayamānoti—  pubbāsave hitvā nave akubbaṃ. </div>
</div>
<div class="q" id="p_24Mn_1315"> <div class="p">
<span class="pN">1315</span><span class="bold">Na chandagū nopi nivissavādī</span>ti. Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati, na vaggehi dhammehi yāyati nīyati vuyhati na saṃharīyatīti—  na chandagū. <span class="bold">Nopi nivissavādī</span>ti “sassato loko, idameva saccaṃ moghamaññan”ti na nivissavādī…pe…  “neva hoti na na hoti tathāgato paraṃ maraṇā, idameva saccaṃ moghamaññan”ti na nivissavādīti—  na chandagū nopi nivissavādī. </div>
</div>
<div class="q" id="p_24Mn_1316"> <div class="p">
<span class="pN">1316</span><span class="bold">Sa vippamutto diṭṭhigatehi dhīro</span>ti tassa dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni. So diṭṭhigatehi vippamutto visaññutto vimariyādikatena cetasā viharati. <span class="bold">Dhīro</span>ti dhīro paṇḍito paññavā buddhimā ñāṇī vibhāvī medhāvīti—  sa vippamutto diṭṭhigatehi dhīro. </div>
</div>
<div class="q" id="p_24Mn_1317"> <div class="p">
<span class="pN">1317</span><span class="bold">Na limpati loke anattagarahī</span>ti. <span class="bold">Lepā</span>ti dve lepā—  taṇhālepo ca diṭṭhilepo ca…pe…  ayaṃ taṇhālepo…pe…  ayaṃ diṭṭhilepo. Tassa taṇhālepo pahīno, diṭṭhilepo paṭinissaṭṭho; tassa taṇhālepassa pahīnattā, diṭṭhilepassa paṭinissaṭṭhattā apāyaloke na limpati, manussaloke na limpati, devaloke na limpati, khandhaloke na limpati, dhātuloke na limpati, āyatanaloke na limpati na palimpati na upalimpati, alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—  na limpati loke. </div>
</div>
<div class="q" id="p_24Mn_1318"> <div class="p">
<span class="pN">1318</span><span class="bold">Anattagarahī</span>ti dvīhi kāraṇehi attānaṃ garahati—  katattā ca akatattā ca. Kathaṃ katattā ca akatattā ca attānaṃ garahati? “Kataṃ me kāyaduccaritaṃ, akataṃ me kāyasucaritan”ti attānaṃ garahati. “Kataṃ me vacīduccaritaṃ…pe…  kataṃ me manoduccaritaṃ…  kato me pāṇātipāto…pe…  katā me micchādiṭṭhi, akatā me sammādiṭṭhī”ti attānaṃ garahati. Evaṃ katattā ca akatattā ca attānaṃ garahati. </div>
</div>
<div class="q" id="p_24Mn_1319"> <div class="p">
<span class="pN">1319</span>Atha vā “sīlesumhi na paripūrakārī”ti attānaṃ garahati. “Indriyesumhi aguttadvāro”ti…  “bhojanemhi amattaññū”ti…  “jāgariyamhi ananuyutto”ti…  “na satisampajaññenāmhi samannāgato”ti…  “abhāvitā me cattāro satipaṭṭhānā”ti…  “abhāvitā me cattāro sammappadhānā”ti…  “abhāvitā me cattāro iddhipādā”ti…  “abhāvitāni me pañcindriyānī”ti…  “abhāvitāni me pañca balānī”ti…  “abhāvitā me satta bojjhaṅgā”ti…  “abhāvito me ariyo aṭṭhaṅgiko maggo”ti…  “dukkhaṃ me apariññātan”ti…  “dukkhasamudayo me appahīno”ti…  “maggo me abhāvito”ti…  “nirodho me asacchikato”ti attānaṃ garahati. Evaṃ katattā ca akatattā ca attānaṃ garahati. Evaṃ attagarahī. Tayidaṃ kammaṃ akubbamāno ajanayamāno asañjanayamāno anibbattayamāno anabhinibbattayamāno anattagarahīti—  na limpati loke anattagarahī. </div>
</div>
<div class="q" id="p_24Mn_1320"> <div class="p">
<span class="pN">1320</span>Tenāha bhagavā—  </div>
</div>
<div class="q" id="p_24Mn_1321"> <div class="p"> <table class="singleColumn"> <tr> <td> <div class="pN">1321</div> <div class="G">“Pubbāsave hitvā nave akubbaṃ,</div> </td> </tr> <tr> <td> <div class="G">Na chandagū nopi nivissavādī;</div> </td> </tr> <tr> <td> <div class="G">Sa vippamutto diṭṭhigatehi dhīro,</div> </td> </tr> <tr> <td> <div class="G">Na limpati loke anattagarahī”ti.</div> </td> </tr> </table> </div>
</div>
<div class="q" id="p_24Mn_1322"> <div class="divNumber">149.</div> <div class="p"> <table class="singleColumn"> <tr> <td> <div class="pN">1322</div> <div class="G"><span class="bold">Sa sabbadhammesu visenibhūto,</span></div> </td> </tr> <tr> <td> <div class="G"><span class="bold">Yaṃ kiñci diṭṭhaṃ va sutaṃ mutaṃ vā;</span></div> </td> </tr> <tr> <td> <div class="G"><span class="bold">Sa pannabhāro muni vippamutto,</span></div> </td> </tr> <tr> <td> <div class="G">
<span class="bold">Na kappiyo nūparato na patthiyo.</span> <span class="gathaQuote">(Iti bhagavā.)</span>
</div> </td> </tr> </table> </div>
</div>
<div class="q" id="p_24Mn_1323"> <div class="p">
<span class="pN">1323</span><span class="bold">Sa sabbadhammesu visenibhūto yaṃ kiñci diṭṭhaṃ va sutaṃ mutaṃ vā</span>ti. <span class="bold">Senā</span> vuccati mārasenā. Kāyaduccaritaṃ mārasenā, vacīduccaritaṃ mārasenā, manoduccaritaṃ mārasenā, rāgo…  doso…  moho…  kodho…  upanāho…  makkho…  paḷāso…  issā…  macchariyaṃ…  māyā…  sāṭheyyaṃ…  thambho…  sārambho…  māno…  atimāno…  mado…  pamādo…  sabbe kilesā…  sabbe duccaritā…  sabbe darathā…  sabbe pariḷāhā…  sabbe santāpā…  sabbākusalābhisaṅkhārā mārasenā. </div>
</div>
<div class="q" id="p_24Mn_1324"> <div class="p">
<span class="pN">1324</span>Vuttañhetaṃ bhagavatā—  </div>
</div>
<div class="q" id="p_24Mn_1325"> <div class="p"> <table class="singleColumn"> <tr> <td> <div class="pN">1325</div> <div class="G">“Kāmā te paṭhamā senā,</div> </td> </tr> <tr> <td> <div class="G">dutiyā arati vuccati;</div> </td> </tr> <tr> <td> <div class="G">…pe… </div> </td> </tr> <tr> <td> <div class="G">Na naṃ asūro jināti,</div> </td> </tr> <tr> <td> <div class="G">jetvāva labhate sukhan”ti.</div> </td> </tr> </table> </div>
</div>
<div class="q" id="p_24Mn_1326"> <div class="p">
<span class="pN">1326</span>Yato catūhi ariyamaggehi sabbā ca mārasenā sabbe ca paṭisenikarā kilesā jitā ca parājitā ca bhaggā vippaluggā parammukhā—  so vuccati visenibhūto. So diṭṭhe visenibhūto, sute…  mute…  viññāte visenibhūtoti—  sa sabbadhammesu visenibhūto, yaṃ kiñci diṭṭhaṃ va sutaṃ mutaṃ vā. </div>
</div>
<div class="q" id="p_24Mn_1327"> <div class="p">
<span class="pN">1327</span><span class="bold">Sa pannabhāro muni vippamutto</span>ti. <span class="bold">Bhārā</span>ti tayo bhārā—  khandhabhāro, kilesabhāro, abhisaṅkhārabhāro. Katamo khandhabhāro? Paṭisandhiyā rūpaṃ vedanā saññā saṅkhārā viññāṇaṃ—  ayaṃ khandhabhāro. Katamo kilesabhāro? Rāgo doso moho…pe…  sabbākusalābhisaṅkhārā—  ayaṃ kilesabhāro. Katamo abhisaṅkhārabhāro? Puññābhisaṅkhāro apuññābhisaṅkhāro āneñjābhisaṅkhāro—  ayaṃ abhisaṅkhārabhāro. Yato khandhabhāro ca kilesabhāro ca abhisaṅkhārabhāro ca pahīnā honti ucchinnamūlā tālāvatthukatā anabhāvaṃkatā āyatiṃ anuppādadhammā, so vuccati pannabhāro patitabhāro oropitabhāro samoropitabhāro nikkhittabhāro paṭipassaddhabhāro. </div>
</div>
<div class="q" id="p_24Mn_1328"> <div class="p">
<span class="pN">1328</span><span class="bold">Munī</span>ti monaṃ vuccati ñāṇaṃ. Yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā, paṇḍiccaṃ kosallaṃ nepuññaṃ vebhabyā cintā upaparikkhā bhūri medhā parināyikā vipassanā sampajaññaṃ patodo paññā paññindriyaṃ paññābalaṃ paññāsatthaṃ paññāpāsādo paññāāloko paññāobhāso paññāpajjoto paññāratanaṃ amoho dhammavicayo sammādiṭṭhi. Tena ñāṇena samannāgato muni monappatto. </div>
</div>
<div class="q" id="p_24Mn_1329"> <div class="p">
<span class="pN">1329</span>Tīṇi moneyyāni—  kāyamoneyyaṃ, vacīmoneyyaṃ, manomoneyyaṃ. Katamaṃ kāyamoneyyaṃ? Tividhānaṃ kāyaduccaritānaṃ pahānaṃ kāyamoneyyaṃ, tividhaṃ kāyasucaritaṃ kāyamoneyyaṃ, kāyārammaṇe ñāṇaṃ kāyamoneyyaṃ, kāyapariññā kāyamoneyyaṃ, pariññāsahagato maggo kāyamoneyyaṃ, kāye chandarāgassa pahānaṃ kāyamoneyyaṃ, kāyasaṅkhāranirodho catutthajjhānasamāpatti kāyamoneyyaṃ—  idaṃ kāyamoneyyaṃ. </div>
</div>
<div class="q" id="p_24Mn_1330"> <div class="p">
<span class="pN">1330</span>Katamaṃ vacīmoneyyaṃ? Catubbidhānaṃ vacīduccaritānaṃ pahānaṃ vacīmoneyyaṃ, catubbidhaṃ vacīsucaritaṃ vacīmoneyyaṃ, vācārammaṇe ñāṇaṃ vacīmoneyyaṃ, vācāpariññā vacīmoneyyaṃ, pariññāsahagato maggo vacīmoneyyaṃ, vācāya chandarāgassa pahānaṃ vacīmoneyyaṃ, vacīsaṅkhāranirodho dutiyajjhānasamāpatti vacīmoneyyaṃ—  idaṃ vacīmoneyyaṃ. </div>
</div>
<div class="q" id="p_24Mn_1331"> <div class="p">
<span class="pN">1331</span>Katamaṃ manomoneyyaṃ? Tividhānaṃ manoduccaritānaṃ pahānaṃ manomoneyyaṃ, tividhaṃ manosucaritaṃ manomoneyyaṃ, cittārammaṇe ñāṇaṃ manomoneyyaṃ, cittapariññā manomoneyyaṃ, pariññāsahagato maggo manomoneyyaṃ, citte chandarāgassa pahānaṃ manomoneyyaṃ, cittasaṅkhāranirodho saññāvedayitanirodhasamāpatti manomoneyyaṃ—  idaṃ manomoneyyaṃ. </div>
</div>
<div class="q" id="p_24Mn_1332"> <div class="p"> <table class="singleColumn"> <tr> <td> <div class="pN">1332</div> <div class="G">“Kāyamuniṃ vācāmuniṃ,</div> </td> </tr> <tr> <td> <div class="G">manomunimanāsavaṃ;</div> </td> </tr> <tr> <td> <div class="G">Muniṃ moneyyasampannaṃ,</div> </td> </tr> <tr> <td> <div class="G">āhu sabbappahāyinaṃ.</div> </td> </tr> </table> </div>
</div>
<div class="q" id="p_24Mn_1333"> <div class="p"> <table class="singleColumn"> <tr> <td> <div class="pN">1333</div> <div class="G">Kāyamuniṃ vācāmuniṃ,</div> </td> </tr> <tr> <td> <div class="G">manomunimanāsavaṃ;</div> </td> </tr> <tr> <td> <div class="G">Muniṃ moneyyasampannaṃ,</div> </td> </tr> <tr> <td> <div class="G">āhu ninhātapāpakan”ti.</div> </td> </tr> </table> </div>
</div>
<div class="q" id="p_24Mn_1334"> <div class="p">
<span class="pN">1334</span>Imehi tīhi moneyyehi dhammehi samannāgatā cha munino—  agāramunino, anagāramunino, sekhamunino, asekhamunino, paccekamunino, munimuninoti. Katame agāramunino? Ye te agārikā diṭṭhapadā viññātasāsanā—  ime agāramunino. Katame anagāramunino? Ye te pabbajitā diṭṭhapadā viññātasāsanā—  ime anagāramunino. Satta sekhā sekhamunino, arahanto asekhamunino. Paccekabuddhā paccekamunino. Munimunino vuccanti tathāgatā arahanto sammāsambuddhā. </div>
</div>
<div class="q" id="p_24Mn_1335"> <div class="p"> <table class="singleColumn"> <tr> <td> <div class="pN">1335</div> <div class="G">“Na monena munī hoti,</div> </td> </tr> <tr> <td> <div class="G">mūḷharūpo aviddasu;</div> </td> </tr> <tr> <td> <div class="G">Yo ca tulaṃva paggayha,</div> </td> </tr> <tr> <td> <div class="G">varamādāya paṇḍito.</div> </td> </tr> </table> </div>
</div>
<div class="q" id="p_24Mn_1336"> <div class="p"> <table class="singleColumn"> <tr> <td> <div class="pN">1336</div> <div class="G">Pāpāni parivajjeti,</div> </td> </tr> <tr> <td> <div class="G">sa munī tena so muni;</div> </td> </tr> <tr> <td> <div class="G">Yo munāti ubho loke,</div> </td> </tr> <tr> <td> <div class="G">muni tena pavuccati.</div> </td> </tr> </table> </div>
</div>
<div class="q" id="p_24Mn_1337"> <div class="p"> <table class="singleColumn"> <tr> <td> <div class="pN">1337</div> <div class="G">Asatañca satañca ñatvā dhammaṃ,</div> </td> </tr> <tr> <td> <div class="G">Ajjhattaṃ bahiddhā ca sabbaloke;</div> </td> </tr> <tr> <td> <div class="G">Devamanussehi pūjito yo,</div> </td> </tr> <tr> <td> <div class="G">Saṅgajālamaticca so muni”.</div> </td> </tr> </table> </div>
</div>
<div class="q" id="p_24Mn_1338"> <div class="p">
<span class="pN">1338</span><span class="bold">Vippamutto</span>ti munino rāgā cittaṃ muttaṃ vimuttaṃ suvimuttaṃ; dosā cittaṃ…  mohā cittaṃ muttaṃ vimuttaṃ suvimuttaṃ…pe…  sabbākusalābhisaṅkhārehi cittaṃ muttaṃ vimuttaṃ suvimuttanti—  sa pannabhāro muni vippamutto. </div>
</div>
<div class="q" id="p_24Mn_1339"> <div class="p">
<span class="pN">1339</span><span class="bold">Na kappiyo nūparato na patthiyoti bhagavā</span>ti. <span class="bold">Kappā</span>ti dve kappā—  taṇhākappo ca diṭṭhikappo ca…pe…  ayaṃ taṇhākappo…pe…  ayaṃ diṭṭhikappo. Tassa taṇhākappo pahīno, diṭṭhikappo paṭinissaṭṭho; taṇhākappassa pahīnattā diṭṭhikappassa paṭinissaṭṭhattā taṇhākappaṃ vā diṭṭhikappaṃ vā na kappeti na janeti na sañjaneti na nibbatteti nābhinibbattetīti—  na kappiyo. <span class="bold">Nūparato</span>ti. Sabbe bālaputhujjanā rajjanti, puthujjanakalyāṇakaṃ upādāya satta sekhā appattassa pattiyā anadhigatassa adhigamāya asacchikatassa sacchikiriyāya āramanti viramanti paṭiviramanti, arahā ārato virato paṭivirato nikkhanto nissaṭo vippamutto visaññutto vimariyādikatena cetasā viharatīti—  na kappiyo nūparato. <span class="bold">Na patthiyo</span>ti. <span class="bold">Patthanā</span> vuccati taṇhā. Yo rāgo sārāgo…pe…  abhijjhā lobho akusalamūlaṃ. Yassesā patthanā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati na patthiyo. </div>
</div>
<div class="q" id="p_24Mn_1340"> <div class="p">
<span class="pN">1340</span><span class="bold">Bhagavā</span>ti gāravādhivacanaṃ. Api ca bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggakaṇḍakoti bhagavā, bhaggakilesoti bhagavā, bhaji vibhaji pavibhaji dhammaratananti bhagavā, bhavānaṃ antakaroti bhagavā, bhāvitakāyo bhāvitasīlo bhāvitacitto bhāvitapaññoti bhagavā; bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā, bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā, bhāgī vā bhagavā catunnaṃ jhānānaṃ catunnaṃ appamaññānaṃ catunnaṃ arūpasamāpattīnanti bhagavā, bhāgī vā bhagavā aṭṭhannaṃ vimokkhānaṃ aṭṭhannaṃ abhibhāyatanānaṃ navannaṃ anupubbavihārasamāpattīnanti bhagavā, bhāgī vā bhagavā dasannaṃ saññābhāvanānaṃ dasannaṃ kasiṇasamāpattīnaṃ ānāpānassatisamādhissa asubhasamāpattiyāti bhagavā, bhāgī vā bhagavā catunnaṃ satipaṭṭhānānaṃ catunnaṃ sammappadhānānaṃ catunnaṃ iddhipādānaṃ pañcannaṃ indriyānaṃ pañcannaṃ balānaṃ sattannaṃ bojjhaṅgānaṃ ariyassa aṭṭhaṅgikassa maggassāti bhagavā, bhāgī vā bhagavā dasannaṃ tathāgatabalānaṃ catunnaṃ vesārajjānaṃ catunnaṃ paṭisambhidānaṃ channaṃ abhiññānaṃ channaṃ buddhadhammānanti bhagavā, bhagavāti netaṃ nāmaṃ mātarā kataṃ na pitarā kataṃ na bhātarā kataṃ na bhaginiyā kataṃ na mittāmaccehi kataṃ na ñātisālohitehi kataṃ na samaṇabrāhmaṇehi kataṃ na devatāhi kataṃ; vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ bhagavāti—  na kappiyo nūparato na patthiyo iti bhagavā. </div>
</div>
<div class="q" id="p_24Mn_1341"> <div class="p">
<span class="pN">1341</span>Tenāha bhagavā—  </div>
</div>
<div class="q" id="p_24Mn_1342"> <div class="p"> <table class="singleColumn"> <tr> <td> <div class="pN">1342</div> <div class="G">“Sa sabbadhammesu visenibhūto,</div> </td> </tr> <tr> <td> <div class="G">Yaṃ kiñci diṭṭhaṃ va sutaṃ mutaṃ vā;</div> </td> </tr> <tr> <td> <div class="G">Sa pannabhāro muni vippamutto,</div> </td> </tr> <tr> <td> <div class="G">Na kappiyo nūparato na patthiyo”. <span class="gathaQuote">(Iti bhagavāti.)</span>
</div> </td> </tr> </table> </div>
</div>
<div class="CENTER" id="p_24Mn_1343">
<span class="pN">1343</span>Mahābyūhasuttaniddeso terasamo.</div>
</html>
