<html>
<div class="i">1.8 Upālittheraapadāna</div>
<div class="h">Buddhavagga</div>
<div class="h">Upālittheraapadāna</div>
<div class="q" id="p_20Ap1_458"> <div class="divNumber">441.</div> <div class="p"> <table class="singleColumn"> <tr> <td> <div class="pN">458</div> <div class="G">“Nagare haṃsavatiyā,</div> </td> </tr> <tr> <td> <div class="G">sujāto nāma brāhmaṇo;</div> </td> </tr> <tr> <td> <div class="G">Asītikoṭinicayo,</div> </td> </tr> <tr> <td> <div class="G">pahūtadhanadhaññavā.</div> </td> </tr> </table> </div>
</div>
<div class="q" id="p_20Ap1_459"> <div class="divNumber">442.</div> <div class="p"> <table class="singleColumn"> <tr> <td> <div class="pN">459</div> <div class="G">Ajjhāyako mantadharo,</div> </td> </tr> <tr> <td> <div class="G">tiṇṇaṃ vedāna pāragū;</div> </td> </tr> <tr> <td> <div class="G">Lakkhaṇe itihāse ca,</div> </td> </tr> <tr> <td> <div class="G">sadhamme pāramiṃ gato.</div> </td> </tr> </table> </div>
</div>
<div class="q" id="p_20Ap1_460"> <div class="divNumber">443.</div> <div class="p"> <table class="singleColumn"> <tr> <td> <div class="pN">460</div> <div class="G">Paribbājā ekasikhā,</div> </td> </tr> <tr> <td> <div class="G">gotamā buddhasāvakā;</div> </td> </tr> <tr> <td> <div class="G">Carakā tāpasā ceva,</div> </td> </tr> <tr> <td> <div class="G">caranti mahiyā tadā.</div> </td> </tr> </table> </div>
</div>
<div class="q" id="p_20Ap1_461"> <div class="divNumber">444.</div> <div class="p"> <table class="singleColumn"> <tr> <td> <div class="pN">461</div> <div class="G">Tepi maṃ parivārenti,</div> </td> </tr> <tr> <td> <div class="G">brāhmaṇo vissuto iti;</div> </td> </tr> <tr> <td> <div class="G">Bahujjano maṃ pūjeti,</div> </td> </tr> <tr> <td> <div class="G">nāhaṃ pūjemi kiñcanaṃ.</div> </td> </tr> </table> </div>
</div>
<div class="q" id="p_20Ap1_462"> <div class="divNumber">445.</div> <div class="p"> <table class="singleColumn"> <tr> <td> <div class="pN">462</div> <div class="G">Pūjārahaṃ na passāmi,</div> </td> </tr> <tr> <td> <div class="G">mānatthaddho ahaṃ tadā;</div> </td> </tr> <tr> <td> <div class="G">Buddhoti vacanaṃ natthi,</div> </td> </tr> <tr> <td> <div class="G">tāva nuppajjate jino.</div> </td> </tr> </table> </div>
</div>
<div class="q" id="p_20Ap1_463"> <div class="divNumber">446.</div> <div class="p"> <table class="singleColumn"> <tr> <td> <div class="pN">463</div> <div class="G">Accayena ahorattaṃ,</div> </td> </tr> <tr> <td> <div class="G">padumuttaranāmako;</div> </td> </tr> <tr> <td> <div class="G">Sabbaṃ tamaṃ vinodetvā,</div> </td> </tr> <tr> <td> <div class="G">loke uppajji cakkhumā.</div> </td> </tr> </table> </div>
</div>
<div class="q" id="p_20Ap1_464"> <div class="divNumber">447.</div> <div class="p"> <table class="singleColumn"> <tr> <td> <div class="pN">464</div> <div class="G">Vitthārike bāhujaññe,</div> </td> </tr> <tr> <td> <div class="G">puthubhūte ca sāsane;</div> </td> </tr> <tr> <td> <div class="G">Upāgami tadā buddho,</div> </td> </tr> <tr> <td> <div class="G">nagaraṃ haṃsasavhayaṃ.</div> </td> </tr> </table> </div>
</div>
<div class="q" id="p_20Ap1_465"> <div class="divNumber">448.</div> <div class="p"> <table class="singleColumn"> <tr> <td> <div class="pN">465</div> <div class="G">Pitu atthāya so buddho,</div> </td> </tr> <tr> <td> <div class="G">dhammaṃ desesi cakkhumā;</div> </td> </tr> <tr> <td> <div class="G">Tena kālena parisā,</div> </td> </tr> <tr> <td> <div class="G">samantā yojanaṃ tadā.</div> </td> </tr> </table> </div>
</div>
<div class="q" id="p_20Ap1_466"> <div class="divNumber">449.</div> <div class="p"> <table class="singleColumn"> <tr> <td> <div class="pN">466</div> <div class="G">Sammato manujānaṃ so,</div> </td> </tr> <tr> <td> <div class="G">sunando nāma tāpaso;</div> </td> </tr> <tr> <td> <div class="G">Yāvatā buddhaparisā,</div> </td> </tr> <tr> <td> <div class="G">pupphehacchādayī tadā.</div> </td> </tr> </table> </div>
</div>
<div class="q" id="p_20Ap1_467"> <div class="divNumber">450.</div> <div class="p"> <table class="singleColumn"> <tr> <td> <div class="pN">467</div> <div class="G">Catusaccaṃ pakāsente,</div> </td> </tr> <tr> <td> <div class="G">seṭṭhe ca pupphamaṇḍape;</div> </td> </tr> <tr> <td> <div class="G">Koṭisatasahassānaṃ,</div> </td> </tr> <tr> <td> <div class="G">dhammābhisamayo ahu.</div> </td> </tr> </table> </div>
</div>
<div class="q" id="p_20Ap1_468"> <div class="divNumber">451.</div> <div class="p"> <table class="singleColumn"> <tr> <td> <div class="pN">468</div> <div class="G">Sattarattindivaṃ buddho,</div> </td> </tr> <tr> <td> <div class="G">vassetvā dhammavuṭṭhiyo;</div> </td> </tr> <tr> <td> <div class="G">Aṭṭhame divase patte,</div> </td> </tr> <tr> <td> <div class="G">sunandaṃ kittayī jino.</div> </td> </tr> </table> </div>
</div>
<div class="q" id="p_20Ap1_469"> <div class="divNumber">452.</div> <div class="p"> <table class="singleColumn"> <tr> <td> <div class="pN">469</div> <div class="G">Devaloke manusse vā,</div> </td> </tr> <tr> <td> <div class="G">saṃsaranto ayaṃ bhave;</div> </td> </tr> <tr> <td> <div class="G">Sabbesaṃ pavaro hutvā,</div> </td> </tr> <tr> <td> <div class="G">bhavesu saṃsarissati.</div> </td> </tr> </table> </div>
</div>
<div class="q" id="p_20Ap1_470"> <div class="divNumber">453.</div> <div class="p"> <table class="singleColumn"> <tr> <td> <div class="pN">470</div> <div class="G">Kappasatasahassamhi,</div> </td> </tr> <tr> <td> <div class="G">okkākakulasambhavo;</div> </td> </tr> <tr> <td> <div class="G">Gotamo nāma gottena,</div> </td> </tr> <tr> <td> <div class="G">satthā loke bhavissati.</div> </td> </tr> </table> </div>
</div>
<div class="q" id="p_20Ap1_471"> <div class="divNumber">454.</div> <div class="p"> <table class="singleColumn"> <tr> <td> <div class="pN">471</div> <div class="G">Tassa dhammesu dāyādo,</div> </td> </tr> <tr> <td> <div class="G">oraso dhammanimmito;</div> </td> </tr> <tr> <td> <div class="G">Mantāṇiputto puṇṇoti,</div> </td> </tr> <tr> <td> <div class="G">hessati satthu sāvako.</div> </td> </tr> </table> </div>
</div>
<div class="q" id="p_20Ap1_472"> <div class="divNumber">455.</div> <div class="p"> <table class="singleColumn"> <tr> <td> <div class="pN">472</div> <div class="G">Evaṃ kittayi sambuddho,</div> </td> </tr> <tr> <td> <div class="G">sunandaṃ tāpasaṃ tadā;</div> </td> </tr> <tr> <td> <div class="G">Hāsayanto janaṃ sabbaṃ,</div> </td> </tr> <tr> <td> <div class="G">dassayanto sakaṃ balaṃ.</div> </td> </tr> </table> </div>
</div>
<div class="q" id="p_20Ap1_473"> <div class="divNumber">456.</div> <div class="p"> <table class="singleColumn"> <tr> <td> <div class="pN">473</div> <div class="G">Katañjalī namassanti,</div> </td> </tr> <tr> <td> <div class="G">sunandaṃ tāpasaṃ janā;</div> </td> </tr> <tr> <td> <div class="G">Buddhe kāraṃ karitvāna,</div> </td> </tr> <tr> <td> <div class="G">sodhesi gatimattano.</div> </td> </tr> </table> </div>
</div>
<div class="q" id="p_20Ap1_474"> <div class="divNumber">457.</div> <div class="p"> <table class="singleColumn"> <tr> <td> <div class="pN">474</div> <div class="G">Tattha me ahu saṅkappo,</div> </td> </tr> <tr> <td> <div class="G">sutvāna munino vacaṃ;</div> </td> </tr> <tr> <td> <div class="G">Ahampi kāraṃ kassāmi,</div> </td> </tr> <tr> <td> <div class="G">yathā passāmi gotamaṃ.</div> </td> </tr> </table> </div>
</div>
<div class="q" id="p_20Ap1_475"> <div class="divNumber">458.</div> <div class="p"> <table class="singleColumn"> <tr> <td> <div class="pN">475</div> <div class="G">Evāhaṃ cintayitvāna,</div> </td> </tr> <tr> <td> <div class="G">kiriyaṃ cintayiṃ mama;</div> </td> </tr> <tr> <td> <div class="G">Kyāhaṃ kammaṃ ācarāmi,</div> </td> </tr> <tr> <td> <div class="G">puññakkhette anuttare.</div> </td> </tr> </table> </div>
</div>
<div class="q" id="p_20Ap1_476"> <div class="divNumber">459.</div> <div class="p"> <table class="singleColumn"> <tr> <td> <div class="pN">476</div> <div class="G">Ayañca pāṭhiko bhikkhu,</div> </td> </tr> <tr> <td> <div class="G">sabbapāṭhissa sāsane;</div> </td> </tr> <tr> <td> <div class="G">Vinaye agganikkhitto,</div> </td> </tr> <tr> <td> <div class="G">taṃ ṭhānaṃ patthaye ahaṃ.</div> </td> </tr> </table> </div>
</div>
<div class="q" id="p_20Ap1_477"> <div class="divNumber">460.</div> <div class="p"> <table class="singleColumn"> <tr> <td> <div class="pN">477</div> <div class="G">Idaṃ me amitaṃ bhogaṃ,</div> </td> </tr> <tr> <td> <div class="G">akkhobhaṃ sāgarūpamaṃ;</div> </td> </tr> <tr> <td> <div class="G">Tena bhogena buddhassa,</div> </td> </tr> <tr> <td> <div class="G">ārāmaṃ māpaye ahaṃ.</div> </td> </tr> </table> </div>
</div>
<div class="q" id="p_20Ap1_478"> <div class="divNumber">461.</div> <div class="p"> <table class="singleColumn"> <tr> <td> <div class="pN">478</div> <div class="G">Sobhanaṃ nāma ārāmaṃ,</div> </td> </tr> <tr> <td> <div class="G">nagarassa puratthato;</div> </td> </tr> <tr> <td> <div class="G">Kiṇitvā satasahassena,</div> </td> </tr> <tr> <td> <div class="G">saṃghārāmaṃ amāpayiṃ.</div> </td> </tr> </table> </div>
</div>
<div class="q" id="p_20Ap1_479"> <div class="divNumber">462.</div> <div class="p"> <table class="singleColumn"> <tr> <td> <div class="pN">479</div> <div class="G">Kūṭāgāre ca pāsāde,</div> </td> </tr> <tr> <td> <div class="G">maṇḍape hammiye guhā;</div> </td> </tr> <tr> <td> <div class="G">Caṅkame sukate katvā,</div> </td> </tr> <tr> <td> <div class="G">saṃghārāmaṃ amāpayiṃ.</div> </td> </tr> </table> </div>
</div>
<div class="q" id="p_20Ap1_480"> <div class="divNumber">463.</div> <div class="p"> <table class="singleColumn"> <tr> <td> <div class="pN">480</div> <div class="G">Jantāgharaṃ aggisālaṃ,</div> </td> </tr> <tr> <td> <div class="G">atho udakamāḷakaṃ;</div> </td> </tr> <tr> <td> <div class="G">Nhānagharaṃ māpayitvā,</div> </td> </tr> <tr> <td> <div class="G">bhikkhusaṃghassadāsahaṃ.</div> </td> </tr> </table> </div>
</div>
<div class="q" id="p_20Ap1_481"> <div class="divNumber">464.</div> <div class="p"> <table class="singleColumn"> <tr> <td> <div class="pN">481</div> <div class="G">Āsandiyo pīṭhake ca,</div> </td> </tr> <tr> <td> <div class="G">paribhoge ca bhājane;</div> </td> </tr> <tr> <td> <div class="G">Ārāmikañca bhesajjaṃ,</div> </td> </tr> <tr> <td> <div class="G">sabbametaṃ adāsahaṃ.</div> </td> </tr> </table> </div>
</div>
<div class="q" id="p_20Ap1_482"> <div class="divNumber">465.</div> <div class="p"> <table class="singleColumn"> <tr> <td> <div class="pN">482</div> <div class="G">Ārakkhaṃ paṭṭhapetvāna,</div> </td> </tr> <tr> <td> <div class="G">pākāraṃ kārayiṃ daḷhaṃ;</div> </td> </tr> <tr> <td> <div class="G">Mā naṃ koci viheṭhesi,</div> </td> </tr> <tr> <td> <div class="G">santacittāna tādinaṃ.</div> </td> </tr> </table> </div>
</div>
<div class="q" id="p_20Ap1_483"> <div class="divNumber">466.</div> <div class="p"> <table class="singleColumn"> <tr> <td> <div class="pN">483</div> <div class="G">Satasahassenāvāsaṃ,</div> </td> </tr> <tr> <td> <div class="G">saṃghārāme amāpayiṃ;</div> </td> </tr> <tr> <td> <div class="G">Vepullaṃ taṃ māpayitvā,</div> </td> </tr> <tr> <td> <div class="G">sambuddhaṃ upanāmayiṃ.</div> </td> </tr> </table> </div>
</div>
<div class="q" id="p_20Ap1_484"> <div class="divNumber">467.</div> <div class="p"> <table class="singleColumn"> <tr> <td> <div class="pN">484</div> <div class="G">Niṭṭhāpito mayārāmo,</div> </td> </tr> <tr> <td> <div class="G">sampaṭiccha tuvaṃ muni;</div> </td> </tr> <tr> <td> <div class="G">Niyyādessāmi taṃ vīra,</div> </td> </tr> <tr> <td> <div class="G">adhivāsehi cakkhuma.</div> </td> </tr> </table> </div>
</div>
<div class="q" id="p_20Ap1_485"> <div class="divNumber">468.</div> <div class="p"> <table class="singleColumn"> <tr> <td> <div class="pN">485</div> <div class="G">Padumuttaro lokavidū,</div> </td> </tr> <tr> <td> <div class="G">āhutīnaṃ paṭiggaho;</div> </td> </tr> <tr> <td> <div class="G">Mama saṅkappamaññāya,</div> </td> </tr> <tr> <td> <div class="G">adhivāsesi nāyako.</div> </td> </tr> </table> </div>
</div>
<div class="q" id="p_20Ap1_486"> <div class="divNumber">469.</div> <div class="p"> <table class="singleColumn"> <tr> <td> <div class="pN">486</div> <div class="G">Adhivāsanamaññāya,</div> </td> </tr> <tr> <td> <div class="G">sabbaññussa mahesino;</div> </td> </tr> <tr> <td> <div class="G">Bhojanaṃ paṭiyādetvā,</div> </td> </tr> <tr> <td> <div class="G">kālamārocayiṃ ahaṃ.</div> </td> </tr> </table> </div>
</div>
<div class="q" id="p_20Ap1_487"> <div class="divNumber">470.</div> <div class="p"> <table class="singleColumn"> <tr> <td> <div class="pN">487</div> <div class="G">Ārocitamhi kālamhi,</div> </td> </tr> <tr> <td> <div class="G">padumuttaranāyako;</div> </td> </tr> <tr> <td> <div class="G">Khīṇāsavasahassehi,</div> </td> </tr> <tr> <td> <div class="G">ārāmaṃ me upāgami.</div> </td> </tr> </table> </div>
</div>
<div class="q" id="p_20Ap1_488"> <div class="divNumber">471.</div> <div class="p"> <table class="singleColumn"> <tr> <td> <div class="pN">488</div> <div class="G">Nisinnaṃ kālamaññāya,</div> </td> </tr> <tr> <td> <div class="G">annapānena tappayiṃ;</div> </td> </tr> <tr> <td> <div class="G">Bhuttāviṃ kālamaññāya,</div> </td> </tr> <tr> <td> <div class="G">idaṃ vacanamabraviṃ.</div> </td> </tr> </table> </div>
</div>
<div class="q" id="p_20Ap1_489"> <div class="divNumber">472.</div> <div class="p"> <table class="singleColumn"> <tr> <td> <div class="pN">489</div> <div class="G">Kīto satasahassena,</div> </td> </tr> <tr> <td> <div class="G">tattakeneva kārito;</div> </td> </tr> <tr> <td> <div class="G">Sobhano nāma ārāmo,</div> </td> </tr> <tr> <td> <div class="G">sampaṭiccha tuvaṃ muni.</div> </td> </tr> </table> </div>
</div>
<div class="q" id="p_20Ap1_490"> <div class="divNumber">473.</div> <div class="p"> <table class="singleColumn"> <tr> <td> <div class="pN">490</div> <div class="G">Iminārāmadānena,</div> </td> </tr> <tr> <td> <div class="G">cetanāpaṇidhīhi ca;</div> </td> </tr> <tr> <td> <div class="G">Bhave nibbattamānohaṃ,</div> </td> </tr> <tr> <td> <div class="G">labhāmi mama patthitaṃ.</div> </td> </tr> </table> </div>
</div>
<div class="q" id="p_20Ap1_491"> <div class="divNumber">474.</div> <div class="p"> <table class="singleColumn"> <tr> <td> <div class="pN">491</div> <div class="G">Paṭiggahetvā sambuddho,</div> </td> </tr> <tr> <td> <div class="G">saṃghārāmaṃ sumāpitaṃ;</div> </td> </tr> <tr> <td> <div class="G">Bhikkhusaṃghe nisīditvā,</div> </td> </tr> <tr> <td> <div class="G">idaṃ vacanamabravi.</div> </td> </tr> </table> </div>
</div>
<div class="q" id="p_20Ap1_492"> <div class="divNumber">475.</div> <div class="p"> <table class="singleColumn"> <tr> <td> <div class="pN">492</div> <div class="G">Yo so buddhassa pādāsi,</div> </td> </tr> <tr> <td> <div class="G">saṃghārāmaṃ sumāpitaṃ;</div> </td> </tr> <tr> <td> <div class="G">Tamahaṃ kittayissāmi,</div> </td> </tr> <tr> <td> <div class="G">suṇātha mama bhāsato.</div> </td> </tr> </table> </div>
</div>
<div class="q" id="p_20Ap1_493"> <div class="divNumber">476.</div> <div class="p"> <table class="singleColumn"> <tr> <td> <div class="pN">493</div> <div class="G">Hatthī assā rathā pattī,</div> </td> </tr> <tr> <td> <div class="G">senā ca caturaṅginī;</div> </td> </tr> <tr> <td> <div class="G">Parivāressantimaṃ niccaṃ,</div> </td> </tr> <tr> <td> <div class="G">saṃghārāmassidaṃ phalaṃ.</div> </td> </tr> </table> </div>
</div>
<div class="q" id="p_20Ap1_494"> <div class="divNumber">477.</div> <div class="p"> <table class="singleColumn"> <tr> <td> <div class="pN">494</div> <div class="G">Saṭṭhi tūrasahassāni,</div> </td> </tr> <tr> <td> <div class="G">bheriyo samalaṅkatā;</div> </td> </tr> <tr> <td> <div class="G">Parivāressantimaṃ niccaṃ,</div> </td> </tr> <tr> <td> <div class="G">saṃghārāmassidaṃ phalaṃ.</div> </td> </tr> </table> </div>
</div>
<div class="q" id="p_20Ap1_495"> <div class="divNumber">478.</div> <div class="p"> <table class="singleColumn"> <tr> <td> <div class="pN">495</div> <div class="G">Chaḷasītisahassāni,</div> </td> </tr> <tr> <td> <div class="G">nāriyo samalaṅkatā;</div> </td> </tr> <tr> <td> <div class="G">Vicittavatthābharaṇā,</div> </td> </tr> <tr> <td> <div class="G">āmuttamaṇikuṇḍalā.</div> </td> </tr> </table> </div>
</div>
<div class="q" id="p_20Ap1_496"> <div class="divNumber">479.</div> <div class="p"> <table class="singleColumn"> <tr> <td> <div class="pN">496</div> <div class="G">Aḷārapamhā hasulā,</div> </td> </tr> <tr> <td> <div class="G">susaññā tanumajjhimā;</div> </td> </tr> <tr> <td> <div class="G">Parivāressantimaṃ niccaṃ,</div> </td> </tr> <tr> <td> <div class="G">saṃghārāmassidaṃ phalaṃ.</div> </td> </tr> </table> </div>
</div>
<div class="q" id="p_20Ap1_497"> <div class="divNumber">480.</div> <div class="p"> <table class="singleColumn"> <tr> <td> <div class="pN">497</div> <div class="G">Tiṃsakappasahassāni,</div> </td> </tr> <tr> <td> <div class="G">devaloke ramissati;</div> </td> </tr> <tr> <td> <div class="G">Sahassakkhattuṃ devindo,</div> </td> </tr> <tr> <td> <div class="G">devarajjaṃ karissati.</div> </td> </tr> </table> </div>
</div>
<div class="q" id="p_20Ap1_498"> <div class="divNumber">481.</div> <div class="p"> <table class="singleColumn"> <tr> <td> <div class="pN">498</div> <div class="G">Devarājena pattabbaṃ,</div> </td> </tr> <tr> <td> <div class="G">sabbaṃ paṭilabhissati;</div> </td> </tr> <tr> <td> <div class="G">Anūnabhogo hutvāna,</div> </td> </tr> <tr> <td> <div class="G">devarajjaṃ karissati.</div> </td> </tr> </table> </div>
</div>
<div class="q" id="p_20Ap1_499"> <div class="divNumber">482.</div> <div class="p"> <table class="singleColumn"> <tr> <td> <div class="pN">499</div> <div class="G">Sahassakkhattuṃ cakkavattī,</div> </td> </tr> <tr> <td> <div class="G">rājā raṭṭhe bhavissati;</div> </td> </tr> <tr> <td> <div class="G">Pathabyā rajjaṃ vipulaṃ,</div> </td> </tr> <tr> <td> <div class="G">gaṇanāto asaṅkhiyaṃ.</div> </td> </tr> </table> </div>
</div>
<div class="q" id="p_20Ap1_500"> <div class="divNumber">483.</div> <div class="p"> <table class="singleColumn"> <tr> <td> <div class="pN">500</div> <div class="G">Kappasatasahassamhi,</div> </td> </tr> <tr> <td> <div class="G">okkākakulasambhavo;</div> </td> </tr> <tr> <td> <div class="G">Gotamo nāma gottena,</div> </td> </tr> <tr> <td> <div class="G">satthā loke bhavissati.</div> </td> </tr> </table> </div>
</div>
<div class="q" id="p_20Ap1_501"> <div class="divNumber">484.</div> <div class="p"> <table class="singleColumn"> <tr> <td> <div class="pN">501</div> <div class="G">Tassa dhammesu dāyādo,</div> </td> </tr> <tr> <td> <div class="G">oraso dhammanimmito;</div> </td> </tr> <tr> <td> <div class="G">Upāli nāma nāmena,</div> </td> </tr> <tr> <td> <div class="G">hessati satthu sāvako.</div> </td> </tr> </table> </div>
</div>
<div class="q" id="p_20Ap1_502"> <div class="divNumber">485.</div> <div class="p"> <table class="singleColumn"> <tr> <td> <div class="pN">502</div> <div class="G">Vinaye pāramiṃ patvā,</div> </td> </tr> <tr> <td> <div class="G">ṭhānāṭhāne ca kovido;</div> </td> </tr> <tr> <td> <div class="G">Jinasāsanaṃ dhārento,</div> </td> </tr> <tr> <td> <div class="G">viharissatināsavo.</div> </td> </tr> </table> </div>
</div>
<div class="q" id="p_20Ap1_503"> <div class="divNumber">486.</div> <div class="p"> <table class="singleColumn"> <tr> <td> <div class="pN">503</div> <div class="G">Sabbametaṃ abhiññāya,</div> </td> </tr> <tr> <td> <div class="G">gotamo sakyapuṅgavo;</div> </td> </tr> <tr> <td> <div class="G">Bhikkhusaṃghe nisīditvā,</div> </td> </tr> <tr> <td> <div class="G">etadagge ṭhapessati.</div> </td> </tr> </table> </div>
</div>
<div class="q" id="p_20Ap1_504"> <div class="divNumber">487.</div> <div class="p"> <table class="singleColumn"> <tr> <td> <div class="pN">504</div> <div class="G">Aparimeyyupādāya,</div> </td> </tr> <tr> <td> <div class="G">patthemi tava sāsanaṃ;</div> </td> </tr> <tr> <td> <div class="G">So me attho anuppatto,</div> </td> </tr> <tr> <td> <div class="G">sabbasaṃyojanakkhayo.</div> </td> </tr> </table> </div>
</div>
<div class="q" id="p_20Ap1_505"> <div class="divNumber">488.</div> <div class="p"> <table class="singleColumn"> <tr> <td> <div class="pN">505</div> <div class="G">Yathā sūlāvuto poso,</div> </td> </tr> <tr> <td> <div class="G">rājadaṇḍena tajjito;</div> </td> </tr> <tr> <td> <div class="G">Sūle sātaṃ avindanto,</div> </td> </tr> <tr> <td> <div class="G">parimuttiṃva icchati.</div> </td> </tr> </table> </div>
</div>
<div class="q" id="p_20Ap1_506"> <div class="divNumber">489.</div> <div class="p"> <table class="singleColumn"> <tr> <td> <div class="pN">506</div> <div class="G">Tathevāhaṃ mahāvīra,</div> </td> </tr> <tr> <td> <div class="G">bhavadaṇḍena tajjito;</div> </td> </tr> <tr> <td> <div class="G">Kammasūlāvuto santo,</div> </td> </tr> <tr> <td> <div class="G">pipāsāvedanaṭṭito.</div> </td> </tr> </table> </div>
</div>
<div class="q" id="p_20Ap1_507"> <div class="divNumber">490.</div> <div class="p"> <table class="singleColumn"> <tr> <td> <div class="pN">507</div> <div class="G">Bhave sātaṃ na vindāmi,</div> </td> </tr> <tr> <td> <div class="G">ḍayhanto tīhi aggibhi;</div> </td> </tr> <tr> <td> <div class="G">Parimuttiṃ gavesāmi,</div> </td> </tr> <tr> <td> <div class="G">yathāpi rājadaṇḍito.</div> </td> </tr> </table> </div>
</div>
<div class="q" id="p_20Ap1_508"> <div class="divNumber">491.</div> <div class="p"> <table class="singleColumn"> <tr> <td> <div class="pN">508</div> <div class="G">Yathā visādo puriso,</div> </td> </tr> <tr> <td> <div class="G">visena paripīḷito;</div> </td> </tr> <tr> <td> <div class="G">Agadaṃ so gaveseyya,</div> </td> </tr> <tr> <td> <div class="G">visaghātāyupāyanaṃ.</div> </td> </tr> </table> </div>
</div>
<div class="q" id="p_20Ap1_509"> <div class="divNumber">492.</div> <div class="p"> <table class="singleColumn"> <tr> <td> <div class="pN">509</div> <div class="G">Gavesamāno passeyya,</div> </td> </tr> <tr> <td> <div class="G">agadaṃ visaghātakaṃ;</div> </td> </tr> <tr> <td> <div class="G">Taṃ pivitvā sukhī assa,</div> </td> </tr> <tr> <td> <div class="G">visamhā parimuttiyā.</div> </td> </tr> </table> </div>
</div>
<div class="q" id="p_20Ap1_510"> <div class="divNumber">493.</div> <div class="p"> <table class="singleColumn"> <tr> <td> <div class="pN">510</div> <div class="G">Tathevāhaṃ mahāvīra,</div> </td> </tr> <tr> <td> <div class="G">yathā visahato naro;</div> </td> </tr> <tr> <td> <div class="G">Sampīḷito avijjāya,</div> </td> </tr> <tr> <td> <div class="G">saddhammāgadamesahaṃ.</div> </td> </tr> </table> </div>
</div>
<div class="q" id="p_20Ap1_511"> <div class="divNumber">494.</div> <div class="p"> <table class="singleColumn"> <tr> <td> <div class="pN">511</div> <div class="G">Dhammāgadaṃ gavesanto,</div> </td> </tr> <tr> <td> <div class="G">addakkhiṃ sakyasāsanaṃ;</div> </td> </tr> <tr> <td> <div class="G">Aggaṃ sabbosadhānaṃ taṃ,</div> </td> </tr> <tr> <td> <div class="G">sabbasallavinodanaṃ.</div> </td> </tr> </table> </div>
</div>
<div class="q" id="p_20Ap1_512"> <div class="divNumber">495.</div> <div class="p"> <table class="singleColumn"> <tr> <td> <div class="pN">512</div> <div class="G">Dhammosadhaṃ pivitvāna,</div> </td> </tr> <tr> <td> <div class="G">visaṃ sabbaṃ samūhaniṃ;</div> </td> </tr> <tr> <td> <div class="G">Ajarāmaraṃ sītibhāvaṃ,</div> </td> </tr> <tr> <td> <div class="G">nibbānaṃ phassayiṃ ahaṃ.</div> </td> </tr> </table> </div>
</div>
<div class="q" id="p_20Ap1_513"> <div class="divNumber">496.</div> <div class="p"> <table class="singleColumn"> <tr> <td> <div class="pN">513</div> <div class="G">Yathā bhūtaṭṭito poso,</div> </td> </tr> <tr> <td> <div class="G">bhūtaggāhena pīḷito;</div> </td> </tr> <tr> <td> <div class="G">Bhūtavejjaṃ gaveseyya,</div> </td> </tr> <tr> <td> <div class="G">bhūtasmā parimuttiyā.</div> </td> </tr> </table> </div>
</div>
<div class="q" id="p_20Ap1_514"> <div class="divNumber">497.</div> <div class="p"> <table class="singleColumn"> <tr> <td> <div class="pN">514</div> <div class="G">Gavesamāno passeyya,</div> </td> </tr> <tr> <td> <div class="G">bhūtavijjāsu kovidaṃ;</div> </td> </tr> <tr> <td> <div class="G">Tassa so vihane bhūtaṃ,</div> </td> </tr> <tr> <td> <div class="G">samūlañca vināsaye.</div> </td> </tr> </table> </div>
</div>
<div class="q" id="p_20Ap1_515"> <div class="divNumber">498.</div> <div class="p"> <table class="singleColumn"> <tr> <td> <div class="pN">515</div> <div class="G">Tathevāhaṃ mahāvīra,</div> </td> </tr> <tr> <td> <div class="G">tamaggāhena pīḷito;</div> </td> </tr> <tr> <td> <div class="G">Ñāṇālokaṃ gavesāmi,</div> </td> </tr> <tr> <td> <div class="G">tamato parimuttiyā.</div> </td> </tr> </table> </div>
</div>
<div class="q" id="p_20Ap1_516"> <div class="divNumber">499.</div> <div class="p"> <table class="singleColumn"> <tr> <td> <div class="pN">516</div> <div class="G">Athaddasaṃ sakyamuniṃ,</div> </td> </tr> <tr> <td> <div class="G">kilesatamasodhanaṃ;</div> </td> </tr> <tr> <td> <div class="G">So me tamaṃ vinodesi,</div> </td> </tr> <tr> <td> <div class="G">bhūtavejjova bhūtakaṃ.</div> </td> </tr> </table> </div>
</div>
<div class="q" id="p_20Ap1_517"> <div class="divNumber">500.</div> <div class="p"> <table class="singleColumn"> <tr> <td> <div class="pN">517</div> <div class="G">Saṃsārasotaṃ sañchindiṃ,</div> </td> </tr> <tr> <td> <div class="G">taṇhāsotaṃ nivārayiṃ;</div> </td> </tr> <tr> <td> <div class="G">Bhavaṃ ugghāṭayiṃ sabbaṃ,</div> </td> </tr> <tr> <td> <div class="G">bhūtavejjova mūlato.</div> </td> </tr> </table> </div>
</div>
<div class="q" id="p_20Ap1_518"> <div class="divNumber">501.</div> <div class="p"> <table class="singleColumn"> <tr> <td> <div class="pN">518</div> <div class="G">Garuḷo yathā opatati,</div> </td> </tr> <tr> <td> <div class="G">pannagaṃ bhakkhamattano;</div> </td> </tr> <tr> <td> <div class="G">Samantā yojanasataṃ,</div> </td> </tr> <tr> <td> <div class="G">vikkhobheti mahāsaraṃ.</div> </td> </tr> </table> </div>
</div>
<div class="q" id="p_20Ap1_519"> <div class="divNumber">502.</div> <div class="p"> <table class="singleColumn"> <tr> <td> <div class="pN">519</div> <div class="G">Pannagaṃ so gahetvāna,</div> </td> </tr> <tr> <td> <div class="G">adhosīsaṃ viheṭhayaṃ;</div> </td> </tr> <tr> <td> <div class="G">Ādāya so pakkamati,</div> </td> </tr> <tr> <td> <div class="G">yenakāmaṃ vihaṅgamo.</div> </td> </tr> </table> </div>
</div>
<div class="q" id="p_20Ap1_520"> <div class="divNumber">503.</div> <div class="p"> <table class="singleColumn"> <tr> <td> <div class="pN">520</div> <div class="G">Tathevāhaṃ mahāvīra,</div> </td> </tr> <tr> <td> <div class="G">yathāpi garuḷo balī;</div> </td> </tr> <tr> <td> <div class="G">Asaṅkhataṃ gavesanto,</div> </td> </tr> <tr> <td> <div class="G">dose vikkhālayiṃ ahaṃ.</div> </td> </tr> </table> </div>
</div>
<div class="q" id="p_20Ap1_521"> <div class="divNumber">504.</div> <div class="p"> <table class="singleColumn"> <tr> <td> <div class="pN">521</div> <div class="G">Diṭṭho ahaṃ dhammavaraṃ,</div> </td> </tr> <tr> <td> <div class="G">santipadamanuttaraṃ;</div> </td> </tr> <tr> <td> <div class="G">Ādāya viharāmetaṃ,</div> </td> </tr> <tr> <td> <div class="G">garuḷo pannagaṃ yathā.</div> </td> </tr> </table> </div>
</div>
<div class="q" id="p_20Ap1_522"> <div class="divNumber">505.</div> <div class="p"> <table class="singleColumn"> <tr> <td> <div class="pN">522</div> <div class="G">Āsāvatī nāma latā,</div> </td> </tr> <tr> <td> <div class="G">jātā cittalatāvane;</div> </td> </tr> <tr> <td> <div class="G">Tassā vassasahassena,</div> </td> </tr> <tr> <td> <div class="G">ekaṃ nibbattate phalaṃ.</div> </td> </tr> </table> </div>
</div>
<div class="q" id="p_20Ap1_523"> <div class="divNumber">506.</div> <div class="p"> <table class="singleColumn"> <tr> <td> <div class="pN">523</div> <div class="G">Taṃ devā payirupāsanti,</div> </td> </tr> <tr> <td> <div class="G">tāvadūraphale sati;</div> </td> </tr> <tr> <td> <div class="G">Devānaṃ sā piyā evaṃ,</div> </td> </tr> <tr> <td> <div class="G">āsāvatī latuttamā.</div> </td> </tr> </table> </div>
</div>
<div class="q" id="p_20Ap1_524"> <div class="divNumber">507.</div> <div class="p"> <table class="singleColumn"> <tr> <td> <div class="pN">524</div> <div class="G">Satasahassupādāya,</div> </td> </tr> <tr> <td> <div class="G">tāhaṃ paricare muni;</div> </td> </tr> <tr> <td> <div class="G">Sāyaṃ pātaṃ namassāmi,</div> </td> </tr> <tr> <td> <div class="G">devā āsāvatiṃ yathā.</div> </td> </tr> </table> </div>
</div>
<div class="q" id="p_20Ap1_525"> <div class="divNumber">508.</div> <div class="p"> <table class="singleColumn"> <tr> <td> <div class="pN">525</div> <div class="G">Avañjhā pāricariyā,</div> </td> </tr> <tr> <td> <div class="G">amoghā ca namassanā;</div> </td> </tr> <tr> <td> <div class="G">Dūrāgatampi maṃ santaṃ,</div> </td> </tr> <tr> <td> <div class="G">khaṇoyaṃ na virādhayi.</div> </td> </tr> </table> </div>
</div>
<div class="q" id="p_20Ap1_526"> <div class="divNumber">509.</div> <div class="p"> <table class="singleColumn"> <tr> <td> <div class="pN">526</div> <div class="G">Paṭisandhiṃ na passāmi,</div> </td> </tr> <tr> <td> <div class="G">vicinanto bhave ahaṃ;</div> </td> </tr> <tr> <td> <div class="G">Nirūpadhi vippamutto,</div> </td> </tr> <tr> <td> <div class="G">upasanto carāmahaṃ.</div> </td> </tr> </table> </div>
</div>
<div class="q" id="p_20Ap1_527"> <div class="divNumber">510.</div> <div class="p"> <table class="singleColumn"> <tr> <td> <div class="pN">527</div> <div class="G">Yathāpi padumaṃ nāma,</div> </td> </tr> <tr> <td> <div class="G">sūriyaraṃsena pupphati;</div> </td> </tr> <tr> <td> <div class="G">Tathevāhaṃ mahāvīra,</div> </td> </tr> <tr> <td> <div class="G">buddharaṃsena pupphito.</div> </td> </tr> </table> </div>
</div>
<div class="q" id="p_20Ap1_528"> <div class="divNumber">511.</div> <div class="p"> <table class="singleColumn"> <tr> <td> <div class="pN">528</div> <div class="G">Yathā balākayonimhi,</div> </td> </tr> <tr> <td> <div class="G">na vijjati pumo sadā;</div> </td> </tr> <tr> <td> <div class="G">Meghesu gajjamānesu,</div> </td> </tr> <tr> <td> <div class="G">gabbhaṃ gaṇhanti tā sadā.</div> </td> </tr> </table> </div>
</div>
<div class="q" id="p_20Ap1_529"> <div class="divNumber">512.</div> <div class="p"> <table class="singleColumn"> <tr> <td> <div class="pN">529</div> <div class="G">Cirampi gabbhaṃ dhārenti,</div> </td> </tr> <tr> <td> <div class="G">yāva megho na gajjati;</div> </td> </tr> <tr> <td> <div class="G">Bhārato parimuccanti,</div> </td> </tr> <tr> <td> <div class="G">yadā megho pavassati.</div> </td> </tr> </table> </div>
</div>
<div class="q" id="p_20Ap1_530"> <div class="divNumber">513.</div> <div class="p"> <table class="singleColumn"> <tr> <td> <div class="pN">530</div> <div class="G">Padumuttarabuddhassa,</div> </td> </tr> <tr> <td> <div class="G">dhammameghena gajjato;</div> </td> </tr> <tr> <td> <div class="G">Saddena dhammameghassa,</div> </td> </tr> <tr> <td> <div class="G">dhammagabbhaṃ agaṇhahaṃ.</div> </td> </tr> </table> </div>
</div>
<div class="q" id="p_20Ap1_531"> <div class="divNumber">514.</div> <div class="p"> <table class="singleColumn"> <tr> <td> <div class="pN">531</div> <div class="G">Satasahassupādāya,</div> </td> </tr> <tr> <td> <div class="G">puññagabbhaṃ dharemahaṃ;</div> </td> </tr> <tr> <td> <div class="G">Nappamuccāmi bhārato,</div> </td> </tr> <tr> <td> <div class="G">dhammamegho na gajjati.</div> </td> </tr> </table> </div>
</div>
<div class="q" id="p_20Ap1_532"> <div class="divNumber">515.</div> <div class="p"> <table class="singleColumn"> <tr> <td> <div class="pN">532</div> <div class="G">Yadā tuvaṃ sakyamuni,</div> </td> </tr> <tr> <td> <div class="G">ramme kapilavatthave;</div> </td> </tr> <tr> <td> <div class="G">Gajjasi dhammameghena,</div> </td> </tr> <tr> <td> <div class="G">bhārato parimuccahaṃ.</div> </td> </tr> </table> </div>
</div>
<div class="q" id="p_20Ap1_533"> <div class="divNumber">516.</div> <div class="p"> <table class="singleColumn"> <tr> <td> <div class="pN">533</div> <div class="G">Suññataṃ animittañca,</div> </td> </tr> <tr> <td> <div class="G">Tathāppaṇihitampi ca;</div> </td> </tr> <tr> <td> <div class="G">Caturo ca phale sabbe,</div> </td> </tr> <tr> <td> <div class="G">Dhammevaṃ vijanayiṃ ahaṃ.</div> </td> </tr> </table> </div>
</div>
<div class="CENTER" id="p_20Ap1_534">
<span class="pN">534</span>Dutiyabhāṇavāraṃ.</div>
<div class="q" id="p_20Ap1_535"> <div class="divNumber">517.</div> <div class="p"> <table class="singleColumn"> <tr> <td> <div class="pN">535</div> <div class="G">Aparimeyyupādāya,</div> </td> </tr> <tr> <td> <div class="G">patthemi tava sāsanaṃ;</div> </td> </tr> <tr> <td> <div class="G">So me attho anuppatto,</div> </td> </tr> <tr> <td> <div class="G">santipadamanuttaraṃ.</div> </td> </tr> </table> </div>
</div>
<div class="q" id="p_20Ap1_536"> <div class="divNumber">518.</div> <div class="p"> <table class="singleColumn"> <tr> <td> <div class="pN">536</div> <div class="G">Vinaye pāramiṃ patto,</div> </td> </tr> <tr> <td> <div class="G">yathāpi pāṭhiko isi;</div> </td> </tr> <tr> <td> <div class="G">Na me samasamo atthi,</div> </td> </tr> <tr> <td> <div class="G">dhāremi sāsanaṃ ahaṃ.</div> </td> </tr> </table> </div>
</div>
<div class="q" id="p_20Ap1_537"> <div class="divNumber">519.</div> <div class="p"> <table class="singleColumn"> <tr> <td> <div class="pN">537</div> <div class="G">Vinaye khandhake cāpi,</div> </td> </tr> <tr> <td> <div class="G">tikacchede ca pañcame;</div> </td> </tr> <tr> <td> <div class="G">Ettha me vimati natthi,</div> </td> </tr> <tr> <td> <div class="G">akkhare byañjanepi vā.</div> </td> </tr> </table> </div>
</div>
<div class="q" id="p_20Ap1_538"> <div class="divNumber">520.</div> <div class="p"> <table class="singleColumn"> <tr> <td> <div class="pN">538</div> <div class="G">Niggahe paṭikamme ca,</div> </td> </tr> <tr> <td> <div class="G">ṭhānāṭhāne ca kovido;</div> </td> </tr> <tr> <td> <div class="G">Osāraṇe vuṭṭhāpane,</div> </td> </tr> <tr> <td> <div class="G">sabbattha pāramiṃ gato.</div> </td> </tr> </table> </div>
</div>
<div class="q" id="p_20Ap1_539"> <div class="divNumber">521.</div> <div class="p"> <table class="singleColumn"> <tr> <td> <div class="pN">539</div> <div class="G">Vinaye khandhake vāpi,</div> </td> </tr> <tr> <td> <div class="G">nikkhipitvā padaṃ ahaṃ;</div> </td> </tr> <tr> <td> <div class="G">Ubhato viniveṭhetvā,</div> </td> </tr> <tr> <td> <div class="G">rasato osareyyahaṃ.</div> </td> </tr> </table> </div>
</div>
<div class="q" id="p_20Ap1_540"> <div class="divNumber">522.</div> <div class="p"> <table class="singleColumn"> <tr> <td> <div class="pN">540</div> <div class="G">Niruttiyā sukusalo,</div> </td> </tr> <tr> <td> <div class="G">atthānatthe ca kovido;</div> </td> </tr> <tr> <td> <div class="G">Anaññātaṃ mayā natthi,</div> </td> </tr> <tr> <td> <div class="G">ekaggo satthu sāsane.</div> </td> </tr> </table> </div>
</div>
<div class="q" id="p_20Ap1_541"> <div class="divNumber">523.</div> <div class="p"> <table class="singleColumn"> <tr> <td> <div class="pN">541</div> <div class="G">Rūpadakkho ahaṃ ajja,</div> </td> </tr> <tr> <td> <div class="G">sakyaputtassa sāsane;</div> </td> </tr> <tr> <td> <div class="G">Kaṅkhaṃ sabbaṃ vinodemi,</div> </td> </tr> <tr> <td> <div class="G">chindāmi sabbasaṃsayaṃ.</div> </td> </tr> </table> </div>
</div>
<div class="q" id="p_20Ap1_542"> <div class="divNumber">524.</div> <div class="p"> <table class="singleColumn"> <tr> <td> <div class="pN">542</div> <div class="G">Padaṃ anupadañcāpi,</div> </td> </tr> <tr> <td> <div class="G">akkharañcāpi byañjanaṃ;</div> </td> </tr> <tr> <td> <div class="G">Nidāne pariyosāne,</div> </td> </tr> <tr> <td> <div class="G">sabbattha kovido ahaṃ.</div> </td> </tr> </table> </div>
</div>
<div class="q" id="p_20Ap1_543"> <div class="divNumber">525.</div> <div class="p"> <table class="singleColumn"> <tr> <td> <div class="pN">543</div> <div class="G">Yathāpi rājā balavā,</div> </td> </tr> <tr> <td> <div class="G">niggaṇhitvā parantape;</div> </td> </tr> <tr> <td> <div class="G">Vijinitvāna saṅgāmaṃ,</div> </td> </tr> <tr> <td> <div class="G">nagaraṃ tattha māpaye.</div> </td> </tr> </table> </div>
</div>
<div class="q" id="p_20Ap1_544"> <div class="divNumber">526.</div> <div class="p"> <table class="singleColumn"> <tr> <td> <div class="pN">544</div> <div class="G">Pākāraṃ parikhañcāpi,</div> </td> </tr> <tr> <td> <div class="G">esikaṃ dvārakoṭṭhakaṃ;</div> </td> </tr> <tr> <td> <div class="G">Aṭṭālake ca vividhe,</div> </td> </tr> <tr> <td> <div class="G">kāraye nagare bahū.</div> </td> </tr> </table> </div>
</div>
<div class="q" id="p_20Ap1_545"> <div class="divNumber">527.</div> <div class="p"> <table class="singleColumn"> <tr> <td> <div class="pN">545</div> <div class="G">Siṅghāṭakaṃ caccarañca,</div> </td> </tr> <tr> <td> <div class="G">suvibhattantarāpaṇaṃ;</div> </td> </tr> <tr> <td> <div class="G">Kārayeyya sabhaṃ tattha,</div> </td> </tr> <tr> <td> <div class="G">atthānatthavinicchayaṃ.</div> </td> </tr> </table> </div>
</div>
<div class="q" id="p_20Ap1_546"> <div class="divNumber">528.</div> <div class="p"> <table class="singleColumn"> <tr> <td> <div class="pN">546</div> <div class="G">Nigghātatthaṃ amittānaṃ,</div> </td> </tr> <tr> <td> <div class="G">chiddāchiddañca jānituṃ;</div> </td> </tr> <tr> <td> <div class="G">Balakāyassa rakkhāya,</div> </td> </tr> <tr> <td> <div class="G">senāpaccaṃ ṭhapeti so.</div> </td> </tr> </table> </div>
</div>
<div class="q" id="p_20Ap1_547"> <div class="divNumber">529.</div> <div class="p"> <table class="singleColumn"> <tr> <td> <div class="pN">547</div> <div class="G">Ārakkhatthāya bhaṇḍassa,</div> </td> </tr> <tr> <td> <div class="G">nidhānakusalaṃ naraṃ;</div> </td> </tr> <tr> <td> <div class="G">Mā me bhaṇḍaṃ vinassīti,</div> </td> </tr> <tr> <td> <div class="G">bhaṇḍarakkhaṃ ṭhapeti so.</div> </td> </tr> </table> </div>
</div>
<div class="q" id="p_20Ap1_548"> <div class="divNumber">530.</div> <div class="p"> <table class="singleColumn"> <tr> <td> <div class="pN">548</div> <div class="G">Mamatto hoti yo rañño,</div> </td> </tr> <tr> <td> <div class="G">vuddhiṃ yassa ca icchati;</div> </td> </tr> <tr> <td> <div class="G">Tassādhikaraṇaṃ deti,</div> </td> </tr> <tr> <td> <div class="G">mittassa paṭipajjituṃ.</div> </td> </tr> </table> </div>
</div>
<div class="q" id="p_20Ap1_549"> <div class="divNumber">531.</div> <div class="p"> <table class="singleColumn"> <tr> <td> <div class="pN">549</div> <div class="G">Uppātesu nimittesu,</div> </td> </tr> <tr> <td> <div class="G">lakkhaṇesu ca kovidaṃ;</div> </td> </tr> <tr> <td> <div class="G">Ajjhāyakaṃ mantadharaṃ,</div> </td> </tr> <tr> <td> <div class="G">porohicce ṭhapeti so.</div> </td> </tr> </table> </div>
</div>
<div class="q" id="p_20Ap1_550"> <div class="divNumber">532.</div> <div class="p"> <table class="singleColumn"> <tr> <td> <div class="pN">550</div> <div class="G">Etehaṅgehi sampanno,</div> </td> </tr> <tr> <td> <div class="G">khattiyoti pavuccati;</div> </td> </tr> <tr> <td> <div class="G">Sadā rakkhanti rājānaṃ,</div> </td> </tr> <tr> <td> <div class="G">cakkavākova dukkhitaṃ.</div> </td> </tr> </table> </div>
</div>
<div class="q" id="p_20Ap1_551"> <div class="divNumber">533.</div> <div class="p"> <table class="singleColumn"> <tr> <td> <div class="pN">551</div> <div class="G">Tatheva tvaṃ mahāvīra,</div> </td> </tr> <tr> <td> <div class="G">hatāmittova khattiyo;</div> </td> </tr> <tr> <td> <div class="G">Sadevakassa lokassa,</div> </td> </tr> <tr> <td> <div class="G">dhammarājāti vuccati.</div> </td> </tr> </table> </div>
</div>
<div class="q" id="p_20Ap1_552"> <div class="divNumber">534.</div> <div class="p"> <table class="singleColumn"> <tr> <td> <div class="pN">552</div> <div class="G">Titthiye nihanitvāna,</div> </td> </tr> <tr> <td> <div class="G">mārañcāpi sasenakaṃ;</div> </td> </tr> <tr> <td> <div class="G">Tamandhakāraṃ vidhamitvā,</div> </td> </tr> <tr> <td> <div class="G">dhammanagaraṃ amāpayi.</div> </td> </tr> </table> </div>
</div>
<div class="q" id="p_20Ap1_553"> <div class="divNumber">535.</div> <div class="p"> <table class="singleColumn"> <tr> <td> <div class="pN">553</div> <div class="G">Sīlaṃ pākārakaṃ tattha,</div> </td> </tr> <tr> <td> <div class="G">ñāṇaṃ te dvārakoṭṭhakaṃ;</div> </td> </tr> <tr> <td> <div class="G">Saddhā te esikā vīra,</div> </td> </tr> <tr> <td> <div class="G">dvārapālo ca saṃvaro.</div> </td> </tr> </table> </div>
</div>
<div class="q" id="p_20Ap1_554"> <div class="divNumber">536.</div> <div class="p"> <table class="singleColumn"> <tr> <td> <div class="pN">554</div> <div class="G">Satipaṭṭhānamaṭṭālaṃ,</div> </td> </tr> <tr> <td> <div class="G">paññā te caccaraṃ mune;</div> </td> </tr> <tr> <td> <div class="G">Iddhipādañca siṅghāṭaṃ,</div> </td> </tr> <tr> <td> <div class="G">dhammavīthi sumāpitā.</div> </td> </tr> </table> </div>
</div>
<div class="q" id="p_20Ap1_555"> <div class="divNumber">537.</div> <div class="p"> <table class="singleColumn"> <tr> <td> <div class="pN">555</div> <div class="G">Suttantaṃ abhidhammañca,</div> </td> </tr> <tr> <td> <div class="G">vinayañcāpi kevalaṃ;</div> </td> </tr> <tr> <td> <div class="G">Navaṅgaṃ buddhavacanaṃ,</div> </td> </tr> <tr> <td> <div class="G">esā dhammasabhā tava.</div> </td> </tr> </table> </div>
</div>
<div class="q" id="p_20Ap1_556"> <div class="divNumber">538.</div> <div class="p"> <table class="singleColumn"> <tr> <td> <div class="pN">556</div> <div class="G">Suññataṃ animittañca,</div> </td> </tr> <tr> <td> <div class="G">vihārañcappaṇīhitaṃ;</div> </td> </tr> <tr> <td> <div class="G">Āneñjañca nirodho ca,</div> </td> </tr> <tr> <td> <div class="G">esā dhammakuṭī tava.</div> </td> </tr> </table> </div>
</div>
<div class="q" id="p_20Ap1_557"> <div class="divNumber">539.</div> <div class="p"> <table class="singleColumn"> <tr> <td> <div class="pN">557</div> <div class="G">Paññāya aggo nikkhitto,</div> </td> </tr> <tr> <td> <div class="G">paṭibhāne ca kovido;</div> </td> </tr> <tr> <td> <div class="G">Sāriputtoti nāmena,</div> </td> </tr> <tr> <td> <div class="G">dhammasenāpatī tava.</div> </td> </tr> </table> </div>
</div>
<div class="q" id="p_20Ap1_558"> <div class="divNumber">540.</div> <div class="p"> <table class="singleColumn"> <tr> <td> <div class="pN">558</div> <div class="G">Cutūpapātakusalo,</div> </td> </tr> <tr> <td> <div class="G">iddhiyā pāramiṃ gato;</div> </td> </tr> <tr> <td> <div class="G">Kolito nāma nāmena,</div> </td> </tr> <tr> <td> <div class="G">porohicco tavaṃ mune.</div> </td> </tr> </table> </div>
</div>
<div class="q" id="p_20Ap1_559"> <div class="divNumber">541.</div> <div class="p"> <table class="singleColumn"> <tr> <td> <div class="pN">559</div> <div class="G">Porāṇakavaṃsadharo,</div> </td> </tr> <tr> <td> <div class="G">uggatejo durāsado;</div> </td> </tr> <tr> <td> <div class="G">Dhutavādīguṇenaggo,</div> </td> </tr> <tr> <td> <div class="G">akkhadasso tavaṃ mune.</div> </td> </tr> </table> </div>
</div>
<div class="q" id="p_20Ap1_560"> <div class="divNumber">542.</div> <div class="p"> <table class="singleColumn"> <tr> <td> <div class="pN">560</div> <div class="G">Bahussuto dhammadharo,</div> </td> </tr> <tr> <td> <div class="G">Sabbapāṭhī ca sāsane;</div> </td> </tr> <tr> <td> <div class="G">Ānando nāma nāmena,</div> </td> </tr> <tr> <td> <div class="G">Dhammārakkho tavaṃ mune.</div> </td> </tr> </table> </div>
</div>
<div class="q" id="p_20Ap1_561"> <div class="divNumber">543.</div> <div class="p"> <table class="singleColumn"> <tr> <td> <div class="pN">561</div> <div class="G">Ete sabbe atikkamma,</div> </td> </tr> <tr> <td> <div class="G">pamesi bhagavā mamaṃ;</div> </td> </tr> <tr> <td> <div class="G">Vinicchayaṃ me pādāsi,</div> </td> </tr> <tr> <td> <div class="G">vinaye viññudesitaṃ.</div> </td> </tr> </table> </div>
</div>
<div class="q" id="p_20Ap1_562"> <div class="divNumber">544.</div> <div class="p"> <table class="singleColumn"> <tr> <td> <div class="pN">562</div> <div class="G">Yo koci vinaye pañhaṃ,</div> </td> </tr> <tr> <td> <div class="G">pucchati buddhasāvako;</div> </td> </tr> <tr> <td> <div class="G">Tattha me cintanā natthi,</div> </td> </tr> <tr> <td> <div class="G">taññevatthaṃ kathemahaṃ.</div> </td> </tr> </table> </div>
</div>
<div class="q" id="p_20Ap1_563"> <div class="divNumber">545.</div> <div class="p"> <table class="singleColumn"> <tr> <td> <div class="pN">563</div> <div class="G">Yāvatā buddhakhettamhi,</div> </td> </tr> <tr> <td> <div class="G">ṭhapetvā taṃ mahāmuni;</div> </td> </tr> <tr> <td> <div class="G">Vinaye mādiso natthi,</div> </td> </tr> <tr> <td> <div class="G">kuto bhiyyo bhavissati.</div> </td> </tr> </table> </div>
</div>
<div class="q" id="p_20Ap1_564"> <div class="divNumber">546.</div> <div class="p"> <table class="singleColumn"> <tr> <td> <div class="pN">564</div> <div class="G">Bhikkhusaṃghe nisīditvā,</div> </td> </tr> <tr> <td> <div class="G">evaṃ gajjati gotamo;</div> </td> </tr> <tr> <td> <div class="G">Upālissa samo natthi,</div> </td> </tr> <tr> <td> <div class="G">vinaye khandhakesu ca.</div> </td> </tr> </table> </div>
</div>
<div class="q" id="p_20Ap1_565"> <div class="divNumber">547.</div> <div class="p"> <table class="singleColumn"> <tr> <td> <div class="pN">565</div> <div class="G">Yāvatā buddhabhaṇitaṃ,</div> </td> </tr> <tr> <td> <div class="G">navaṅgaṃ satthusāsanaṃ;</div> </td> </tr> <tr> <td> <div class="G">Vinayogadhaṃ taṃ sabbaṃ,</div> </td> </tr> <tr> <td> <div class="G">vinayamūlapassino.</div> </td> </tr> </table> </div>
</div>
<div class="q" id="p_20Ap1_566"> <div class="divNumber">548.</div> <div class="p"> <table class="singleColumn"> <tr> <td> <div class="pN">566</div> <div class="G">Mama kammaṃ saritvāna,</div> </td> </tr> <tr> <td> <div class="G">gotamo sakyapuṅgavo;</div> </td> </tr> <tr> <td> <div class="G">Bhikkhusaṃghe nisīditvā,</div> </td> </tr> <tr> <td> <div class="G">etadagge ṭhapesi maṃ.</div> </td> </tr> </table> </div>
</div>
<div class="q" id="p_20Ap1_567"> <div class="divNumber">549.</div> <div class="p"> <table class="singleColumn"> <tr> <td> <div class="pN">567</div> <div class="G">Satasahassupādāya,</div> </td> </tr> <tr> <td> <div class="G">imaṃ ṭhānaṃ apatthayiṃ;</div> </td> </tr> <tr> <td> <div class="G">So me attho anuppatto,</div> </td> </tr> <tr> <td> <div class="G">vinaye pāramiṃ gato.</div> </td> </tr> </table> </div>
</div>
<div class="q" id="p_20Ap1_568"> <div class="divNumber">550.</div> <div class="p"> <table class="singleColumn"> <tr> <td> <div class="pN">568</div> <div class="G">Sakyānaṃ nandijanano,</div> </td> </tr> <tr> <td> <div class="G">kappako āsahaṃ pure;</div> </td> </tr> <tr> <td> <div class="G">Vijahitvāna taṃ jātiṃ,</div> </td> </tr> <tr> <td> <div class="G">putto jāto mahesino.</div> </td> </tr> </table> </div>
</div>
<div class="q" id="p_20Ap1_569"> <div class="divNumber">551.</div> <div class="p"> <table class="singleColumn"> <tr> <td> <div class="pN">569</div> <div class="G">Ito dutiyake kappe,</div> </td> </tr> <tr> <td> <div class="G">Añjaso nāma khattiyo;</div> </td> </tr> <tr> <td> <div class="G">Anantatejo amitayaso,</div> </td> </tr> <tr> <td> <div class="G">Bhūmipālo mahaddhano.</div> </td> </tr> </table> </div>
</div>
<div class="q" id="p_20Ap1_570"> <div class="divNumber">552.</div> <div class="p"> <table class="singleColumn"> <tr> <td> <div class="pN">570</div> <div class="G">Tassa rañño ahaṃ putto,</div> </td> </tr> <tr> <td> <div class="G">candano nāma khattiyo;</div> </td> </tr> <tr> <td> <div class="G">Jātimadenupatthaddho,</div> </td> </tr> <tr> <td> <div class="G">yasabhogamadena ca.</div> </td> </tr> </table> </div>
</div>
<div class="q" id="p_20Ap1_571"> <div class="divNumber">553.</div> <div class="p"> <table class="singleColumn"> <tr> <td> <div class="pN">571</div> <div class="G">Nāgasatasahassāni,</div> </td> </tr> <tr> <td> <div class="G">sabbālaṅkārabhūsitā;</div> </td> </tr> <tr> <td> <div class="G">Tidhāpabhinnā mātaṅgā,</div> </td> </tr> <tr> <td> <div class="G">parivārenti maṃ sadā.</div> </td> </tr> </table> </div>
</div>
<div class="q" id="p_20Ap1_572"> <div class="divNumber">554.</div> <div class="p"> <table class="singleColumn"> <tr> <td> <div class="pN">572</div> <div class="G">Sabalehi paretohaṃ,</div> </td> </tr> <tr> <td> <div class="G">uyyānaṃ gantukāmako;</div> </td> </tr> <tr> <td> <div class="G">Āruyha sirikaṃ nāgaṃ,</div> </td> </tr> <tr> <td> <div class="G">nagarā nikkhamiṃ tadā.</div> </td> </tr> </table> </div>
</div>
<div class="q" id="p_20Ap1_573"> <div class="divNumber">555.</div> <div class="p"> <table class="singleColumn"> <tr> <td> <div class="pN">573</div> <div class="G">Caraṇena ca sampanno,</div> </td> </tr> <tr> <td> <div class="G">guttadvāro susaṃvuto;</div> </td> </tr> <tr> <td> <div class="G">Devalo nāma sambuddho,</div> </td> </tr> <tr> <td> <div class="G">āgacchi purato mama.</div> </td> </tr> </table> </div>
</div>
<div class="q" id="p_20Ap1_574"> <div class="divNumber">556.</div> <div class="p"> <table class="singleColumn"> <tr> <td> <div class="pN">574</div> <div class="G">Pesetvā sirikaṃ nāgaṃ,</div> </td> </tr> <tr> <td> <div class="G">buddhaṃ āsādayiṃ tadā;</div> </td> </tr> <tr> <td> <div class="G">Tato sañjātakopo so,</div> </td> </tr> <tr> <td> <div class="G">nāgo nuddharate padaṃ.</div> </td> </tr> </table> </div>
</div>
<div class="q" id="p_20Ap1_575"> <div class="divNumber">557.</div> <div class="p"> <table class="singleColumn"> <tr> <td> <div class="pN">575</div> <div class="G">Nāgaṃ duṭṭhamanaṃ disvā,</div> </td> </tr> <tr> <td> <div class="G">buddhe kodhaṃ akāsahaṃ;</div> </td> </tr> <tr> <td> <div class="G">Vihesayitvā sambuddhaṃ,</div> </td> </tr> <tr> <td> <div class="G">uyyānaṃ agamāsahaṃ.</div> </td> </tr> </table> </div>
</div>
<div class="q" id="p_20Ap1_576"> <div class="divNumber">558.</div> <div class="p"> <table class="singleColumn"> <tr> <td> <div class="pN">576</div> <div class="G">Sātaṃ tattha na vindāmi,</div> </td> </tr> <tr> <td> <div class="G">siro pajjalito yathā;</div> </td> </tr> <tr> <td> <div class="G">Pariḷāhena ḍayhāmi,</div> </td> </tr> <tr> <td> <div class="G">macchova baḷisādako.</div> </td> </tr> </table> </div>
</div>
<div class="q" id="p_20Ap1_577"> <div class="divNumber">559.</div> <div class="p"> <table class="singleColumn"> <tr> <td> <div class="pN">577</div> <div class="G">Sasāgarantā pathavī,</div> </td> </tr> <tr> <td> <div class="G">ādittā viya hoti me;</div> </td> </tr> <tr> <td> <div class="G">Pitu santikupāgamma,</div> </td> </tr> <tr> <td> <div class="G">idaṃ vacanamabraviṃ.</div> </td> </tr> </table> </div>
</div>
<div class="q" id="p_20Ap1_578"> <div class="divNumber">560.</div> <div class="p"> <table class="singleColumn"> <tr> <td> <div class="pN">578</div> <div class="G">Āsīvisaṃva kupitaṃ,</div> </td> </tr> <tr> <td> <div class="G">aggikkhandhaṃva āgataṃ;</div> </td> </tr> <tr> <td> <div class="G">Mattaṃva kuñjaraṃ dantiṃ,</div> </td> </tr> <tr> <td> <div class="G">yaṃ sayambhumasādayiṃ.</div> </td> </tr> </table> </div>
</div>
<div class="q" id="p_20Ap1_579"> <div class="divNumber">561.</div> <div class="p"> <table class="singleColumn"> <tr> <td> <div class="pN">579</div> <div class="G">Āsādito mayā buddho,</div> </td> </tr> <tr> <td> <div class="G">ghoro uggatapo jino;</div> </td> </tr> <tr> <td> <div class="G">Purā sabbe vinassāma,</div> </td> </tr> <tr> <td> <div class="G">khamāpessāma taṃ muniṃ.</div> </td> </tr> </table> </div>
</div>
<div class="q" id="p_20Ap1_580"> <div class="divNumber">562.</div> <div class="p"> <table class="singleColumn"> <tr> <td> <div class="pN">580</div> <div class="G">No ce taṃ nijjhāpessāma,</div> </td> </tr> <tr> <td> <div class="G">attadantaṃ samāhitaṃ;</div> </td> </tr> <tr> <td> <div class="G">Orena sattadivasā,</div> </td> </tr> <tr> <td> <div class="G">raṭṭhaṃ me vidhamissati.</div> </td> </tr> </table> </div>
</div>
<div class="q" id="p_20Ap1_581"> <div class="divNumber">563.</div> <div class="p"> <table class="singleColumn"> <tr> <td> <div class="pN">581</div> <div class="G">Sumekhalo kosiyo ca,</div> </td> </tr> <tr> <td> <div class="G">siggavo cāpi sattako;</div> </td> </tr> <tr> <td> <div class="G">Āsādayitvā isayo,</div> </td> </tr> <tr> <td> <div class="G">duggatā te saraṭṭhakā.</div> </td> </tr> </table> </div>
</div>
<div class="q" id="p_20Ap1_582"> <div class="divNumber">564.</div> <div class="p"> <table class="singleColumn"> <tr> <td> <div class="pN">582</div> <div class="G">Yadā kuppanti isayo,</div> </td> </tr> <tr> <td> <div class="G">saññatā brahmacārino;</div> </td> </tr> <tr> <td> <div class="G">Sadevakaṃ vināsenti,</div> </td> </tr> <tr> <td> <div class="G">sasāgaraṃ sapabbataṃ.</div> </td> </tr> </table> </div>
</div>
<div class="q" id="p_20Ap1_583"> <div class="divNumber">565.</div> <div class="p"> <table class="singleColumn"> <tr> <td> <div class="pN">583</div> <div class="G">Tiyojanasahassamhi,</div> </td> </tr> <tr> <td> <div class="G">purise sannipātayiṃ;</div> </td> </tr> <tr> <td> <div class="G">Accayaṃ desanatthāya,</div> </td> </tr> <tr> <td> <div class="G">sayambhuṃ upasaṅkamiṃ.</div> </td> </tr> </table> </div>
</div>
<div class="q" id="p_20Ap1_584"> <div class="divNumber">566.</div> <div class="p"> <table class="singleColumn"> <tr> <td> <div class="pN">584</div> <div class="G">Allavatthā allasirā,</div> </td> </tr> <tr> <td> <div class="G">sabbeva pañjalīkatā;</div> </td> </tr> <tr> <td> <div class="G">Buddhassa pāde nipatitvā,</div> </td> </tr> <tr> <td> <div class="G">idaṃ vacanamabravuṃ.</div> </td> </tr> </table> </div>
</div>
<div class="q" id="p_20Ap1_585"> <div class="divNumber">567.</div> <div class="p"> <table class="singleColumn"> <tr> <td> <div class="pN">585</div> <div class="G">Khamassu tvaṃ mahāvīra,</div> </td> </tr> <tr> <td> <div class="G">abhiyācati taṃ jano;</div> </td> </tr> <tr> <td> <div class="G">Pariḷāhaṃ vinodehi,</div> </td> </tr> <tr> <td> <div class="G">mā no raṭṭhaṃ vināsaya.</div> </td> </tr> </table> </div>
</div>
<div class="q" id="p_20Ap1_586"> <div class="divNumber">568.</div> <div class="p"> <table class="singleColumn"> <tr> <td> <div class="pN">586</div> <div class="G">Sadevamānusā sabbe,</div> </td> </tr> <tr> <td> <div class="G">sadānavā sarakkhasā;</div> </td> </tr> <tr> <td> <div class="G">Ayomayena kūṭena,</div> </td> </tr> <tr> <td> <div class="G">siraṃ bhindeyyu me sadā.</div> </td> </tr> </table> </div>
</div>
<div class="q" id="p_20Ap1_587"> <div class="divNumber">569.</div> <div class="p"> <table class="singleColumn"> <tr> <td> <div class="pN">587</div> <div class="G">Dake aggi na saṇṭhāti,</div> </td> </tr> <tr> <td> <div class="G">bījaṃ sele na rūhati;</div> </td> </tr> <tr> <td> <div class="G">Agade kimi na saṇṭhāti,</div> </td> </tr> <tr> <td> <div class="G">kopo buddhe na jāyati.</div> </td> </tr> </table> </div>
</div>
<div class="q" id="p_20Ap1_588"> <div class="divNumber">570.</div> <div class="p"> <table class="singleColumn"> <tr> <td> <div class="pN">588</div> <div class="G">Yathā ca bhūmi acalā,</div> </td> </tr> <tr> <td> <div class="G">appameyyo ca sāgaro;</div> </td> </tr> <tr> <td> <div class="G">Anantako ca ākāso,</div> </td> </tr> <tr> <td> <div class="G">evaṃ buddhā akhobhiyā.</div> </td> </tr> </table> </div>
</div>
<div class="q" id="p_20Ap1_589"> <div class="divNumber">571.</div> <div class="p"> <table class="singleColumn"> <tr> <td> <div class="pN">589</div> <div class="G">Sadā khantā mahāvīrā,</div> </td> </tr> <tr> <td> <div class="G">khamitā ca tapassino;</div> </td> </tr> <tr> <td> <div class="G">Khantānaṃ khamitānañca,</div> </td> </tr> <tr> <td> <div class="G">gamanaṃ taṃ na vijjati.</div> </td> </tr> </table> </div>
</div>
<div class="q" id="p_20Ap1_590"> <div class="divNumber">572.</div> <div class="p"> <table class="singleColumn"> <tr> <td> <div class="pN">590</div> <div class="G">Idaṃ vatvāna sambuddho,</div> </td> </tr> <tr> <td> <div class="G">pariḷāhaṃ vinodayaṃ;</div> </td> </tr> <tr> <td> <div class="G">Mahājanassa purato,</div> </td> </tr> <tr> <td> <div class="G">nabhaṃ abbhuggami tadā.</div> </td> </tr> </table> </div>
</div>
<div class="q" id="p_20Ap1_591"> <div class="divNumber">573.</div> <div class="p"> <table class="singleColumn"> <tr> <td> <div class="pN">591</div> <div class="G">Tena kammenahaṃ vīra,</div> </td> </tr> <tr> <td> <div class="G">hīnattaṃ ajjhupāgato;</div> </td> </tr> <tr> <td> <div class="G">Samatikkamma taṃ jātiṃ,</div> </td> </tr> <tr> <td> <div class="G">pāvisiṃ abhayaṃ puraṃ.</div> </td> </tr> </table> </div>
</div>
<div class="q" id="p_20Ap1_592"> <div class="divNumber">574.</div> <div class="p"> <table class="singleColumn"> <tr> <td> <div class="pN">592</div> <div class="G">Tadāpi maṃ mahāvīra,</div> </td> </tr> <tr> <td> <div class="G">ḍayhamānaṃ susaṇṭhitaṃ;</div> </td> </tr> <tr> <td> <div class="G">Pariḷāhaṃ vinodesi,</div> </td> </tr> <tr> <td> <div class="G">sayambhuñca khamāpayiṃ.</div> </td> </tr> </table> </div>
</div>
<div class="q" id="p_20Ap1_593"> <div class="divNumber">575.</div> <div class="p"> <table class="singleColumn"> <tr> <td> <div class="pN">593</div> <div class="G">Ajjāpi maṃ mahāvīra,</div> </td> </tr> <tr> <td> <div class="G">ḍayhamānaṃ tihaggibhi;</div> </td> </tr> <tr> <td> <div class="G">Nibbāpesi tayo aggī,</div> </td> </tr> <tr> <td> <div class="G">sītibhāvañca pāpayī.</div> </td> </tr> </table> </div>
</div>
<div class="q" id="p_20Ap1_594"> <div class="divNumber">576.</div> <div class="p"> <table class="singleColumn"> <tr> <td> <div class="pN">594</div> <div class="G">Yesaṃ sotāvadhānatthi,</div> </td> </tr> <tr> <td> <div class="G">suṇātha mama bhāsato;</div> </td> </tr> <tr> <td> <div class="G">Atthaṃ tumhaṃ pavakkhāmi,</div> </td> </tr> <tr> <td> <div class="G">yathā diṭṭhaṃ padaṃ mama.</div> </td> </tr> </table> </div>
</div>
<div class="q" id="p_20Ap1_595"> <div class="divNumber">577.</div> <div class="p"> <table class="singleColumn"> <tr> <td> <div class="pN">595</div> <div class="G">Sayambhuṃ taṃ vimānetvā,</div> </td> </tr> <tr> <td> <div class="G">santacittaṃ samāhitaṃ;</div> </td> </tr> <tr> <td> <div class="G">Tena kammenahaṃ ajja,</div> </td> </tr> <tr> <td> <div class="G">jātomhi nīcayoniyaṃ.</div> </td> </tr> </table> </div>
</div>
<div class="q" id="p_20Ap1_596"> <div class="divNumber">578.</div> <div class="p"> <table class="singleColumn"> <tr> <td> <div class="pN">596</div> <div class="G">Mā vo khaṇaṃ virādhetha,</div> </td> </tr> <tr> <td> <div class="G">khaṇātītā hi socare;</div> </td> </tr> <tr> <td> <div class="G">Sadatthe vāyameyyātha,</div> </td> </tr> <tr> <td> <div class="G">khaṇo vo paṭipādito.</div> </td> </tr> </table> </div>
</div>
<div class="q" id="p_20Ap1_597"> <div class="divNumber">579.</div> <div class="p"> <table class="singleColumn"> <tr> <td> <div class="pN">597</div> <div class="G">Ekaccānañca vamanaṃ,</div> </td> </tr> <tr> <td> <div class="G">ekaccānaṃ virecanaṃ;</div> </td> </tr> <tr> <td> <div class="G">Visaṃ halāhalaṃ eke,</div> </td> </tr> <tr> <td> <div class="G">ekaccānañca osadhaṃ.</div> </td> </tr> </table> </div>
</div>
<div class="q" id="p_20Ap1_598"> <div class="divNumber">580.</div> <div class="p"> <table class="singleColumn"> <tr> <td> <div class="pN">598</div> <div class="G">Vamanaṃ paṭipannānaṃ,</div> </td> </tr> <tr> <td> <div class="G">phalaṭṭhānaṃ virecanaṃ;</div> </td> </tr> <tr> <td> <div class="G">Osadhaṃ phalalābhīnaṃ,</div> </td> </tr> <tr> <td> <div class="G">puññakkhettaṃ gavesinaṃ.</div> </td> </tr> </table> </div>
</div>
<div class="q" id="p_20Ap1_599"> <div class="divNumber">581.</div> <div class="p"> <table class="singleColumn"> <tr> <td> <div class="pN">599</div> <div class="G">Sāsanena viruddhānaṃ,</div> </td> </tr> <tr> <td> <div class="G">visaṃ halāhalaṃ yathā;</div> </td> </tr> <tr> <td> <div class="G">Āsīviso diṭṭhaviso,</div> </td> </tr> <tr> <td> <div class="G">evaṃ jhāpeti taṃ naraṃ.</div> </td> </tr> </table> </div>
</div>
<div class="q" id="p_20Ap1_600"> <div class="divNumber">582.</div> <div class="p"> <table class="singleColumn"> <tr> <td> <div class="pN">600</div> <div class="G">Sakiṃ pītaṃ halāhalaṃ,</div> </td> </tr> <tr> <td> <div class="G">uparundhati jīvitaṃ;</div> </td> </tr> <tr> <td> <div class="G">Sāsanena virujjhitvā,</div> </td> </tr> <tr> <td> <div class="G">kappakoṭimhi ḍayhati.</div> </td> </tr> </table> </div>
</div>
<div class="q" id="p_20Ap1_601"> <div class="divNumber">583.</div> <div class="p"> <table class="singleColumn"> <tr> <td> <div class="pN">601</div> <div class="G">Khantiyā avihiṃsāya,</div> </td> </tr> <tr> <td> <div class="G">mettacittavatāya ca;</div> </td> </tr> <tr> <td> <div class="G">Sadevakaṃ so tāreti,</div> </td> </tr> <tr> <td> <div class="G">tasmā vo avirodhiyā.</div> </td> </tr> </table> </div>
</div>
<div class="q" id="p_20Ap1_602"> <div class="divNumber">584.</div> <div class="p"> <table class="singleColumn"> <tr> <td> <div class="pN">602</div> <div class="G">Lābhālābhe na sajjanti,</div> </td> </tr> <tr> <td> <div class="G">sammānanavimānane;</div> </td> </tr> <tr> <td> <div class="G">Pathavīsadisā buddhā,</div> </td> </tr> <tr> <td> <div class="G">tasmā te na virodhiyā.</div> </td> </tr> </table> </div>
</div>
<div class="q" id="p_20Ap1_603"> <div class="divNumber">585.</div> <div class="p"> <table class="singleColumn"> <tr> <td> <div class="pN">603</div> <div class="G">Devadatte ca vadhake,</div> </td> </tr> <tr> <td> <div class="G">core aṅgulimālake;</div> </td> </tr> <tr> <td> <div class="G">Rāhule dhanapāle ca,</div> </td> </tr> <tr> <td> <div class="G">sabbesaṃ samako muni.</div> </td> </tr> </table> </div>
</div>
<div class="q" id="p_20Ap1_604"> <div class="divNumber">586.</div> <div class="p"> <table class="singleColumn"> <tr> <td> <div class="pN">604</div> <div class="G">Etesaṃ paṭigho natthi,</div> </td> </tr> <tr> <td> <div class="G">rāgomesaṃ na vijjati;</div> </td> </tr> <tr> <td> <div class="G">Sabbesaṃ samako buddho,</div> </td> </tr> <tr> <td> <div class="G">vadhakassorasassa ca.</div> </td> </tr> </table> </div>
</div>
<div class="q" id="p_20Ap1_605"> <div class="divNumber">587.</div> <div class="p"> <table class="singleColumn"> <tr> <td> <div class="pN">605</div> <div class="G">Panthe disvāna kāsāvaṃ,</div> </td> </tr> <tr> <td> <div class="G">chaḍḍitaṃ mīḷhamakkhitaṃ;</div> </td> </tr> <tr> <td> <div class="G">Sirasmiṃ añjaliṃ katvā,</div> </td> </tr> <tr> <td> <div class="G">vanditabbaṃ isiddhajaṃ.</div> </td> </tr> </table> </div>
</div>
<div class="q" id="p_20Ap1_606"> <div class="divNumber">588.</div> <div class="p"> <table class="singleColumn"> <tr> <td> <div class="pN">606</div> <div class="G">Abbhatītā ca ye buddhā,</div> </td> </tr> <tr> <td> <div class="G">vattamānā anāgatā;</div> </td> </tr> <tr> <td> <div class="G">Dhajenānena sujjhanti,</div> </td> </tr> <tr> <td> <div class="G">tasmā ete namassiyā.</div> </td> </tr> </table> </div>
</div>
<div class="q" id="p_20Ap1_607"> <div class="divNumber">589.</div> <div class="p"> <table class="singleColumn"> <tr> <td> <div class="pN">607</div> <div class="G">Satthukappaṃ suvinayaṃ,</div> </td> </tr> <tr> <td> <div class="G">dhāremi hadayenahaṃ;</div> </td> </tr> <tr> <td> <div class="G">Namassamāno vinayaṃ,</div> </td> </tr> <tr> <td> <div class="G">viharissāmi sabbadā.</div> </td> </tr> </table> </div>
</div>
<div class="q" id="p_20Ap1_608"> <div class="divNumber">590.</div> <div class="p"> <table class="singleColumn"> <tr> <td> <div class="pN">608</div> <div class="G">Vinayo āsayo mayhaṃ,</div> </td> </tr> <tr> <td> <div class="G">vinayo ṭhānacaṅkamaṃ;</div> </td> </tr> <tr> <td> <div class="G">Kappemi vinaye vāsaṃ,</div> </td> </tr> <tr> <td> <div class="G">vinayo mama gocaro.</div> </td> </tr> </table> </div>
</div>
<div class="q" id="p_20Ap1_609"> <div class="divNumber">591.</div> <div class="p"> <table class="singleColumn"> <tr> <td> <div class="pN">609</div> <div class="G">Vinaye pāramippatto,</div> </td> </tr> <tr> <td> <div class="G">samathe cāpi kovido;</div> </td> </tr> <tr> <td> <div class="G">Upāli taṃ mahāvīra,</div> </td> </tr> <tr> <td> <div class="G">pāde vandati satthuno.</div> </td> </tr> </table> </div>
</div>
<div class="q" id="p_20Ap1_610"> <div class="divNumber">592.</div> <div class="p"> <table class="singleColumn"> <tr> <td> <div class="pN">610</div> <div class="G">So ahaṃ vicarissāmi,</div> </td> </tr> <tr> <td> <div class="G">gāmā gāmaṃ purā puraṃ;</div> </td> </tr> <tr> <td> <div class="G">Namassamāno sambuddhaṃ,</div> </td> </tr> <tr> <td> <div class="G">dhammassa ca sudhammataṃ.</div> </td> </tr> </table> </div>
</div>
<div class="q" id="p_20Ap1_611"> <div class="divNumber">593.</div> <div class="p"> <table class="singleColumn"> <tr> <td> <div class="pN">611</div> <div class="G">Kilesā jhāpitā mayhaṃ,</div> </td> </tr> <tr> <td> <div class="G">bhavā sabbe samūhatā;</div> </td> </tr> <tr> <td> <div class="G">Sabbāsavā parikkhīṇā,</div> </td> </tr> <tr> <td> <div class="G">natthi dāni punabbhavo.</div> </td> </tr> </table> </div>
</div>
<div class="q" id="p_20Ap1_612"> <div class="divNumber">594.</div> <div class="p"> <table class="singleColumn"> <tr> <td> <div class="pN">612</div> <div class="G">Svāgataṃ vata me āsi,</div> </td> </tr> <tr> <td> <div class="G">buddhaseṭṭhassa santike;</div> </td> </tr> <tr> <td> <div class="G">Tisso vijjā anuppattā,</div> </td> </tr> <tr> <td> <div class="G">kataṃ buddhassa sāsanaṃ.</div> </td> </tr> </table> </div>
</div>
<div class="q" id="p_20Ap1_613"> <div class="divNumber">595.</div> <div class="p"> <table class="singleColumn"> <tr> <td> <div class="pN">613</div> <div class="G">Paṭisambhidā catasso,</div> </td> </tr> <tr> <td> <div class="G">vimokkhāpi ca aṭṭhime;</div> </td> </tr> <tr> <td> <div class="G">Chaḷabhiññā sacchikatā,</div> </td> </tr> <tr> <td> <div class="G">kataṃ buddhassa sāsanaṃ”.</div> </td> </tr> </table> </div>
</div>
<div class="q" id="p_20Ap1_614"> <div class="p">
<span class="pN">614</span>Itthaṃ sudaṃ āyasmā upāli thero imā gāthāyo abhāsitthāti. </div>
</div>
<div class="CENTER" id="p_20Ap1_615">
<span class="pN">615</span>Upālittherassāpadānaṃ chaṭṭhaṃ.</div>
</html>
