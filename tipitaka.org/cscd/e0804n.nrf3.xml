<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">18. Curādigaṇaparidīpana</p>

<p rend="gatha1">Ito paraṃ pavakkhāmi, pacuratthahitakkaraṃ;</p>

<p rend="gathalast"><hi rend="bold">Curādi</hi>kagaṇanāmaṃ, nāmato aṭṭhamaṃ gaṇaṃ.</p>

<p rend="bodytext"><hi rend="bold">Cura theyye</hi>. Thenanaṃ <hi rend="bold">theyyaṃ,</hi> corikāti vuttaṃ hoti. Tasmiṃ theyye <hi rend="bold">cura</hi>dhtu vattati. Coreti, corayati, coro, corī, corikā, coretu, corayituṃ, coretvā, corayitvā. Kattutthesu <hi rend="bold">ṇeṇaya</hi>tā <hi rend="bold">curādi</hi>gaṇalakkhaṇaṃ. Kārite – corāpeti, corāpayati, corāpetuṃ, corāpayituṃ, corāpetvā, corāpayitvā. Kammedhanaṃ corehi coriyati, coritaṃ dhanaṃ. Esa nayo sabbattha.</p>

<p rend="subhead">Kakārantadhātu</p>

<p rend="bodytext"><hi rend="bold">Loka dassane</hi>. Loketi, lokayati, oloketi, olokayati, ulloketi, ullokayati, apaloketi, apalokayati, āloketi, ālokayati, viloketi, vilokayati. Loko, āloko, lokanaṃ, olokanaṃ, ullokanaṃ, ālokanaṃ, vilokanaṃ, apalokanaṃ, avalokanaṃ. Oloketuṃ, olokayituṃ, oloketvā, olokayitvā. Kārite pana ‘‘olokāpeti, olokāpayati, olokāpetuṃ, olokāpayituṃ, olokāpetvā <pb ed="M" n="0.0279" />, olokāpayitvā’’ iccevamādīni yojetabbāni. Esa nayo sabbatthāpi.</p>

<p rend="bodytext">Tattha <hi rend="bold">loko</hi>ti tayo lokā saṅkhāraloko sattaloko okāsalokoti. Tattha ‘‘eko loko sabbe sattā āhāraṭṭhitikā’’ti āgataṭṭhāne saṅkhāraloko veditabbo. ‘‘Sassato loko’ti vā ‘asassato loko’ti vā’’ti āgataṭṭhāne sattaloko.</p>

<p rend="gatha1">‘‘Yāvatā candimasūriyā pariharanti,</p>

<p rend="gatha2">Disā bhanti virocamānā;</p>

<p rend="gatha3">Tāva sahassadhā loko,</p>

<p rend="gathalast">Ettha te vattate vaso’’ti</p>

<p rend="unindented">Āgataṭṭhāne okāsaloko.</p>

<p rend="bodytext">Atha vā <hi rend="bold">loko</hi>ti tividho loko kilesaloko bhavaloko indriyalokoti. Tattha rāgādikilesabahulatāya kāmāvacarasattā kilesaloko. Jhānābhiññāparibuddhiyā rūpāvacarasattā bhavaloko. Āneñjasamādhibahulatāya visadindriyattā arūpāvacarasattā indriyaloko. Atha vā kilissanaṃ kileso, vipākadukkhanti attho. Tasmā dukkhabahulatāya apāyesu sattā kilesaloko. Tadaññe sattā sampattibhavabhāvato bhavaloko. Tattha ye vimuttiparipācakehi indriyehi samannāgatā sattā, so indriyalokoti veditabbaṃ.</p>

<p rend="bodytext"><hi rend="bold">Jātakaṭṭhakathāyaṃ</hi> pana –</p>

<p rend="indent">‘‘Saṅkhāraloko sattaloko okāsaloko khandhaloko āyatanaloko dhātulokoti <pb ed="M" n="0.0280" /> anekavidho loko. Ettha ‘eko loko sabbe sattā āhāraṭṭhitikā…pe… aṭṭhārasa lokā aṭṭhārasa dhātuyo’ti ettha <hi rend="bold">saṅkhāraloko</hi> vutto. Khandhalokādayo tadantogadhāyeva. ‘Ayaṃ loko paro loko brahmaloko sadevako’tiādīsu pana <hi rend="bold">sattaloko</hi> vutto. ‘Yāvatā candimasūriyā pariharanti, disā bhanti virocamānā. Tāva sahassadhā loko, ettha tevattate vaso’ti ettha <hi rend="bold">okāsaloko</hi> vutto’’ti vuttaṃ.</p>

<p rend="bodytext">Atthato pana indriyabaddhānaṃ khandhānaṃ samūho santāno ca <hi rend="bold">sattaloko,</hi> rūpādīsu sattavisattatāya satto, lokiyati ettha kusalākusalaṃ tabbipāko cāti. Anindriyabaddhānaṃ rūpānaṃ samūho santāno ca <hi rend="bold">okāsaloko,</hi> lokiyanti ettha tasā thāvarā ca, tesañca okāsabhūtoti, tadādhāraṇatāya hesa ‘‘bhājanaloko’’tipi vuccati. Duvidhopi cesa rūpādidhamme upādāya paññattattā upādāpaññattibhūto aparamatthasabhāvo sappaccaye pana rūpārūpadhamme upādāya paññattattā tadubhayassāpi upādānānaṃ vasena pariyāyato paccayāyattavuttitā upacaritabbā, tadubhaye khandhā <hi rend="bold">saṅkhāraloko,</hi> paccayehi saṅkhariyanti, lujjanti palujjanti cāti ettha paccayāyattavuttitāya maggaphaladhammānampi satipi lujjanapalujjanatte tebhūmikadhammānaṃyeva ‘‘loko’’ti adhippetattā natthi lokatāpajjanaṃ. Tathā hi te ‘‘lokuttarā’’ti vuttā.</p>

<p rend="bodytext"><hi rend="bold">Āloko</hi>ti rasmi, ālokenti etena bhuso passanti janā cakkhuviññāṇaṃ vāti āloko. <hi rend="bold">Olokana</hi>nti <pb ed="M" n="0.0281" /> heṭṭhā pekkhanaṃ. <hi rend="bold">Vilokana</hi>nti uddhaṃ pekkhanaṃ. <hi rend="bold">Ālokana</hi>nti purato pekkhanaṃ. <hi rend="bold">Vilokana</hi>nti dvīsu passesu pekkhanaṃ, vividhā vā pekkhanaṃ. <hi rend="bold">Apalokana</hi>nti ‘‘saṅghaṃ apaloketvā’’tiādīsu viya jānāpanaṃ. <hi rend="bold">Avalokana</hi>nti ‘‘nāgāvalokitaṃ avaloketvā’’tiādīsu viya purimakāyaṃ parivattetvā pekkhanaṃ. ‘‘Ālokite vilokite sampajānakārī hotī’’ti etthāpi bhāvavasena ālokanaṃ ālokitaṃ vilokanaṃ vilokitanti attho gahetabbo.</p>

<p rend="bodytext"><hi rend="bold">Thaka paṭighāte</hi>. Thaketi, thakayati dvāraṃ puriso.</p>

<p rend="bodytext"><hi rend="bold">Takka vitakke</hi>. Takketi, vitakketi, vitakkayati. Takko, vitakko, vitakkitā.</p>

<p rend="bodytext">Tattha takkanaṃ <hi rend="bold">takko,</hi> ūhananti vuttaṃ hoti, evaṃ <hi rend="bold">vitakko</hi>. Atha vā vitakkenti etena, sayaṃ vā vitakketi, vitakkanamattameva vā etanti <hi rend="bold">vitakko</hi>. ‘‘Takko, vitakko, appanā, byappanā, cetaso abhiniropanā’’ti abhidhamme pariyāyasaddā vuttā. Vitakketīti <hi rend="bold">vitakkitā,</hi> puggalo. ‘‘Avitakkitā maccumupabbajantī’’ti pāḷi.</p>

<p rend="bodytext"><hi rend="bold">Aki lakkhaṇe. Lakkhaṇaṃ</hi> saññāṇaṃ, sañjānanakāraṇanti vuttaṃ hoti. Atridaṃ sallakkhitabbaṃ. Ye imasmiṃ <hi rend="bold">curādi</hi>gaṇe anekassarā asaṃyogantā <hi rend="bold">i</hi>kārānubandhavasena niddiṭṭhā dhātavo, te evaṃvuttehi imehi tīhi lakkhaṇehi samannāgatā ākhyātattaṃ nāmikattañca pāpuṇantā ekantato niggahītāgamena nipphannarūpāyeva bhavanti, na katthacipi vigataniggahītāgamarūpāni bhavanti. Aṅketi, aṅkayati. Aṅkanaṃ, aṅko <pb ed="M" n="0.0282" />. Samāse pana ‘‘sasaṅko, cakkaṅkitacaraṇo’’tiādīni rūpāni bhavanti.</p>

<p rend="bodytext"><hi rend="bold">Sakka vakka bhāsane</hi>. Sakketi, sakkayati. Vakketi, vakkayati.</p>

<p rend="bodytext"><hi rend="bold">Nakka vakka nāsane</hi>. Nakketi, nakkayati. Vakketi, vakkayati.</p>

<p rend="bodytext"><hi rend="bold">Cakka cukka byathane</hi>. Cakketi, cakkayati. Cukketi, cukkayati. Cakkaṃ. <hi rend="bold">Cakka</hi>nti kenaṭṭhena cakkaṃ? Cakketi byathati hiṃsatīti atthena cakkaṃ. <hi rend="bold">Cakka</hi>saddo –</p>

<p rend="gatha1">Sampattiyaṃ lakkhaṇe ca, rathaṅge iriyāpathe;</p>

<p rend="gathalast">Dāne ratnadhammakhura-cakkādīsu padissati;</p>

<p rend="bodytext">‘‘Cattārimāni bhikkhave cakkāni yehi samannāgatānaṃ devamanussāna’’ntiādīsu hi ayaṃ sampattiyaṃ dissati. ‘‘Pādatalesu cakkāni jātānī’’ti ettha lakkhaṇe. ‘‘Cakkaṃva vahato pada’’nti ettha rathaṅge. ‘‘Catucakkaṃ navadvāra’’nti ettha iriyāpathe. ‘‘Dada bhuñja ca mā cappamādo, cakkaṃ vattassu pāṇina’’nti ettha dāne. ‘‘Dibbaṃ cakkaratanaṃ pāturahosī’’ti ettha ratanacakke. ‘‘Mayā pavattitaṃ cakka’’nti ettha dhammacakke. ‘‘Icchāhatassa posassa, cakkaṃ bhamati matthake’’ti ettha khuracakke. ‘‘Khurapariyantena cepi cakkenā’’ti ettha paharaṇacakke. ‘‘Asanivicakka’’nti ettha asanimaṇḍaleti.</p>

<p rend="bodytext"><hi rend="bold">Taki</hi><pb ed="M" n="0.0283" /><hi rend="bold">bandhane</hi>. Taṅketi, taṅkayati.</p>

<p rend="bodytext"><hi rend="bold">Akka thavane. Thavanaṃ</hi> thuti. Akketi, akkayati. Akko. <hi rend="bold">Akko</hi>ti sūriyo. So hi mahājutitāya akkiyati abhitthaviyati tappasannehi janehīti <hi rend="bold">akko</hi>. Tathā hi tassa ‘‘natthi sūriyasamā ābhā. Udetayaṃ cakkhumā ekarājā’’tiādinā abhikkhuti dissati.</p>

<p rend="bodytext"><hi rend="bold">Hikka hiṃsāyaṃ</hi>. Hikketi, hikkayati.</p>

<p rend="bodytext"><hi rend="bold">Nikka parimāṇe</hi>. Nikketi, nikkayati.</p>

<p rend="bodytext"><hi rend="bold">Bukka bhassane</hi>. Ettha sunakhabhassanaṃ <hi rend="bold">bhassana</hi>nti gahetabbaṃ, na vācāsaṅkhātaṃ bhassanaṃ. Bukketi, bukkayati. Ettha ca ‘‘bukkayati sā core’’ iti lokiyappayogo veditabbo. <hi rend="bold">Bhūvādi</hi>gaṇe pana ‘‘bukkati sā’’ti rūpaṃ bhavati. Añño tu ‘‘bukka paribhāsane’’ iti paṭhati, evaṃ paṭhantepi sunakhabhassanamevādhippetaṃ.</p>

<p rend="bodytext"><hi rend="bold">Daka laka assādane</hi>. Daketi, dakayati. Laketi, lakayati.</p>

<p rend="bodytext"><hi rend="bold">Takka loka bhāsāyaṃ</hi>. Takketi, takkayati. Loketi, lokayati.</p>

<p rend="bodytext"><hi rend="bold">Cika sika āmasane</hi>. Ciketi, cikayati. Siketi, sikayati.</p>

<p rend="centre"><hi rend="bold">Ka</hi>kārantadhāturūpāni.</p>

<p rend="subhead">Khakārantadhātu</p>

<p rend="bodytext"><hi rend="bold">Lakkha dassanaṅkesu. Dassanaṃ</hi> passanaṃ. <hi rend="bold">Aṅko</hi> lañjanaṃ. Lakkheti, lakkhayati. Sallakkheti, sallakkhayati. Lakkhaṃ vijjhati usunā, lakkhaṃ karoti.</p>

<p rend="gatha1">Gaṅgāya <pb ed="M" n="0.0284" /> vālukā khīye, udakaṃ khīye mahaṇṇave;</p>

<p rend="gathalast">Mahiyā mattikā khīye, lakkhe na mama buddhiyā.</p>

<p rend="bodytext">Kappalakkhaṇaṃ. Golakkhaṇaṃ. Itthilakkhaṇaṃ. Dhammānaṃ lakkhaṇaṃ. Sallakkhanā. Upalakkhanā. Paccupalakkhanā. <hi rend="bold">Lakkha</hi>dhātuyā <hi rend="bold">yu</hi>paccayantāya <hi rend="bold">sa</hi>mādipubbānaṃ rūpānaṃ <hi rend="bold">na</hi>kāro dantajo.</p>

<p rend="bodytext"><hi rend="bold">Bhakkha adane</hi>. Bhakkheti, bhakkhayati. Bhakkho no laddho. Bhakkhayanti migādhamā. <hi rend="bold">Bhūvādi</hi>gaṇe pana ‘‘bhakkhatī’’ti rūpaṃ.</p>

<p rend="bodytext"><hi rend="bold">Nakkha sambandhe</hi>. Nakkheti, nakkhayati.</p>

<p rend="bodytext"><hi rend="bold">Makkha makkhane</hi>. Makkheti, makkhayati. Makkho, makkhī. Tattha <hi rend="bold">makkho</hi>ti parehi kataguṇaṃ makkheti pisatīti makkho, guṇadhaṃsanā. ‘‘Makkhaṃ asahamāno’’ti ettha pana attani parehi kataṃ avamaññanaṃ <hi rend="bold">makkho</hi>ti vuccati.</p>

<p rend="bodytext"><hi rend="bold">Yakkha pūjāyaṃ</hi>. Yakkheti, yakkhayati. Yakkho. <hi rend="bold">Yakkho</hi>ti mahānubhāvo satto. Tathā hi ‘‘pucchāmi taṃ mahāyakkha, sabbabhūtānamissarā’’ti ettha sakko devarājā ‘‘yakkho’’ti vutto. Atha vā <hi rend="bold">yakkho</hi>ti yakkhayoniyaṃ nibbattasatto. Sabbepi vā sattā ‘‘yakkhā’’ti vuccanti. ‘‘Paramayakkhavisuddhiṃ paññāpentī’’ti ettha hi <hi rend="bold">yakkha</hi>saddo satte vattati. Tathā hi yakkhopi sattopi devopi sakkopi khīṇāsavopi yakkhoyeva nāma, mahānubhāvatāya yakkhiyati saraṇagatehi janehi nānāpaccayehi nānābalīhi ca pūjiyatīti <hi rend="bold">yakkho</hi>.</p>

<p rend="gatha1">Satte deve ca sakke ca, khīṇāsave ca rakkhase;</p>

<p rend="gathalast">Pañcasvetesu atthesu, <hi rend="bold">yakkha</hi>saddo pavattati.</p>

<p rend="bodytext"><hi rend="bold">Lakkha</hi><pb ed="M" n="0.0285" /><hi rend="bold">ālocane</hi>. Lakkheti, lakkhayati. Lakkhaṃ vijjhati usunā.</p>

<p rend="bodytext"><hi rend="bold">Mokkha āsane</hi>. Mokkheti, mokkhayati.</p>

<p rend="bodytext"><hi rend="bold">Rukkha phārusse. Phārussaṃ</hi> pharusabhāvo. Rukkheti, rukkhayati. Samāse ‘‘rukkhakeso, atirukkhavacano’’ti rūpāni. Ettha ca ‘‘samaṇo ayaṃ pāpo atirukkhavāco’’ti pāḷi nidassanaṃ. Tattha <hi rend="bold">atirukkhavāco</hi>ti atipharusavacanoti attho.</p>

<p rend="centre"><hi rend="bold">Kha</hi>kārantadhāturūpāni.</p>

<p rend="subhead">Gakārantadhātu</p>

<p rend="bodytext"><hi rend="bold">Liṅga cittīkaraṇe. Cittīkaraṇaṃ</hi> vicitrabhāvakaraṇaṃ. Liṅgeti, liṅgayati, liṅgaṃ. Ettha <hi rend="bold">liṅgaṃ</hi> nāma dīgharassakisathūlaparimaṇḍalādibhedaṃ saṇṭhānanti gahaṇe atīva yujjati. Tañhi nānappakārehi vicitraṃ hoti, liṅgīyati vicittaṃ kariyati avijjātaṇhākammehi utunā vā cuṇṇādīhi vā sarīramiti <hi rend="bold">liṅgaṃ,</hi> ajjhattasantānatiṇarukkhādikuṇḍalakaraṇḍakādīsu pavattasaṇṭhānavasenetaṃ daṭṭhabbaṃ. <hi rend="bold">Liṅga</hi>saddo sadde saddappavattinimitte itthibyañjane purisabyañjane saññāṇe ākāre cāti imesu atthesu dissati. Ayañhi ‘‘rukkhoti vacanaṃ liṅga’’nti ettha sadde dissati. ‘‘Sataliṅgassa atthassā’’ti ettha saddappavattinimitte. ‘‘Tena kho pana samayena aññatarassa bhikkhuno itthiliṅgaṃ pātubhavatī’’ti ettha itthibyañjane. ‘‘Purisaliṅganimittakuttākappāna’’nti ettha purisabyañjane. ‘‘Tena liṅgena jānāma, dhuvaṃ buddho bhavissatī’’ti ettha saññāṇe <pb ed="M" n="0.0286" />. ‘‘Tehi liṅgehi tehi nimittehi tehi ākārehi āgantukabhāvo jānitabbo ‘‘āgantukā ime’’ti ettha ākāre dissati.</p>

<p rend="gatha1">Sadde ca tannimitte ca, kāṭakoṭacikāya ca;</p>

<p rend="gathalast">Lakkhaṇe ceva ākāre, <hi rend="bold">liṅga</hi>saddo pavattati.</p>

<p rend="bodytext"><hi rend="bold">Maga anvesane</hi>. Mageti, magayati. Migo, mago, mago, magayamāno.</p>

<p rend="bodytext">Ettha ca ‘‘yathā biḷāro mūsikaṃ magayamāno’’ti pāḷi nidassanaṃ. ‘‘Migo’’ti ca ‘‘mago’’ti ca catuppado pavuccati. Ettha <hi rend="bold">migo</hi>ti magayati ito cito gocaraṃ anvesati pariyesatīti migo. Evaṃ <hi rend="bold">mago</hi>. Ettha visesato hariṇa migo migo nāma. Sāmaññato pana avasesāpi catuppadā ‘‘migo’’ icceva vuccanti. Tathā hi <hi rend="bold">susīmajātake</hi> ‘‘kāḷā migā setadantā tava ime, parosahassaṃ hemajālābhisañchannā’’ti etasmiṃ pāḷippadese hatthinopi <hi rend="bold">miga</hi>saddena vuttā ‘‘kāḷamigā’’ti. Atha vā magiyati jīvitakappanatthāya maṃsādīhi atthikehi luddehi anvesiyati pariyesiyatīti <hi rend="bold">migo,</hi> araññajātā sasapasadahariṇeṇeyyādayo catuppādā, evaṃ mago. ‘‘Atthaṃ na labhate mago’’ti ettha pana mago viyāti mago, bāloti attho.</p>

<p rend="bodytext"><hi rend="bold">Magga gavesane</hi>. Maggeti, maggayati. Maggo, magganaṃ.</p>

<p rend="bodytext">Ettha ca <hi rend="bold">maggo</hi>ti paṭipadāya ca pakatimaggassa ca upāyassa ca adhivacanaṃ. ‘‘Mahāvihāravāsīnaṃ, vācanāmagganissita’’ntiādīsu pana kathāpabandhopi ‘‘maggo’’ti vuccati. Tatra paṭipadā ekantato jātijarābyādhidukkhādīhi pīḷitehi sattehi dukkhakkhayaṃ nibbānaṃ pāpuṇatthāya maggitabbo gavesitabboti <hi rend="bold">maggo</hi>. Pakatimaggo <pb ed="M" n="0.0287" /> pana maggamūḷhehi maggitabboti <hi rend="bold">maggo</hi>. Pakatimaggamūḷhehi ca paṭipadāsaṅkhātāriyamaggamūḷhā eva bahavo santi. Pakatimaggo hi kadāci eva addhikānaṃ muyhati, ‘‘esa maggo’’ti nāyakā na dullabhā. Ariyamaggo pana sabbadāyeva sabbalokassa muyhati, nāyakā paramadullabhā. Tasmā so eva avijjāsammūḷhehi maggitabboti <hi rend="bold">maggo</hi>. Aññesaṃ pana dvinnaṃ dhātūnaṃ vasenapi atthaṃ vadanti garū ‘‘kilese mārento gacchatīti maggo’’ti. Taṃ taṃ kiccaṃ hitaṃ vā nipphādetukāmehi maggiyati gavesiyatīti <hi rend="bold">maggo,</hi> upāyo. <hi rend="bold">Magga</hi>saddo hi ‘‘abhidhammakathāmaggaṃ, devānaṃ sampavattayī’’ti ettha upāyepi vattati. Tathā hi <hi rend="bold">abhidhammaṭīkāyaṃ ‘‘maggo</hi>ti upāyo, khandhāyatanādīnaṃ kusalādīnañca dhammānaṃ avabodhassa saccappaṭivedhasseva vā upāyabhāvato abhidhammakathāmaggo’’ti vutto, pabandho vā ‘‘maggo’’ti vuccati. So hi dīghattā maggo viyāti <hi rend="bold">maggo,</hi> tasmā abhidhammakathāpabandho abhidhammakathāmaggoti vutto. Idāni pakatipaṭipadāmaggānaṃ nāmāni kathayāma. Tesu pakatimaggassa –</p>

<p rend="gatha1">‘‘Maggo pantho patho pajjo, añjhasaṃ vaṭumā’yanaṃ;</p>

<p rend="gathalast">Addhāna’maddhā padavī, vattani ceva santatī’’ti</p>

<p rend="unindented">Imāni nāmāni. Paṭipadāmaggassa pana –</p>

<p rend="gatha1">‘‘Maggo pantho patho pajjo, añjasaṃ vaṭumā’yanaṃ;</p>

<p rend="gathalast">Nāva uttara setu ca, kullo ca bhisi saṅkamo’’ti</p>

<p rend="bodytext">Anekāni nāmāni. Ettha pana keci ‘‘nāvātiādīni pakatimaggassa nāmānī’’ti vadanti, taṃ na gahetabbaṃ, pakatimaggassa kismiñcipi pāḷippadese ‘‘nāvā’’tiādīhi padehi vuttaṭṭhānābhāvato, abhidhānasatthesu ca ‘‘nāvā’’ iccādikānaṃ tadabhidhānānaṃ anāgatattā.</p>

<p rend="bodytext">Ayaṃ <pb ed="M" n="0.0288" /> panettha vacanattho – nāvāviyāti <hi rend="bold">nāvā,</hi> uttaranti etenāti <hi rend="bold">uttaraṃ,</hi> nāvāyeva uttaranti. Ayañhi nāvāpariyāyo ‘‘taraṃ, taraṇaṃ, poto, plavo’’ti. Imepi taṃpariyāyāyeva. Uttaraṃ viyāti <hi rend="bold">uttaraṃ</hi>. Setu viyāti <hi rend="bold">setu</hi>. Kullo viyāti <hi rend="bold">kullo</hi>. Bhisi viyāti <hi rend="bold">bhisi</hi>. Saṅkamo viya, saṅkamanti vā etenāti <hi rend="bold">saṅkamo,</hi> sabbametaṃ ariyamaggasseva nāmaṃ, na pakatimaggassa. Tathā hi ‘‘dhammanāvaṃ samārūyha, santāressaṃ sadevaka’’nti ca, ‘‘dhammasetuṃ daḷhaṃ katvā, nibbuto so narāsabho’’ti ca, ‘‘kullo’ti kho bhikkhave ariyamaggassetaṃ adhivacana’’nti ca evamādinā tattha tattha bhagavatā ariyamaggo ‘‘nāvā’’tiādīhi anekehi nāmehi vutto. Aṭṭhakathācariyehipi <hi rend="bold">suttanipātaṭṭhakathāyaṃ</hi> ‘‘baddhā bhisi susaṅkhatā bhagavā’’ti etasmiṃ padese evaṃ atthasaṃvaṇṇanā katā ‘‘bhisīti pattharitvā puthulaṃ katvā baddhā ‘kullā’ti vuccati loke, ariyassa vinaye pana ariyamaggo’ti.</p>

<p rend="gatha1">‘Maggo pajjo patho pantho, añjasaṃ vaṭumā’yanaṃ;</p>

<p rend="gatha2">Nāvā uttara setu ca, kullo ca bhisi saṅkamo;</p>

<p rend="gathalast">Addhānaṃ pabhavo’cceva, tattha tattha pakāsito’’ti.</p>

<p rend="bodytext">Evaṃ ācariyehi katāya atthasaṃvaṇṇanāya dassanato ca ‘‘nāvātiādīnipi pakatimaggassa nāmānī’’ti vacanaṃ na gahetabbaṃ, yathāvuttameva vacanaṃ gahetabbaṃ.</p>

<p rend="bodytext">Koci panettha evaṃ vadeyya ‘‘dhammasetuṃ daḷhaṃ katvā’ti ettha ‘dhammasetunti maggasetu’nti vacanato <hi rend="bold">dhamma</hi>saddo magge vattati, na <hi rend="bold">setu</hi>saddo’’ti. Tanna, <hi rend="bold">dhamma</hi>saddo viya <hi rend="bold">setu</hi>saddopi magge vattatīti setu viyāti setu, dhammo eva setu dhammasetūti atthavasena, esa nayo aññatrāpi. Aparampi vadeyya <pb ed="M" n="0.0289" /> ‘‘nanu <hi rend="bold">brahmajālasuttantaṭṭhakathāyaṃ</hi> ‘dakkhiṇuttarena bodhimaṇḍaṃ pavisitvā assatthadumarājānaṃ padakkhiṇaṃ katvā pubbuttarabhāge ṭhito’ti imasmiṃ ṭhāne <hi rend="bold">dakkhiṇuttara</hi>saddena dakkhiṇo maggo vutto’’ti. Na, anekesu pāḷippadesesu aṭṭhakathāpadesesu ca abhidhānasatthesu ca maggavācakassa <hi rend="bold">uttara</hi>saddassa anāgatattā, tasmā tattha evamattho daṭṭhabbo ‘‘dakkhiṇadisato gantabbo uttaradisābhāgo dakkhiṇuttaroti vuccati, evaṃbhūtena dakkhiṇuttarena bodhimaṇḍapavisanaṃ sandhāya dakkhiṇuttarena bodhimaṇḍaṃ pavisitvāti vutta’’nti. Atha vā <hi rend="bold">dakkhiṇuttarenā</hi>ti dakkhiṇapacchimuttarena, ettha ādiavasānaggahaṇena majjhassapi gahaṇaṃ daṭṭhabbaṃ. Evaṃ gahaṇaṃyeva hi yaṃ <hi rend="bold">jātakanidāne</hi> vuttaṃ ‘‘bodhisatto tiṇaṃ gahetvā bodhimaṇḍaṃ ārūyha dakkhiṇadisābhāge uttarābhimukho aṭṭhāsi, tasmiṃ khaṇe dakkhiṇacakkavāḷaṃ osīditvā heṭṭhā avīcisampattaṃ viya ahosi, uttaracakkavāḷaṃ ullaṅghitvā upari bhavaggappattaṃ viya ahosi, bodhisatto idaṃ sambodhipāpuṇaṭṭhānaṃ na bhavati maññeti padakkhiṇaṃ karonto pacchimadisābhāgaṃ gantvā puratthābhimukho aṭṭhāsī’’tiādi, tena sameti. Athāpi vadeyya ‘‘yadi <hi rend="bold">uttara</hi>saddo disāvācako, evañca sati ‘‘dakkhiṇuttarenā’’ti <hi rend="bold">ena</hi>yogaṃ avatvā ‘‘dakkhiṇuttarāyā’’ti <hi rend="bold">āya</hi>yogo vattabbo’’ti. Tanna, disāvācakassapi saddassa ‘‘uttarena nadī sītā, gambhīrā duratikkamā’’ti <hi rend="bold">ena</hi>yogavasena vacanato. Apica disābhāgaṃ sandhāya ‘‘dakkhiṇuttarenā’’ti vacanaṃ vuttaṃ. Disābhāgo hi disā evāti niṭṭhametthāvagantabbaṃ.</p>

<p rend="centre"><hi rend="bold">Ga</hi>kārantadhāturūpāni.</p>

<p rend="subhead">Ghakārantadhātu</p>

<p rend="bodytext"><hi rend="bold">Lighi</hi><pb ed="M" n="0.0290" /><hi rend="bold">bhāsane</hi>. Laṅgheti, laṅghayati. Etāni buddhavacane appasiddhānipi lokikappayogadassanavasena āgatāni. Sāsanasmiñhi <hi rend="bold">bhūvādigaṇacurādi</hi>gaṇapariyāpannassa gatyatthavācakaullaṅghanatthaparidīpakassa dhātussa rūpaṃ atīva pasiddhaṃ.</p>

<p rend="bodytext"><hi rend="bold">Laṅgha laṅghane</hi>. Laṅgheti, laṅghayati.</p>

<p rend="gatha1">‘‘Atikara’makarā’cariya, mayhampetaṃ na ruccati;</p>

<p rend="gathalast">Catutthe laṅghayitvāna, pañcamiyampi āvuto’’ti</p>

<p rend="unindented">Imasmiṃ <hi rend="bold">sattilaṅghanajātake curādi</hi>gaṇapariyāpannassa gatyatthavācakassa ullaṅghanatthaparidīpakassa <hi rend="bold">laṅgha</hi>dhātussa ‘‘laṅghayitvā, laṅghayitvānā’’ti rūpe diṭṭheyeva ‘‘laṅgheti, laṅghayatī’’ti rūpāni diṭṭhāni eva honti. Bhāsatthavācakassa pana tathārūpāni rūpāni na diṭṭhāni, evaṃ santepi pubbācariyehi dīghadassīhi abhimatattā bhāsatthavācikāpi <hi rend="bold">laṅgha</hi>dhātu atthīti gahetabbā, evaṃ sabbesupi <hi rend="bold">bhūvādi</hi>gaṇādīsu sāsane appasiddhānampi rūpānaṃ sāsanānukūlānaṃ gahaṇaṃ veditabbaṃ, ananukūlānañca appasiddhānaṃ chaḍḍanaṃ.</p>

<p rend="bodytext"><hi rend="bold">Agha pāpakaraṇe</hi>. Agheti, aghayati. Aghaṃ, agho, anagho.</p>

<p rend="bodytext">Tattha <hi rend="bold">agha</hi>nti dukkhaṃ. ‘‘Aghantaṃ paṭisevissaṃ. Vane vāḷamigākiṇṇe. Khaggadīpinisevite’’ti idaṃ nidassanaṃ. <hi rend="bold">Agho</hi>ti kileso. Tena aghena arahā anagho. Tattha aghayanti pāpaṃ karonti sattā etenāti <hi rend="bold">aghaṃ,</hi> kintaṃ? Dukkhaṃ, evaṃ <hi rend="bold">agho</hi>. Nanu ca sappurisā dukkhahetupi kilesahetupi ca attano sukhatthāya pāpaṃ na karonti. Tathā hi –</p>

<p rend="gatha1">‘‘Na <pb ed="M" n="0.0291" /> paṇḍitā attasukhassa hetu,</p>

<p rend="gatha2">Pāpāni kammāni samācaranti;</p>

<p rend="gatha3">Dukkhena phuṭṭhā khalitāpi santā,</p>

<p rend="gathalast">Chandā ca dosā na jahanti dhamma’’nti</p>

<p rend="unindented">Vuttaṃ. Evaṃ sante kasmā <hi rend="bold">‘‘agha pāpakaraṇe’’</hi>ti dhātu ca ‘‘aghayanti pāpaṃ karonti sattā etenāti <hi rend="bold">agha’’</hi>ntiādivacanañca vuttanti? Saccaṃ, yebhuyyena pana sattā dukkhādihetu pāpakammaṃ karonti, etesu sappurisā eva na karonti, itare karonti. Evaṃ pāpakaraṇassa hi dukkhaṃ kileso ca hetu. Tathā hi –</p>

<p rend="gatha1">Sukhīpi heke na karonti pāpaṃ,</p>

<p rend="gatha2">Avaṇṇasaṃsaggabhayā puneke;</p>

<p rend="gatha3">Pahū samāno vipulatthacintī,</p>

<p rend="gathalast">Kiṃkāraṇā me na karosi dukkha’’nti</p>

<p rend="unindented">Vuttaṃ. Ayañhi gāthā dukkhahetupi sattā pāpaṃ karontīti etamatthaṃ dīpeti. ‘‘Kuddho hi pitaraṃ hanti, kuddho hanti samātara’’nti ayaṃ pana kilesahetupi pāpaṃ karontīti etamatthaṃ dīpeti, tasmā amhehi <hi rend="bold">‘‘agha pāpakaraṇe’’</hi>tiādivacanaṃ vuttaṃ.</p>

<p rend="centre"><hi rend="bold">Gha</hi>kārantadhāturūpāni.</p>

<p rend="subhead">Cakārantadhātu</p>

<p rend="bodytext"><hi rend="bold">Loca dassane</hi>. Loceti, locayati. Locanaṃ. Rūpārammaṇaṃ locayati passatīti <hi rend="bold">locanaṃ,</hi> cakkhu.</p>

<p rend="bodytext"><hi rend="bold">Kici maddane</hi>. Kiñceti, kiñcayati. Kiñcanaṃ, akiñcano.</p>

<p rend="bodytext">Tattha <pb ed="M" n="0.0292" /><hi rend="bold">kiñcana</hi>nti palibodho. Kiñceti satte maddatīti <hi rend="bold">kiñcanaṃ. Kiñcana</hi>saddo maddanatthe vattati. Manussā hi vīhiṃ maddantā goṇaṃ ‘‘kiñcehi kāpila, kiñcehi kāpilā’’ti vadanti.</p>

<p rend="bodytext"><hi rend="bold">Paci vitthāre</hi>. Pañceti, pañcayati. Papañceti, papañcayati. Papañcā.</p>

<p rend="bodytext">Ettha <hi rend="bold">papañcā</hi>ti taṇhāmānadiṭṭhiyo. Etā hi attanissitānaṃ sattānaṃ saṃsāraṃ papañcenti vitthinnaṃ karontīti papañcāti vuccanti. Atha vā papañcenti yattha sayaṃ uppannā taṃsantānaṃ vitthārenti ciraṃ ṭhapentīti <hi rend="bold">papañcā</hi>. Lokiyā pana ‘‘amhākaṃ tumhehi saddhiṃ kathentānaṃ papañco hotī’’tiādīni vadantā kālassa cirabhāvaṃ papañcoti vadanti, sāsane pana dvayampi labbhati.</p>

<p rend="bodytext"><hi rend="bold">Sicca kuḍḍane</hi>. Sicceti, siccayati.</p>

<p rend="bodytext"><hi rend="bold">Vañcu palambhane. Palambhanaṃ</hi> upalāpanaṃ. Vañceti, vañcayati. Vañcako, vañcanaṃ. <hi rend="bold">Bhūvādi</hi>gaṇe pana <hi rend="bold">vañca</hi>dhātu gatyatthe vattati. ‘‘Santi pādā avañcanā’’ti hi pāḷi</p>

<p rend="bodytext"><hi rend="bold">Cacca ajjhayane</hi>. Cacceti, caccayati.</p>

<p rend="bodytext"><hi rend="bold">Cu cavane</hi>. Cāveti, cāvayati. Añño <hi rend="bold">‘‘cu</hi> sahane’’ iti brute. Cāveti, cāvayati, sahatīti attho.</p>

<p rend="bodytext"><hi rend="bold">Añcu visesane</hi>. Añceti, añcayati.</p>

<p rend="bodytext"><hi rend="bold">Loca bhāsāyaṃ</hi>. Loceti, locayati. Locanaṃ, locayati samavisamaṃ ācikkhantaṃ viya bhavatīti <hi rend="bold">locanaṃ,</hi> cakkhu.</p>

<p rend="bodytext"><hi rend="bold">Raca patiyatane</hi>. Raceti, racayati. Racanā, viracitaṃ, kesaracanā, gāthāracanā.</p>

<p rend="bodytext"><hi rend="bold">Sūca</hi><pb ed="M" n="0.0293" /><hi rend="bold">pesuññe</hi>. Pisuṇabhāvo <hi rend="bold">pesuññaṃ</hi>. Sūceti, sūcayati. Sūcako.</p>

<p rend="bodytext"><hi rend="bold">Pacca saṃyamane</hi>. Pacceti, paccayati.</p>

<p rend="bodytext"><hi rend="bold">Rica viyojanasampajjanesu</hi>. Receti, recayati. Seṭṭhiputtaṃ vireceyya. Vireceti, virecayati. Virecako, virecanaṃ.</p>

<p rend="bodytext"><hi rend="bold">Vaca bhāsane</hi>. Vaceti, vacayati. <hi rend="bold">Bhūvādi</hi>gaṇepi ayaṃ vattati. Tadā tassā ‘‘vatti, vacati, avoca, avocu’’ntiādīni rūpāni bhavanti. Kārite pana ‘‘antevāsikaṃ dhammaṃ vāceti, vācayatī’’ti rūpāni. Vattuṃ, vattave, vatvā, vuttaṃ, vuccati.</p>

<p rend="bodytext"><hi rend="bold">Acca pūjāyaṃ</hi>. Acceti, accayati. Brahmāsurasuraccito.</p>

<p rend="bodytext"><hi rend="bold">Sūca gandhane</hi>. Suceti, sūcayati. Sūcako, suttaṃ.</p>

<p rend="bodytext">Ettha ca attatthaparatthādibhede atthe sūcetīti <hi rend="bold">suttaṃ</hi>. Tepiṭakaṃ buddhavacanaṃ.</p>

<p rend="bodytext"><hi rend="bold">Kaca dittiyaṃ</hi>. Kacceti, kaccayati. Kacco.</p>

<p rend="bodytext">Ettha <hi rend="bold">kacco</hi>ti rūpasampattiyā kacceti dibbati virocatīti <hi rend="bold">kacco,</hi> evaṃnāmako ādipuriso, tabbaṃse jātā purisā ‘‘kaccānā’’tipi ‘‘kaccāyanā’’tipi ‘‘kātiyānā’’tipi vuccanti, itthiyo pana ‘‘kaccānī’’tipi ‘‘kaccāyanī’’tipi ‘‘kātiyānī’’tipi vuccanti.</p>

<p rend="centre"><hi rend="bold">Ca</hi>kārantadhāturūpāni.</p>

<p rend="subhead">Chakārantadhātu</p>

<p rend="bodytext"><hi rend="bold">Milecha</hi><pb ed="M" n="0.0294" /><hi rend="bold">abyattāyaṃ vācāyaṃ</hi>. Mileccheti, milecchayati. Milakkhu.</p>

<p rend="bodytext">Ettha <hi rend="bold">milakkhū</hi>ti mileccheti abyattavācaṃ bhāsatīti milakkhu.</p>

<p rend="bodytext"><hi rend="bold">Kuccha avakkhepe. Avakkhepo</hi> adhokhipanaṃ. Kuccheti, kucchayati.</p>

<p rend="bodytext"><hi rend="bold">Viccha bhāsāyaṃ</hi>. Viccheti, vicchayati.</p>

<p rend="centre"><hi rend="bold">Cha</hi>kārantadhāturūpāni.</p>

<p rend="subhead">Jakārantadhātu</p>

<p rend="bodytext"><hi rend="bold">Vajja vajjane</hi>. Vajjeti, vajjayati. Parivajjanako. Vajjito sīlavantehi, kathaṃ bhikkhu karissasīti.</p>

<p rend="bodytext"><hi rend="bold">Tujja balapālanesu</hi>. Tujjeti, tujjayati.</p>

<p rend="bodytext"><hi rend="bold">Tuji piji hiṃsābaladānaniketanesu. Niketanaṃ</hi> nivāso. Tuñjeti, tuñjayati. Piñjeti. Piñjayati.</p>

<p rend="bodytext"><hi rend="bold">Khaji kicchajīvane</hi>. Khañjeti, khañjayati. Khañjo.</p>

<p rend="bodytext"><hi rend="bold">Khaji rakkhaṇe</hi>. Tādisāniyeva rūpāni. <hi rend="bold">Bhūvādi</hi>gaṇe <hi rend="bold">‘‘khaji</hi> gativekalleti imissā ‘‘khañjatī’’ti rūpaṃ.</p>

<p rend="bodytext"><hi rend="bold">Pūja pūjāyaṃ</hi>. Pūjeti, pūjayati. Pūjā. Esāva pūjanā seyyo. Pūjako, pūjito, pūjanīyo, pūjaneyyo, pūjetabbo, pujjo.</p>

<p rend="bodytext"><hi rend="bold">Gaja</hi><pb ed="M" n="0.0295" /><hi rend="bold">maddanasaddesu</hi>. Gajeti, gajayati. Gajo.</p>

<p rend="bodytext"><hi rend="bold">Tija nisāne</hi>. Tejeti, tejayati.</p>

<p rend="bodytext"><hi rend="bold">Vaja magganasaṅkhāresu</hi>. Vajeti, vajayati.</p>

<p rend="bodytext"><hi rend="bold">Tajja santajjane</hi>. Tajjeti, tajjayati. Santajjeti, santajjayati. Santajjito.</p>

<p rend="bodytext"><hi rend="bold">Ajja paṭisajjane</hi>. Ajjeti, ajjayati.</p>

<p rend="bodytext"><hi rend="bold">Sajja sajjane</hi>. Sajjeti, sajjayati dānaṃ. Gamanasajjo hutvā.</p>

<p rend="bodytext"><hi rend="bold">Bhaja vissāse</hi>. Bhajeti, bhajayati. <hi rend="bold">Bhūvādi</hi>gaṇe pana ‘‘bhajatī’’ti rūpaṃ, bhatti, sambhatti.</p>

<p rend="bodytext"><hi rend="bold">Tuji piji luji bhaji bhāsāyaṃ</hi>. Tuñjeti, tuñjayati. Piñjeti, piñjayati. Luñjeti, luñjayati. Bhañjeti, bhañjayati. Kathetīti attho.</p>

<p rend="bodytext"><hi rend="bold">Ruja hiṃsāyaṃ</hi>. Rojeti, rojayati. Rogo.</p>

<p rend="bodytext"><hi rend="bold">Bhāja puthakammani. Puthakammaṃ</hi> puthakkaraṇaṃ, visuṃ kriyāti attho. Bhājeti, bhājayati. Vibhājeti, vibhājayati. Vibhatti.</p>

<p rend="bodytext"><hi rend="bold">Sabhāja sītisevanesu</hi>. Sabhājeti, sabhājayati.</p>

<p rend="bodytext"><hi rend="bold">Laja pakāsane</hi>. Lajeti, lajayati. Lājā.</p>

<p rend="bodytext"><hi rend="bold">Yuja saṃyamane. Saṃ</hi>pubbo bandhane. Yojeti, yojayati. Saṃyojeti, saṃyojayati. Saṃyojanaṃ.</p>

<p rend="bodytext"><hi rend="bold">Majja soceyyālaṅkāresu</hi>. Majjeti, majjayati. Sammajjeti, sammajjayati. Sammajjā.</p>

<p rend="bodytext"><hi rend="bold">Bhāja</hi><pb ed="M" n="0.0296" /><hi rend="bold">bhājanadānesu</hi>. Bhājeti, bhājayati. Kathaṃ vessantaro putto, gajaṃ bhājeti sañcaya.</p>

<p rend="centre"><hi rend="bold">Ja</hi>kārantadhāturūpāni.</p>

<p rend="bodytext"><hi rend="bold">Jhaña</hi>ntā appasiddhā. Saddasatthe pana <hi rend="bold">‘‘ñā</hi> niyojane’’ti paṭhanti, rūpaṃ pana buddhavacanānukūlaṃ na bhavati, tasmā na dassitaṃ amhehi.</p>

<p rend="subhead">Ṭakārantadhātu</p>

<p rend="bodytext"><hi rend="bold">Ghaṭṭa ghaṭṭane. Ghaṭṭanaṃ</hi> vāyāmakaraṇaṃ. Ghaṭṭeti, ghaṭṭayati. Ettha tu ‘‘ghaṭṭesi, ghaṭṭesi, kiṃkāraṇā ghaṭṭesi, ahaṃ taṃ jānāmī’’ti nidassanaṃ.</p>

<p rend="bodytext"><hi rend="bold">Ghaṭa saṅghāte</hi>. Pubbe viya kriyāpadāni, nāmikatte ‘‘ghaṭo, ghaṭā’’ti rūpāni. Ettha <hi rend="bold">gaṭo</hi>ti pānīyaghaṭo. <hi rend="bold">Ghaṭā</hi>ti samūho ‘‘macchaghaṭā’’tiādīsu viya.</p>

<p rend="bodytext"><hi rend="bold">Ghaṭṭa calane</hi>. Ghaṭṭeti, ghaṭṭayati.</p>

<p rend="bodytext"><hi rend="bold">Naṭa avasandane. Avasandanaṃ</hi> gattavikkhepo. Naṭeti, naṭayati.</p>

<p rend="bodytext"><hi rend="bold">Cuṭa chuṭa kuṭṭa chedane</hi>. Cuṭeti, cuṭayati. Chuṭeti, chuṭayati. Kuṭṭeti, kuṭṭayati.</p>

<p rend="bodytext"><hi rend="bold">Puṭṭa caṭṭa appabhāve</hi>. Puṭṭeti, puṭṭayati. Cuṭṭeti, cuṭṭayati, appaṃ bhavatīti attho.</p>

<p rend="bodytext"><hi rend="bold">Muṭa sañcuṇṇane</hi>. Moṭeti, moṭayati.</p>

<p rend="bodytext"><hi rend="bold">Aṭṭa suṭṭa anādare</hi>. Aṭṭeti, aṭṭayati. Suṭṭeti, suṭṭayati.</p>

<p rend="bodytext"><hi rend="bold">Khaṭṭa</hi><pb ed="M" n="0.0297" /><hi rend="bold">saṃvaraṇe</hi> khaṭṭeti, khaṭṭayati.</p>

<p rend="bodytext"><hi rend="bold">Saṭṭa hiṃsābaladānaniketanesu</hi>. Saṭṭeti, saṭṭayati.</p>

<p rend="bodytext"><hi rend="bold">Tuvaṭṭa nipajjāyaṃ</hi>. Tuvaṭṭeti, tuvaṭṭayati. Chabbaggiyā bhikkhū ekamañce tuvaṭṭenti.</p>

<p rend="bodytext"><hi rend="bold">Chaṭṭa chaṭṭane</hi>. Chaṭṭeti, chaṭṭayati. Atrāyaṃ pāḷi – sace so chaṭṭeti, iccetaṃ kusalaṃ. Noce chaṭṭeti, pañcahaṅgehi samannāgato bhikkhu rūpiyachaṭṭako sammannitabbo.</p>

<p rend="bodytext"><hi rend="bold">Puṭa hiṃsāyaṃ</hi>. Poṭeti, poṭayati.</p>

<p rend="bodytext"><hi rend="bold">Kīṭa bandhe. Bandho</hi> bandhanaṃ. Kīṭeti, kīṭayati. Kīṭo.</p>

<p rend="bodytext"><hi rend="bold">Cuṭi chedane</hi>. Cuṇṭeti, cuṇṭayati.</p>

<p rend="bodytext"><hi rend="bold">Luṭi theyye</hi>. Luṇṭeti, luṇṭayati.</p>

<p rend="bodytext"><hi rend="bold">Kūṭa appasāde</hi>. Kūṭeti, kūṭayati. Kūṭaṃ rajataṃ. Kūṭā gāvī. Kuṭatāpaso.</p>

<p rend="bodytext"><hi rend="bold">Cuṭa puṭa phuṭa vibhede</hi>. Cuṭeti, cuṭayati. Poṭeti, poṭayati. Phoṭeti, phoṭayati. Aṅguliyo phoṭesuṃ.</p>

<p rend="bodytext"><hi rend="bold">Ghaṭa saṅghāṭe hantyatthe ca</hi>. Ghaṭeti, ghaṭayati.</p>

<p rend="bodytext"><hi rend="bold">Paṭa puṭa luṭa ghaṭa ghaṭi bhāsāyaṃ</hi>. Pāṭeti, pāṭayati. Poṭeti, poṭayati. Loṭeti, loṭayati. Ghāṭeti, ghāṭayati. Ghaṇṭeti, ghaṇṭayati.</p>

<p rend="bodytext"><hi rend="bold">Paṭa vaṭa ganthe</hi>. Paṭeti, paṭayati. Vaṭeti, vaṭayati.</p>

<p rend="bodytext"><hi rend="bold">Kheṭa bhakkhaṇe</hi>. Kheṭeti, kheṭayati.</p>

<p rend="bodytext"><hi rend="bold">Khoṭa khepe</hi>. Khoṭeti, khoṭayati.</p>

<p rend="bodytext"><hi rend="bold">Kuṭi dāhe</hi>. Kuṭeti, kuṭayati.</p>

<p rend="bodytext"><hi rend="bold">Yuṭa saṃsagge</hi>. Yoṭeti, yoṭayati.</p>

<p rend="bodytext"><hi rend="bold">Vaṭa vibhajane</hi>. Vaṭeti, vaṭayati.</p>

<p rend="centre"><hi rend="bold">Ṭa</hi>kārantadhāturūpāni.</p>

<p rend="subhead">Ṭhakārantadhātu</p>

<p rend="bodytext"><hi rend="bold">Saṭha</hi><pb ed="M" n="0.0298" /><hi rend="bold">saṅkhāragatīsu</hi>. Saṭheti, saṭhayati.</p>

<p rend="bodytext"><hi rend="bold">Suṭha ālasiye</hi>. Soṭheti, soṭhayati.</p>

<p rend="bodytext"><hi rend="bold">Suṭhi sosane</hi>. Suṇṭheti, suṇṭhayati.</p>

<p rend="bodytext"><hi rend="bold">Saṭha silāghāyaṃ</hi>. Saṭheti, saṭhayati.</p>

<p rend="bodytext"><hi rend="bold">Saṭha asammābhāsane</hi>. Saṭheti. Saṭhayati, saṭho.</p>

<p rend="bodytext">Ettha <hi rend="bold">saṭho</hi>ti kerāṭiko. Saṭhayatīti <hi rend="bold">saṭho,</hi> na sammā bhāsatīti attho.</p>

<p rend="bodytext"><hi rend="bold">Saṭha ketave</hi>. Rūpaṃ tādisameva.</p>

<p rend="gatha1">‘‘Sudassaṃ vajjamaññesaṃ, attano pana duddasaṃ…pe…</p>

<p rend="gathalast">Attano pana chādeti, kaliṃva kitavāsaṭho’’ti.</p>

<p rend="bodytext">Ettha sākuṇiko ‘‘kitavā’’ti vutto. Tassa idaṃ ketavaṃ, tasmiṃ ketave ayaṃ dhātu vattatīti attho.</p>

<p rend="bodytext"><hi rend="bold">Kaṭhi soke</hi>. Kaṇṭheti, kaṇṭhayati.</p>

<p rend="centre"><hi rend="bold">Ṭha</hi>kārantadhāturūpāni.</p>

<p rend="subhead">Ḍakārantadhātu</p>

<p rend="bodytext"><hi rend="bold">Paṭi parihāse</hi>. Paṇḍeti, paṇḍayati. Uppaṇḍeti, uppaṇḍayati. Manussānaṃ naṃ bhikkhuniṃ uppaṇḍiṃsu.</p>

<p rend="bodytext"><hi rend="bold">Laḍi ukkhepe</hi>. Laṇḍeti, laṇḍayati.</p>

<p rend="bodytext"><hi rend="bold">Khaḍi kaḍi chede</hi>. Khaṇḍeti, khaṇḍayati. Kaṇḍeti, kaṇḍayati. Khaṇḍo, kaṇḍo.</p>

<p rend="bodytext"><hi rend="bold">Piḍi</hi><pb ed="M" n="0.0299" /><hi rend="bold">saṅghāte</hi>. Piṇḍeti, piṇḍayati. Piṇḍo.</p>

<p rend="bodytext">Ettha ca <hi rend="bold">piṇḍo</hi>ti samūhasaṅkhāto kalāpopi ‘‘coḷaṃ piṇḍo rati khiḍḍā’’ti ettha vutto āhārasaṅkhāto piṇḍopi piṇḍoyeva.</p>

<p rend="bodytext"><hi rend="bold">Kuḍi vedhane</hi>. Kuṇḍeti, kuṇḍayati. Kuṇḍalaṃ.</p>

<p rend="bodytext"><hi rend="bold">Maḍi bhūsāyaṃ hasane ca</hi>. Maṇḍeti, maṇḍayati. Maṇḍo, maṇḍanaṃ, maṇḍito.</p>

<p rend="bodytext"><hi rend="bold">Bhaḍi kalyāṇe. Kalyāṇaṃ</hi> kalyāṇatā. Bhaṇḍeti, bhaṇḍayati. Bhaṇḍo.</p>

<p rend="bodytext">Ettha ca <hi rend="bold">bhaṇḍo</hi>ti dhanaṃ, alaṅkāro vā. ‘‘Bhaṇḍaṃ gaṇhāti. Samalaṅkaritvā bhaṇḍenā’’ti ca ādīsu viya.</p>

<p rend="bodytext"><hi rend="bold">Daṇḍa daṇḍavinipāte</hi>. Daṇḍeti, daṇḍayati. Daṇḍo.</p>

<p rend="bodytext"><hi rend="bold">Chaḍḍa chaḍḍane</hi>. Chaḍḍeti, chaḍḍayati. Chaḍḍanako. Chaḍḍiyati, chaḍḍito. Chaḍḍituṃ, chaḍḍayituṃ, chaḍḍetvā, chaḍḍayitvā.</p>

<p rend="centre">Ḍakārantadhāturūpāni.</p>

<p rend="subhead">Ḍhakārantadhātu</p>

<p rend="bodytext"><hi rend="bold">Vaḍḍha ākiraṇe</hi>. Kaṃsapātiyā pāyāsaṃ vaḍḍheti, vaḍḍhayati. Bhattaṃ vaḍḍhetvā adāsi.</p>

<p rend="centre">Imāni <hi rend="bold">ḍha</hi>kārantadhāturūpāni.</p>

<p rend="subhead">Ṇakārantadhātu</p>

<p rend="bodytext"><hi rend="bold">Vaṇṇa vaṇṇakriyāvitthāraguṇavacanesu. Vaṇṇo</hi> pasaṃsā. <hi rend="bold">Kriyā</hi> karaṇaṃ. <hi rend="bold">Vitthāro</hi> vitthinnatā. <hi rend="bold">Guṇo</hi> sīlādidhammo. <hi rend="bold">Vacanaṃ</hi><pb ed="M" n="0.0300" /> vācā. Vaṇṇeti, vaṇṇayati. Vaṇṇo, vaṇṇaṃ, suvaṇṇaṃ, saṃvaṇṇanā.</p>

<p rend="bodytext"><hi rend="bold">Vaṇṇa</hi>saddo chavithutikulavaggakāraṇasaṇṭhānapamāṇarūpāyatanādīsu dissati. Tattha ‘‘suvaṇṇavaṇṇosi bhagavā’’ti evamādīsu chaviyaṃ. ‘‘Kadā saññūḷhā pana te gahapati samaṇassa gotamassa vaṇṇā’’ti evamādīsu thutiyaṃ. ‘‘Cattārome bho gotama vaṇṇā’’tievamādīsu kulavagge. ‘‘Atha kena nu vaṇṇena, gandhathenoti vuccatī’’ti evamādīsu kāraṇe. ‘‘Mahantaṃ hatthirājavaṇṇaṃ abhinimminitvā’’tievamādīsu saṇṭhāne. ‘‘Tayo pattassa vaṇṇā’’ti evamādīsu pamāṇe. ‘‘Vaṇṇo gandho raso ojā’’ti evamādīsu rūpāyataneti.</p>

<p rend="bodytext">Tattha <hi rend="bold">chaviya</hi>nti chavigatā vaṇṇadhātu eva ‘‘suvaṇṇavaṇṇo’’ti ettha <hi rend="bold">vaṇṇa</hi>ggahaṇena gahitāti apare. Vaṇṇanaṃ kittiyā ugghosananti <hi rend="bold">vaṇṇo,</hi> thuti. Vaṇṇiyati asaṅkarato vavatthapiyatīti <hi rend="bold">vaṇṇo,</hi> kulavaggo. Vaṇṇiyati phalaṃ etena yathāsabhāvato vibhāviyatīti <hi rend="bold">vaṇṇo,</hi> kāraṇaṃ, vaṇṇaṃ dīgharassādivasena saṇṭhahananti <hi rend="bold">vaṇṇo,</hi> saṇṭhānaṃ. Vaṇṇiyati aḍḍhamahantādivasena pamiyatīti <hi rend="bold">vaṇṇo,</hi> pamāṇaṃ. Vaṇṇeti vikāramāpajjamānaṃ hadayaṅgatabhāvaṃ pakāsetīti <hi rend="bold">vaṇṇo,</hi> rūpāyatanaṃ. Evaṃ tena tena pavattinimittena <hi rend="bold">vaṇṇa</hi>saddassa tasmiṃ tasmiṃ atthe pavatti veditabbā.</p>

<p rend="bodytext">Aparampi <pb ed="M" n="0.0301" /><hi rend="bold">vaṇṇa</hi>saddassa atthuddhāraṃ vadāma. <hi rend="bold">Vaṇṇa</hi>saddo saṇṭhānajāti rūpāyatanakāraṇapamāṇaguṇapasaṃsājātarūpapuḷinakkharādīsu dissati. Ayañhi ‘‘mahantaṃ sapparājavaṇṇaṃ abhinimminitvā’’tiādīsu saṇṭhāne dissati, ‘‘brāhmaṇova seṭṭho vaṇṇo, hīno añño vaṇṇo’’tiādīsu jātiyaṃ. ‘‘Paramāya vaṇṇapokkharatāya samannāgato’’tiādīsu rūpāyatane.</p>

<p rend="gatha1">‘‘Na harāmi na bhañjāmi, ārā siṅghāmi vārijaṃ;</p>

<p rend="gathalast">Atha kena nu vaṇṇena, gandhathenoti vuccatī’’ti</p>

<p rend="unindented">Ādīsu kāraṇe. ‘‘Tayo pattassa vaṇṇā’’tiādīsu pamāṇe. ‘‘Kadā saññūḷhā pana te gahapati samaṇassa gotamassa vaṇṇā’’tiādīsu guṇe. ‘‘Vaṇṇārahassa vaṇṇaṃ bhāsatī’’tiādīsu pasaṃsāyaṃ. ‘‘Vaṇṇaṃ añjanavaṇṇena, kāliṅgamhi vanimhase’’ti ettha jātarūpe. ‘‘Akilāsuno vaṇṇapathe khaṇantā’’ti ettha puḷine. ‘‘Vaṇṇāgamo vaṇṇavipariyāyo’’tiādīsu akkhare dissati. Iccevaṃ sabbathāpi –</p>

<p rend="gatha1">Chaviyaṃ thutiyaṃ heme, kulavagge ca kāraṇe;</p>

<p rend="gatha2">Saṇṭhāne ca pamāṇe ca, rūpāyatanajātisu;</p>

<p rend="gathalast">Guṇakkharesu puḷine, <hi rend="bold">vaṇṇa</hi>saddo pavattati;</p>

<p rend="bodytext"><hi rend="bold">Suvaṇṇa</hi>saddo chavisampattigaruḷajātarūpesu āgato. Ayañhi ‘‘suvaṇṇe dubbaṇṇe, sugate duggate’’ti, ‘‘suvaṇṇatā sussaratā’’ti <pb ed="M" n="0.0302" /> ca evamādīsu chavisampattiyaṃ āgato. ‘‘Kākaṃ suvaṇṇā parivārayantī’’tiādīsu garuḷe. ‘‘Suvaṇṇavaṇṇo kañcanasannibhattaco’’tiādīsu jātarūpeti.</p>

<p rend="bodytext"><hi rend="bold">Puṇa saṅghāte</hi>. Puṇeti, puṇayati.</p>

<p rend="bodytext"><hi rend="bold">Cuṇa saṅkocane</hi>. Cuṇeti, cuṇayati.</p>

<p rend="bodytext"><hi rend="bold">Cuṇṇa peraṇe</hi>. Cuṇṇeti, cuṇṇayati. Cuṇṇaṃ. Cuṇṇavicuṇṇaṃ karoti.</p>

<p rend="bodytext"><hi rend="bold">Saṇa dāne</hi>. Saṇeti, saṇayati.</p>

<p rend="bodytext"><hi rend="bold">Kuṇa saṅkocane</hi>. Kuṇeti, kuṇayati. Kuṇo. Kuṇahattho. Hatthena kuṇī.</p>

<p rend="bodytext"><hi rend="bold">Tūṇa pūraṇe</hi>. Tūṇeti, tūṇayati. Tūṇī.</p>

<p rend="bodytext">Ettha <hi rend="bold">tūṇī</hi>ti sarakalāpo. Sā hi tūṇenti pūrenti sare etthāti tūṇī.</p>

<p rend="bodytext"><hi rend="bold">Bhūṇa bhāsāyaṃ</hi>. Bhūṇeti, bhūṇayati.</p>

<p rend="bodytext"><hi rend="bold">Kaṇa nimīlane</hi>. Kāṇeti, kāṇayati. Kāṇo.</p>

<p rend="bodytext">Ettha <hi rend="bold">kāṇo</hi>ti ekena vā dvīhi vā akkhīhi parihīnakkhi. <hi rend="bold">Aṭṭhakathācariyā</hi> pana <hi rend="bold">‘‘kāṇo</hi> nāma ekakkhinā kāṇo, <hi rend="bold">andho</hi> nāma ubhayakkhikāṇo’’ti vadanti, taṃ <hi rend="bold">kāṇandha</hi>saddānaṃ ekatthasannipāte yujjati. Itarathā <hi rend="bold">kāṇakacchapopamasutte</hi> vutto kacchapo ekasmiṃ kāṇo siyā, ekakkhikāṇo ca pana puriso ‘‘andho’’ti na vattabbo siyā, tasmā tesamayugaḷatte ekekassa yathāsambhavaṃ dvinnaṃ dvinnamākārānaṃ vācakatā daṭṭhabbā. Tathā hi <hi rend="bold">kosalasaṃyuttaṭṭhakathāyaṃ ‘‘kāṇo</hi>ti ekacchikāṇo vā <pb ed="M" n="0.0303" /> ubhayacchikāṇo vā’’ti vuttaṃ. Atha vā ‘‘ovadeyyānusāseyyā’’ti ettha ovādānusāsanānaṃ viya savisesatā avisesatā ca daṭṭhabbā.</p>

<p rend="bodytext"><hi rend="bold">Gaṇa saṅkhyāne</hi>. Gaṇeti, gaṇayati. Gaṇanā, gaṇo.</p>

<p rend="bodytext">Ettha <hi rend="bold">gaṇanā</hi>ti saṅkhyā. <hi rend="bold">Gaṇo</hi>ti bhikkhusamūho. Yesaṃ vā kesañci samūho. Samūhassa ca anekāni nāmāni. Seyyathidaṃ –</p>

<p rend="gatha1">Saṅgho gaṇo samūho ca,</p>

<p rend="gatha2">Khandho sannicayo cayo;</p>

<p rend="gatha3">Samuccayo ca nicayo,</p>

<p rend="gathalast">Vaggo pūgo ca rāsi ca.</p>

<p rend="gatha1">Kāyo nikāyo nikaro,</p>

<p rend="gatha2">Kadambo visaro ghaṭā;</p>

<p rend="gatha3">Samudāyo ca sandeho,</p>

<p rend="gathalast">Saṅghāto samayo karo.</p>

<p rend="gatha1">Ogho puñjo kalāpo ca,</p>

<p rend="gatha2">Piṇḍo jālañca maṇḍalaṃ;</p>

<p rend="gatha3">Saṇḍo pavāho iccete,</p>

<p rend="gathalast">Samūhatthābhidhāyakāti.</p>

<p rend="bodytext">Kiñcāpi ete <hi rend="bold">saṅghagaṇasamūhā</hi>dayo saddā samūhatthavācakā, tathāpi <hi rend="bold">saṅghagaṇa</hi>saddāyeva vināpi visesakapadena bhikkhusamūhe vattanti, nāññe, aññe pana <hi rend="bold">saṅghagaṇa</hi>saddehi saddhiṃ aññamaññañca kadāci samānatthavisayā honti, kadāci asamānatthavisayā, tasmā yathāpāvacanaṃ asammuyhantena yojetabbā. ‘‘Eko, dve’’tiādinā gaṇetabboti <hi rend="bold">gaṇo</hi>.</p>

<p rend="bodytext"><hi rend="bold">Kaṇṇa</hi><pb ed="M" n="0.0304" /><hi rend="bold">savane</hi>. Kaṇṇeti, kaṇṇayati. Kaṇṇo. Kaṇṇayanti saddaṃ suṇanti etenāti <hi rend="bold">kaṇṇo,</hi> yo loke ‘‘savanaṃ, sota’’nti ca vuccati.</p>

<p rend="bodytext"><hi rend="bold">Kuṇa guṇa āmantane</hi>. Kuṇeti, kuṇayati. Guṇeti, guṇayati. Guṇo. Goṇo.</p>

<p rend="bodytext">Ettha <hi rend="bold">guṇo</hi>ti sīlādayo dhammā, kenaṭṭhena te guṇā. Goṇāpiyati āmantāpiyati attani patiṭṭhito puggalo daṭṭhuṃ sotuṃ pūjituñca icchantehi janehīti guṇo. Ettha kiñcāpi sīlādidhammānaṃ āmantāpanaṃ natthi, tathāpi taṃhetuāmantanaṃ nimantanañca teyeva karonti nāmāti evaṃ vuttaṃ. Tathā hi –</p>

<p rend="gatha1">‘‘Yathāpi khettasampanne,</p>

<p rend="gatha2">Bījaṃ appampi ropitaṃ;</p>

<p rend="gatha3">Sammā dhāraṃ pavassante,</p>

<p rend="gathalast">Phalaṃ toseti kassaka’’nti</p>

<p rend="unindented">Ettha kassakassa tuṭṭhiuppattikāraṇattā hetuvasena niccetanassapi phalassa tosanaṃ vuttaṃ, evamidhāpi āmantāpanakāraṇattā evaṃ vuttaṃ. Aññe pana ‘‘guñjante abyayante iti guṇā’’ti atthaṃ vadanti. Tadanurūpaṃ pana dhātusaddaṃ na passāma, <hi rend="bold">‘‘guṇa</hi> āmantane’’ icceva passāma, vicāretvā gahetabbaṃ.</p>

<p rend="bodytext"><hi rend="bold">Vaṇa gattavicuṇṇane</hi>. Vaṇeti, vaṇayati. Vaṇo.</p>

<p rend="bodytext">Ettha <hi rend="bold">vaṇo</hi>ti aru. Sā hi sarīraṃ vaṇayati vicuṇṇeti chiddāvachiddaṃ karotīti vaṇoti vuccati.</p>

<p rend="bodytext"><hi rend="bold">Paṇṇa harite</hi>. Paṇṇeti, paṇṇayati. Tālapaṇṇaṃ. Sūpeyyapaṇṇaṃ.</p>

<p rend="bodytext">Ettha <pb ed="M" n="0.0305" /> ca haritabhāvavigatepi vatthusmiṃ paṇṇabhāvo rūḷhito pavattoti daṭṭhabbo. ‘‘Paṇṇaṃ, pattaṃ, palāso, dalaṃ’’ iccete samānatthā.</p>

<p rend="bodytext"><hi rend="bold">Paṇa byavahāre</hi>. Paṇeti, paṇayati. Rājā ca daṇḍaṃ garukaṃ paṇeti.</p>

<p rend="centre">Imāni <hi rend="bold">ṇa</hi>kārantadhāturūpāni.</p>

<p rend="subhead">Takārantadhātu</p>

<p rend="bodytext"><hi rend="bold">Cinta cintāyaṃ</hi>. Cinteti, cintayati. Cittaṃ, cintā, cintanā, cintanako. Kārite ‘‘cintāpeti, cintāpayatī’’ti rūpāni.</p>

<p rend="bodytext">Tattha <hi rend="bold">citta</hi>nti ārammaṇaṃ cintetīti cittaṃ, vijānātīti attho, sabbacittasādhāraṇavasenetaṃ daṭṭhabbaṃ. Ettha siyā – kasmā ‘‘ārammaṇaṃ cintetīti citta’’nti vatvāpi ‘‘vijānātīti attho’’ti vuttaṃ, nanu cintanavijānanā nānāsabhāvā. Na hi ‘‘cintetī’’ti padassa ‘‘vijānātī’’ti attho sambhavati, duppaññassa hi nānappakārehi cintayatopi sukhumatthādhigamo na hotīti? Saccaṃ, ‘‘vijānātī’’ti idaṃ padaṃ cittassa saññāpaññākiccehi visiṭṭhavisayaggahaṇaṃ dīpetuṃ vuttaṃ sabbacittasādhāraṇattā <hi rend="bold">citta</hi>saddassa. Yañhi dhammajātaṃ ‘‘citta’’nti vuccati, tadeva viññāṇaṃ, tasmā vijānanatthaṃ gahetvā saññāpaññākiccāvisiṭṭhavisayaggahaṇaṃ dīpetuṃ ‘‘vijānātī’’ti vuttaṃ.</p>

<p rend="bodytext">Idāni aññagaṇikadhātuvasenapi nibbacanaṃ pakāsayāma – sabbesu cittesu yaṃ lokiyakusalākusalamahākriyacittaṃ, taṃ javanavīthivasena attano santānaṃ cinotīti <hi rend="bold">cittaṃ,</hi> vipākaṃ kammakilesehi citanti <hi rend="bold">cittaṃ,</hi> idaṃ <hi rend="bold">ci</hi>dhātuvasena nibbacanaṃ. Yaṃ kiñci loke vicittaṃ sippajātaṃ, sabbassa tassa <pb ed="M" n="0.0306" /> citteneva karaṇato citteti vicitteti vicittaṃ kariyati etenāti <hi rend="bold">cittaṃ,</hi> cittakaraṇatāya cittanti vuttaṃ hoti, idaṃ <hi rend="bold">citta</hi>dhātuvasena nibbacanaṃ. Cittatāya cittaṃ, idaṃ pāṭipadikavasena nibbacanaṃ. Tenāhu <hi rend="bold">aṭṭhakathācariyā</hi> ‘‘sabbampi yathānurūpato cittatāya cittaṃ, cittakaraṇatāya cittanti evamettha attho veditabbo’’ti.</p>

<p rend="bodytext">Ettha hi cittassa sarāgasadosādibhedabhinnattā sampayuttabhūmiārammaṇahīnamajjhimapaṇītādhipatīnaṃ vasena cittassa cittatā veditabbā. Kiñcāpi ekassa cittassa evaṃ vicittatā natthi, tathāpi vicittānaṃ antogadhattā samudāyavohārena avayavopi ‘‘citta’’nti vuccati, yathā pabbatanadīsamuddādiekadesesu diṭṭhesu pabbatādayo diṭṭhāti vuccanti. Tenāhu <hi rend="bold">aṭṭhakathācariyā</hi> ‘‘kāmañcettha ekameva evaṃ cittaṃ na hoti, cittānaṃ pana antogadhattā etesu yaṃ kiñci ekampi cittatāya ‘citta’nti vattuṃ vaṭṭatī’’ti.</p>

<p rend="bodytext">Ettha ca vuttappakārānamatthānaṃ vinicchayo bavati. Kathaṃ? Yasmā yattha yattha yathā yathā attho labbhati, tattha tattha tathā tathā gahetabbo. Tasmā yaṃ āsevanapaccayabhāvena cinoti, yañca kammunā abhisaṅkhatattā citaṃ, taṃ tena kāraṇena cittanti vuttaṃ. Yaṃ pana tathā na hoti, taṃ parittakriyadvayaṃ antimajavanañca labbhamānacintanavicittatādivasena cittanti veditabbaṃ, hasituppādo pana aññajavanagatikoyevāti.</p>

<p rend="bodytext">Imāni cittassa nāmāni –</p>

<p rend="gatha1">Cittaṃ mano mānasañca, viññāṇaṃ hadayaṃ manaṃ;</p>

<p rend="gathalast">Nāmānetāni vohāra-pathe vattanti pāyato.</p>

<p rend="bodytext"><hi rend="bold">Citta</hi>saddo <pb ed="M" n="0.0307" /> paññattiyaṃ viññāṇe vicitte cittakamme acchariyeti evamādīsu atthesu dissati. Ayañhi ‘‘citto gahapati. Cittamāso’’tiādīsu paññattiyaṃ dissati. ‘‘Cittaṃ mano mānasa’’ntiādīsu viññāṇe. ‘‘Vicittavatthābharaṇā’’tiādīsu vicitte. ‘‘Diṭṭhaṃ vo bhikkhave caraṇaṃ nāma citta’’ntiādīsu cittakamme. ‘‘Iṅgha maddi nisāmehi, cittarūpaṃva dissatī’’tiādīsu acchariyeti.</p>

<p rend="bodytext"><hi rend="bold">Cita sañcetane</hi>. Ceteti, cetayati. Ratto kho brāhmaṇa rāgena abhibhūto attabyābādhāyapi ceteti, parabyābādhāyapi ceteti, ubhayabyābādhāyapi ceteti. Ākaṅkhati cetayati, taṃ nisedha jutindhara. Cetanā, sañcetanā. Cetayitaṃ, cetetvā, cetayitvā. Sañcicca pāṇaṃ jīvitā voropeti.</p>

<p rend="bodytext">Tattha <hi rend="bold">cetanā</hi>ti cetayatīti cetanā, saddhiṃ attanā sampayuttadhamme ārammaṇe abhisandahatīti attho. <hi rend="bold">Sañcetanā</hi>ti upasaggavasena padaṃ vaḍḍhitaṃ. <hi rend="bold">Cetayita</hi>nti cetanākāro. <hi rend="bold">Sañciccā</hi>ti sayaṃ ñatvā, cecca abhivitaritvāti attho. Imāni cetanāya nāmāni –</p>

<p rend="gatha1">Sañcetanā cetayitaṃ, cetanā kammameva ca;</p>

<p rend="gathalast">Kammañhi ‘‘cetanā’’ tveva, jinenāhacca bhāsitaṃ.</p>

<p rend="bodytext">Atrāyaṃ pāḷi ‘‘cetanāhaṃ bhikkhave kammaṃ vadāmi, cetayitvā kammaṃ karoti kāyena vācāya manasā’’ti.</p>

<p rend="bodytext"><hi rend="bold">Manta</hi><pb ed="M" n="0.0308" /><hi rend="bold">guttabhāsane</hi>. Manteti, mantayati, nimanteti, nimantayati, āmanteti, āmantayati. Janā saṅgamma mantenti, mantayanti, mantayiṃsu rahogatā. Nimantayittha rājānaṃ. Āmantayittha devindo, visukammaṃ mahiddhikaṃ. Mantā, manto. Kārite ‘‘mantāpeti, mantāpayatī’’ti rūpāni.</p>

<p rend="bodytext">Ettha <hi rend="bold">mantā</hi>ti paññā, ‘‘gavesanasaññā’’tipi vadanti. <hi rend="bold">Manto</hi>ti guttabhāsanaṃ. ‘‘Upassutikāpi suṇanti mantaṃ, tasmā hi manto khippamupeti bheda’’nti ettha hi guttabhāsanaṃ ‘‘manto’’ti vuccati. Apica <hi rend="bold">manto</hi>ti chaḷaṅgamanto. Vuttañca ‘‘ye mantaṃ parivattenti, chaḷaṅgaṃ brahmacintita’’nti. Ettha sikkhā nirutti kappa byākaraṇa jotisattha chandovicitivasena manto ‘‘chaḷaṅgo’’ti veditabbo. Etāni eva cha ‘‘vedaṅgānī’’ti vuccanti. Vedo eva hi ‘‘manto, sutī’’ti ca vutto. Atha vā <hi rend="bold">manto</hi>ti vedādivijjā.</p>

<p rend="bodytext"><hi rend="bold">Yanta saṅkocane</hi>. Yanteti, yantayati. Yantaṃ, telayantaṃ yathācakkaṃ, evaṃ kampati medanī.</p>

<p rend="bodytext"><hi rend="bold">Satta gatiyaṃ</hi>. Satteti, sattayati.</p>

<p rend="bodytext"><hi rend="bold">Santa āmappayoge. Āmappayogo</hi> nāma ussannakriyā. Santeti, santayati.</p>

<p rend="bodytext"><hi rend="bold">Kitta saṃsandane</hi>. Kitteti, kittayati. ‘‘Ye vohaṃ kittayissāmi, girāhi anupubbaso. Kittanā parikittanā’’tiādīsu pana katthanā ‘‘kittanā’’ti vuccati.</p>

<p rend="bodytext"><hi rend="bold">Tanta kuṭumbadhāraṇe</hi>. Tanteti, tantayati. Satanto, sappadhānoti attho.</p>

<p rend="bodytext"><hi rend="bold">Yata</hi><pb ed="M" n="0.0309" /><hi rend="bold">nikāropakāresu</hi>. Yateti, yatayati. Nīto ca paṭidāne, <hi rend="bold">yata</hi>dhātu <hi rend="bold">ni</hi>upasaggato paro paṭidāne vattati, niyyāteti, niyyātayati. <hi rend="bold">Ta</hi>kārassa pana <hi rend="bold">da</hi>kāratte kate ‘‘niyyādeti, niyyādayati. Rathaṃ niyyādayitvāna, aṇaṇo ehi sārathī’’ti rūpāni.</p>

<p rend="bodytext"><hi rend="bold">Vatu bhāsāyaṃ</hi>. Vatteti, vattayati.</p>

<p rend="bodytext"><hi rend="bold">Pata gatiyaṃ</hi>. Pateti, patayati.</p>

<p rend="bodytext"><hi rend="bold">Vāta gatisukhasevanesu</hi>. Gati sukhaṃ sevananti tayo atthā. Tattha sukhanaṃ <hi rend="bold">sukhaṃ</hi>. Vāteti, vātayati. Vāto, vātapupphaṃ. Cīvarassa anuvāto.</p>

<p rend="bodytext"><hi rend="bold">Keta āmantane</hi>. Keteti, ketayati. Ketako.</p>

<p rend="bodytext"><hi rend="bold">Satta santānakriyāyaṃ. Santānakriyā</hi> nāma pabandhakriyā avicchedakaraṇaṃ. Satteti, sattayati. Satto.</p>

<p rend="gatha1">‘‘Kinnu santaramānova, lāyitvā haritaṃ tiṇaṃ;</p>

<p rend="gathalast">Khāda khādāti lapasi, gatasattaṃ jaraggava’’nti</p>

<p rend="bodytext">Pāḷiyaṃ pana ‘‘gatasattaṃ jaraggava’’nti pāṭhassa ‘‘vigatajīvitaṃ jiṇṇagoṇa’’nti atthaṃ saṃvaṇṇesuṃ. Iminā <hi rend="bold">satta</hi>saddassa jīvitavacanaṃ viya dissati, ‘‘na sukarā uñchena paggahena yāpetu’’nti ettha <hi rend="bold">paggaha</hi>saddassa pattakathanaṃ viya. Suṭṭhu vicāretabbaṃ.</p>

<p rend="bodytext"><hi rend="bold">Sutta avamocane</hi>. Sutteti, suttayati.</p>

<p rend="bodytext"><hi rend="bold">Mutta pasavane</hi>. Mutteti, muttayati. Omutteti, omuttayati. Muttaṃ. Atrāyaṃ pāḷi ‘‘mutteti ohadeti cā’’ti. Tattha <hi rend="bold">muttetī</hi>ti passāvaṃ karoti. <hi rend="bold">Ohadetī</hi>ti karīsaṃ vissajjeti. Kārite ‘‘muttāpeti, muttāpayatī’’ti rūpāni.</p>

<p rend="bodytext"><hi rend="bold">Kattara</hi><pb ed="M" n="0.0310" /><hi rend="bold">sethille</hi>. Kattareti, kattarayati. Kattaro. Kattaradaṇḍo, kattarasuppaṃ.</p>

<p rend="bodytext">Tattha <hi rend="bold">kattaro</hi>ti jiṇṇo. Mahallakoti vuttaṃ hoti. Kenaṭṭhena? Kattarayati aṅgānaṃ sithilabhāvena sithilo bhavatīti atthena. <hi rend="bold">Kattaradaṇḍo</hi>ti kattarehi jiṇṇamanussehi ekantato gahetabbatāya kattarānaṃ daṇḍo kattaradaṇḍo. Tenāhu <hi rend="bold">aṭṭhakathācariyā ‘‘kattaradaṇḍo</hi>ti jiṇṇakāle gahetabbadaṇḍo’’ti. <hi rend="bold">Kattarasuppa</hi>nti jiṇṇasuppaṃ. Kattarañca taṃ suppañcāti kattarasuppanti samāso.</p>

<p rend="bodytext"><hi rend="bold">Citta cittakaraṇe,</hi> kadāci <hi rend="bold">dassanepi. Cittakaraṇaṃ</hi> vicittabhāvakaraṇaṃ. Citteti, cittayati. Cittaṃ.</p>

<p rend="centre"><hi rend="bold">Ta</hi>kārantadhāturūpāni.</p>

<p rend="subhead">Thakārantadhātu</p>

<p rend="bodytext"><hi rend="bold">Katha kathane</hi>. Katheti, kathayati. Dhammaṃ sākacchati. Sākacchā, kathā, parikathā, aṭṭhakathā.</p>

<p rend="bodytext">Tattha <hi rend="bold">sākacchatī</hi>ti saha kathayati. Attho kathiyati etāyāti <hi rend="bold">aṭṭhakathā,</hi> tthakārassa ṭṭhakārattaṃ.</p>

<p rend="gatha1">Yāya’tthamabhivaṇṇenti, byañjanatthapadānugaṃ;</p>

<p rend="gathalast">Nidānavatthusambandhaṃ, esā aṭṭhakathā matā.</p>

<p rend="bodytext">‘‘Aṭṭhakathā’’ti ca ‘‘atthasaṃvaṇṇanā’’ti ca ninnānākaraṇaṃ.</p>

<p rend="bodytext"><hi rend="bold">Pathi gatiyaṃ</hi>. Panthenti, panthayanti. Pantho. <hi rend="bold">Bhūvādi</hi>gaṇe <hi rend="bold">‘‘patha</hi> gatiya’’nti <hi rend="bold">a</hi>kārantavasena kathitassa ‘‘pathati, patho’’ti <pb ed="M" n="0.0311" /> niggahītāgamavajjitāni rūpāni bhavanti, idha pana <hi rend="bold">i</hi>kārantavasena kathitassa saniggahītāgamāni rūpāni niccaṃ bhavantīti daṭṭhabbaṃ.</p>

<p rend="bodytext"><hi rend="bold">Puttha ādarānādaresu</hi>. Puttheti, putthayati.</p>

<p rend="bodytext"><hi rend="bold">Muttha saṅghāte</hi>. Muttheti, mutthayati.</p>

<p rend="bodytext"><hi rend="bold">Vattha addane</hi>. Vattheti, vatthayati.</p>

<p rend="bodytext"><hi rend="bold">Putha bhāsāyaṃ</hi>. Potheti, pothayati. Kathetīti attho.</p>

<p rend="bodytext"><hi rend="bold">Putha pahāre</hi>. Potheti, pothayati. Kumāre pothetvā agamāsi.</p>

<p rend="bodytext"><hi rend="bold">Katha vākyapabandhe</hi>. Katheti, kathayati. Kathā.</p>

<p rend="bodytext"><hi rend="bold">Satha dubbalye</hi>. Satheti, sathayati.</p>

<p rend="bodytext"><hi rend="bold">Attha pattha yācanāyaṃ</hi>. Attheti, atthayati. Attho. Pattheti, patthayati. Patthanā. Paṭipakkhaṃ atthayanti icchantīti <hi rend="bold">paccatthikā</hi>.</p>

<p rend="bodytext"><hi rend="bold">Thoma silāghāyaṃ</hi>. Thometi, thomayati. Thomanā.</p>

<p rend="bodytext"><hi rend="bold">Kātha hiṃsāyaṃ</hi>. Kātheti, kāthayati.</p>

<p rend="bodytext"><hi rend="bold">Satha bandhane</hi>. Satheti, sathayati.</p>

<p rend="bodytext"><hi rend="bold">Santha gantha santhambhe</hi>. Santheti, santhayati. Gantheti, ganthayati. Gantho.</p>

<p rend="centre"><hi rend="bold">Tha</hi>kārantadhāturūpāni.</p>

<p rend="subhead">Dakārantadhātu</p>

<p rend="bodytext"><hi rend="bold">Hada</hi><pb ed="M" n="0.0312" /><hi rend="bold">karīsussagge. Karīsussaggo</hi> karīsassa ussaggo vissajjanaṃ. Hadeti, hadayati. Ohadeti, ohadayati.</p>

<p rend="bodytext"><hi rend="bold">Vida lābhe</hi>. Imasmiṃ ṭhāne <hi rend="bold">lābho</hi> nāma anubhavanaṃ, tasmā <hi rend="bold">vida</hi>dhātu anubhavane vattatīti attho gahetabbo. Sukhaṃ vedanaṃ vedeti. Dukkhaṃ vedanaṃ vedeti. Vedayati. Vedanā, vitti. Vedayitaṃ. Sukhaṃ vedanaṃ vedayamāno.</p>

<p rend="bodytext"><hi rend="bold">Kudi anatabhāsane</hi>. Kundeti, kundayati.</p>

<p rend="bodytext"><hi rend="bold">Mida sinehane</hi>. Atra <hi rend="bold">sineho</hi> nāma pīti. Medeti, medayati.</p>

<p rend="bodytext"><hi rend="bold">Chada saṃvaraṇe</hi>. Gehaṃ chādeti, chādayati. Dosaṃ chādeti, chādayati. Paṭicchādeti, paṭicchādayati. Chattaṃ. Channā kuṭi.</p>

<p rend="bodytext">Tatra <hi rend="bold">chatta</hi>nti ātapattaṃ. Ātapaṃ chādetīti <hi rend="bold">chattaṃ</hi>. Paṭicchādiyateti <hi rend="bold">channā</hi>.</p>

<p rend="bodytext"><hi rend="bold">Cuda sañcodane āṇattiyañca</hi>. Codeti, codayati. Codako, cuditako, codanā. Ānando buddhacodito.</p>

<p rend="bodytext">Tatra <hi rend="bold">codanā</hi>ti cālanā. <hi rend="bold">Cālanā</hi>ti dosāropanāti attho.</p>

<p rend="bodytext"><hi rend="bold">Chadda vamane</hi>. Chaddeti, chaddayati.</p>

<p rend="bodytext"><hi rend="bold">Mada vittiyoge</hi>. Madeti, madayati.</p>

<p rend="bodytext"><hi rend="bold">Vida cehanākhyānanivāsesu. Cehanā</hi> saññāṇaṃ. <hi rend="bold">Ākhyānaṃ</hi> kathanaṃ. <hi rend="bold">Nivāso</hi> nivasanaṃ. Vedeti, vedayati. Paṭivedeti, paṭivedayati. Paṭivedayāmi te mahārāja.</p>

<p rend="bodytext"><hi rend="bold">Sadda</hi><pb ed="M" n="0.0313" /><hi rend="bold">saddane</hi>. Saddeti, saddayati. Visaddeti, visaddayati. Saddo, saddito. Dīghatte ‘‘saddāyatī’’ti rūpaṃ.</p>

<p rend="bodytext">Ettha ca ‘‘maṃ saddāyatīti saññāya vegena udake patī’’ti <hi rend="bold">aṭṭhakathāpāṭho</hi> nidassanaṃ, idaṃ ‘‘pabbatāyatī’’ti rūpaṃ viya dhātuvasena nipphannaṃ na hotīti na vattabbaṃ, dhātuvasena nipphannaṃyevāti gahetabbaṃ. <hi rend="bold">Saddo</hi>ti saddiyatīti saddo, yathāvuccatīti vacanaṃ. Atha vā saddiyati attho anenāti <hi rend="bold">saddo</hi>. Garavo pana ‘‘sappatīti <hi rend="bold">saddo</hi>. Udīriyati abhilapiyatīti attho’’ti vadanti.</p>

<p rend="bodytext"><hi rend="bold">Sūda āsecane</hi>. Sūdeti, sūdayati. Sūdo.</p>

<p rend="bodytext"><hi rend="bold">Sūdo</hi>ti bhattakārako, yo ‘‘rasako’’tipi vuccati.</p>

<p rend="bodytext"><hi rend="bold">Kanda sātacce. Sātaccaṃ</hi> satatabhāvo nirantarabhāvo. Kandeti, kandayati.</p>

<p rend="bodytext"><hi rend="bold">Muda saṃsagge</hi>. Ekatokaraṇaṃ <hi rend="bold">saṃsaggo</hi>. Modeti, modayati sattūni sappinā.</p>

<p rend="bodytext"><hi rend="bold">Nada bhāsāyaṃ</hi>. Nādeti, nādayati. Hetukatturūpānīti na vattabbāni pāḷidassanato ‘‘sīho ca sīhanādena, daddaraṃ abhinādayī’’ti. Aññatrāpi saṃsayo na kātabbo. Imasmiṃ <hi rend="bold">curādi</hi>gaṇe hetukatturūpasadisānampi suddhakatturūpānaṃ sandissanato.</p>

<p rend="bodytext"><hi rend="bold">Sada assādane</hi>. Sādeti, sādayati. Assādeti, assādayati. Ettha <hi rend="bold">ā</hi>upasaggo rassavasena ṭhito.</p>

<p rend="bodytext"><hi rend="bold">Gada devasadde</hi>. Devasaddo vuccati meghasaddo. Gadeti, gadayati.</p>

<p rend="bodytext"><hi rend="bold">Pada</hi><pb ed="M" n="0.0314" /><hi rend="bold">gatiyaṃ</hi>. Padeti, padayati. Padaṃ. Imissā <hi rend="bold">divādi</hi>gaṇe ‘‘pajjatī’’ti rūpaṃ bhavati, idha pana īdisāni.</p>

<p rend="bodytext"><hi rend="bold">Chidda kaṇṇabhede</hi>. Chiddeti, chiddayati. Chiddaṃ.</p>

<p rend="bodytext"><hi rend="bold">Chida dvedhākaraṇe</hi>. Nanu bho yo catudhā vā pañcadhā vā anekasatadhā vā chindati, tassa taṃ chedanaṃ dvedhākaraṇaṃ nāma na hoti, evaṃ sante kasmā sāmaññena avatvā ‘‘dvedhākaraṇe’’ti dvidhā gahaṇaṃ katanti? Dvidhākaraṇaṃ nāma na hotīti na vattabbaṃ, anekasatadhā chedanampi dvidhākaraṇaṃyeva. Aparassa hi aparassa chinnakoṭṭhāsassa pubbena ekena koṭṭhāsena saddhiṃ apekkhanavasena dvidhākaraṇaṃ hotiyeva. Chedeti, chedayati.</p>

<p rend="gatha1">Yo te hatthe ca pāde ca, kaṇṇanāsañca chedayi;</p>

<p rend="gathalast">Tassa kujjha mahāvīra, mā raṭṭhaṃ vinassa idaṃ;</p>

<p rend="gatha1">Yo me hatthe ca pāde ca, kaṇṇanāsañca chedayi;</p>

<p rend="gathalast">Ciraṃ jīvatu so rājā, na hi kujjhanti mādisāti.</p>

<p rend="bodytext"><hi rend="bold">Chada apavāraṇe</hi>. Chādeti, chādayati. Chattaṃ. Purisassa bhattaṃ chādayati.</p>

<p rend="bodytext"><hi rend="bold">Īdī sandīpane</hi>. Īdeti, īdayati. Īkārantavasena niddiṭṭhattā saniggahītāgamāni rūpāni na bhavanti.</p>

<p rend="bodytext"><hi rend="bold">Adda hiṃsāyaṃ</hi>. Addeti, addayati.</p>

<p rend="bodytext"><hi rend="bold">Vada bhāsāyaṃ</hi>. Vādeti, vādayati. Vādo.</p>

<p rend="bodytext">Tattha ‘‘vādeti, vādayatī’’ti imesaṃ ‘‘vadatī’’ti suddhakattuvaseneva attho daṭṭhabbo, na hetukattuvasena. Tathā hi ‘‘saṅketaṃ katvā visaṃvādeti. Ovadeyyānusāseyya. Idameva saccanti ca vādayanti. Avisaṃvādako lokassā’’ti suddhakattudīpakapāḷinayā dissanti <pb ed="M" n="0.0315" />, saddasatthe ca ‘‘vādayatī’’ti suddhakattupadaṃ dissati. Tattha <hi rend="bold">visaṃvādetī</hi>ti musā vadeti, atha vā vippalambheti, <hi rend="bold">vādo</hi>ti vacanaṃ. ‘‘Vādo jappo vitaṇḍā’’ti evaṃvidhāsu tīsu kathāsu vādasaṅkhātā kathā. ‘‘Vādāpeti, vādāpayatī’’ti dveyeva hetukattupadāni bhavanti.</p>

<p rend="bodytext"><hi rend="bold">Chadī icchāyaṃ</hi>. Īkārantoyaṃ dhātu, tasmā saniggahītāgamānissa rūpāni na bhavanti. Purisassa bhattaṃ chādeti, chādayati, ruccatīti attho. Purisassa bhattaṃ chādayamānaṃ tiṭṭhati chādentaṃ vā.</p>

<p rend="bodytext"><hi rend="bold">Vadī abhivādanathutīsu</hi>. Ayampi īkāranto dhātu, tasmā imassapi saniggahītāgamāni rūpāni na bhavanti. Vādeti, vādayati, vandati, thometi vāti attho. Imāni anupasaggāni rūpāni. Saddasatthepi ca ‘‘vādayatī’’ti anupasaggavandanathutiatthaṃ padaṃ vuttaṃ, sāsane pana ‘‘abhivādeti, abhivādayati, abhivādanaṃ, bhagavantaṃ abhivādetvā’’tiādīni sopasaggāni rūpāni dissanti.</p>

<p rend="bodytext">Tattha <hi rend="bold">abhivādetvā</hi>ti vanditvā, thometvā vā, ayamasmākaṃ ruci. <hi rend="bold">Āgamaṭṭhakathāyaṃ</hi> pana <hi rend="bold">‘‘abhivādetvā</hi>ti ‘sukhī arogo hotū’ti vadāpetvā, vandanto hi atthato evaṃ vadāpeti nāmā’’ti hetukattuvasena <hi rend="bold">abhivādana</hi>saddattho vutto, amhehi pana <hi rend="bold">vandana</hi>saddaṃ saddasatthanayamaggahetvā suddhakattuvasena attho kathito. Abhivādanañhi vandanaṃyeva, na vadāpanaṃ <hi rend="bold">abhi</hi>saddena sambandhitattā ‘‘abhivādanasīlissā’’ti ettha viya. Idañhi ‘‘abhivādāpanasīlissā’’ti na vuttaṃ. Yadi ca saddasatthe vadāpanamadhippetaṃ siyā, ‘‘vadī vadāpanathutīsū’’ti nissandehavacanaṃ vattabbaṃ siyā <pb ed="M" n="0.0316" />, evañca na vuttaṃ, evaṃ pana vuttaṃ ‘‘vadī abhivādanathutīsū’’ti, tena vadāpanamanadhippetanti ñāyati.</p>

<p rend="bodytext">Athāpi siyā ‘‘kassaci vuddhena visiṭṭhaṃ vadāpanaṃ abhivādana’’nti, evampi nupapajjati kāritavasena dhātuatthassa akathetabbato. Tathā hi ‘‘paca pāke, chidi dvidhākaraṇe’’tiādinā bhāvavasena atthappakāsanamatteyeva ‘‘pacati, paccati, pāceti. Chindati, chijjati, chedāpetī’’tiādīni sakammakāni ceva akammakāni ca sakāritāni ca rūpāni nipphajjanti, na ca tadatthāya visuṃ visuṃ dhātuniddeso kariyati. Tasmā ‘‘vadī abhivādanathutīsū’’ti ettha kāritavasena dhātuattho kathitotipi vattuṃ na sakkā kriyāsabhāvattā dhātūnaṃ. Yathā pana ‘‘takketi, vitakketi. Takko, vitakko’’tiādīni samānatthāni, tathā ‘‘vādeti, abhivādetī’’tiādīni samānatthāni. Ato saddasatthepi saddasatthavidūhi ‘‘takka vitakke, vadī abhivādanathutīsū’’tiādīnaṃ dhātūnaṃ ‘‘takkayati, vādayatī’’tiādīni anupasaggāniyeva rūpāni dassitāni, tāni ca kho suddhakattupadāniyeva, na hetukattupadāni, tasmā ‘‘abhivādanathutīsū’’ti etassa ‘‘vadāpanathutīsū’’ti attho nupapajjati.</p>

<p rend="bodytext">Kiñca bhiyyo – ‘‘abhivādeti, abhivādayati. Abhivādetvā, abhivādayitvā’’tiādīni samānatthāni, <hi rend="bold">ṇeṇaya</hi>mattena hi savisesāni. Yadi ‘‘abhivādetvā’’ti imassa padassa ‘‘sukhī arogo hotū’ti vadāpetvā’’ti attho siyā, ‘‘sirasā abhivādayi’’nti ettha ‘‘sirasā’’ti padaṃ na vattabbaṃ siyā vadāpanena asambandhattā. Yasmā vuttaṃ taṃ padaṃ, tena ñāyati ‘‘abhivādetvā’’tiādīsu vadāpanattho na icchitabbo, vandanattho icchitabbo thomanattho ca. Yasmā <hi rend="bold">bhūvādi</hi>gaṇe ‘‘vanda abhivādānathutīsū’’ti imassa dhātussa ‘‘vandatī’’ti <pb ed="M" n="0.0317" /> padarūpassa ‘‘abhivandati, thometi cā’’ti atthoyeva icchitabbo, na vadāpanattho. Tathā hi ‘‘vande sugataṃ gativimutta’’nti padānamatthaṃ vadantena <hi rend="bold">ṭīkācariyenapi ‘‘vande</hi>ti vandāmi, thomemi cā’’ti vandanathomanatthoyeva dassito, na <hi rend="bold">abhivādana</hi>saddatthaṃ paṭicca vadāpanattho, tasmā ‘‘abhivādetvā’’ti etthāpi vandanathomanatthāyeva icchitabbā, na vadāpanattho.</p>

<p rend="bodytext">Athāpi siyā ‘‘vande’ti pade kāritapaccayo natthi, ‘abhivādetvā’ti imasmiṃ pana atthi, tasmā tattha vadāpanattho na labbhati, idha pana labbhatī’’ti. Tanna, ‘‘karotī’’tisuddhakattupadassapi ‘‘nipphādetī’’ti hetukattupadavasena vivaraṇassa viya ‘‘vande’’ti padassapi ‘‘sukhī arogo hotū’ti vadāpetvā’’ti vivaraṇassa vattabbattā. ‘‘Abhivādetvā’’ti idañca ‘‘vande’’ti padamiva kāritapaccayantaṃ na hoti. Kasmāti ce? Yasmā ‘‘cinteti, cintayati. Manteti, mantayatī’’tiādīnaṃ <hi rend="bold">curādi</hi>gaṇikānaṃ suddhakattupadānaṃ ‘‘cintāpeti, cintāpayatī’’tiādīniyeva hetukattupadāni dissanti, tasmā yadi hetukattupadaṃ adhippetaṃ siyā, ‘‘abhivādāpetvā’’ti vā ‘‘abhivādāpayitvā’’ti vā vattabbaṃ siyā, yasmā panevaṃ na vuttaṃ, tasmā taṃ kāritapaccayantaṃ na hotīti siddhaṃ.</p>

<p rend="bodytext">Imassatthassa āvibhāvatthaṃ imasmiṃ ṭhāne sāṭṭhakathaṃ <hi rend="bold">vidhurajātakappadesaṃ</hi> vadāma.</p>

<p rend="gatha1">‘‘Kathaṃ no abhivādeyya, abhivādāpayetha ve;</p>

<p rend="gathalast">Yaṃ naro hantumiccheyya, taṃ kammaṃ nupapajjatī’’ti</p>

<p rend="unindented">Ayaṃ tāva jātakapāḷi. Ayaṃ pana <hi rend="bold">aṭṭhakathāpāṭho</hi> ‘‘yañhi naro hantumiccheyya, so taṃ kathaṃ nu abhivādeyya, kathaṃ vā <pb ed="M" n="0.0318" /> tena attānaṃ abhivādāpayetha ve. Tassa hi taṃ kammaṃ na upapajjatī’’ti. Tattha pāḷiyaṃ <hi rend="bold">abhivādeyyā</hi>ti suddhakattupadaṃ tabbācakattā. <hi rend="bold">Abhivādāpayetha ve</hi>ti hetukattupadaṃ tabbācakattā. Evaṃ vibhāgaṃ pana ñatvā pāḷiyā aṭṭakathāya ca adhippāyo gahetabbo ‘‘naro yaṃ puggalaṃ hantuṃ iccheyya, so hantā taṃ vajjhaṃ puggalaṃ kathaṃ nu abhivādeyya, so vā hantā, tena vajjhena maṃ vandāhīti attānaṃ kathaṃ vandāpeyyā’’ti. Ettha pana ‘‘rājāno coraṃ sunakhehipi khādāpentī’’tiādīsu viya karaṇavasena ‘‘tena vajjhenā’’ti padaṃ yojitaṃ, attho pana ‘‘taṃ vajjha’’nti upayogavacanavasena daṭṭhabbo dvikammakattā sakāritapaccayassa sakammakadhātuyāti. Nanu evaṃ sante ‘‘aṭṭhakathācariyā passitabbaṃ na passanti, atitthe pakkhandantī’’ti tesaṃ doso hotīti? Na hoti, suṇātha asmākaṃ sodhanaṃ, tathā hi aṭṭhakathācariyehi ‘‘abhivādetvā’’ti ettha ‘‘vadī abhivādanathutīsū’’ti dhātuyā atthamaggahetvā vohāravisaye kosallasamannāgatattā saṇhasukhumamatthaṃ sotūnaṃ bodhetuṃ ‘‘vada viyattiyaṃ vācāya’’nti dhātuyevatthaṃ gahetvā kāritapaccayaparikappanena kāritatthamādāya ‘‘abhivādetvāti ‘sukhī arogo hotū’ti vadāpetvā, vandanto hi atthato evaṃ vadāpeti nāmā’’ti hetukattuvasena <hi rend="bold">abhivādana</hi>saddattho vuttoti na koci tesaṃ doso. Pūjārahā hi te āyasmanto, namoyeva tesaṃ karoma, idampi ṭhānaṃ sukhumaṃ sādhukaṃ manasi kātabbaṃ. Evañhi karoto paññā vaḍḍhatīti.</p>

<p rend="centre"><hi rend="bold">Da</hi>kārantadhāturūpāni.</p>

<p rend="subhead">Dhakārantadhātu</p>

<p rend="bodytext"><hi rend="bold">Randha</hi><pb ed="M" n="0.0319" /><hi rend="bold">pāke</hi>. Sūdo bhattaṃ randheti, randhayati. Kākaṃ sokāya randhehi. Randhako. Sūdena odano randhiyati. Randhito. Randhanaṃ. Puriso sūdaṃ sūdena vā odanaṃ randhāpeti, randhāpayati. Randhetuṃ, randhayituṃ. Randhitvā, randhayitvā, randhiya iccādīni.</p>

<p rend="bodytext"><hi rend="bold">Dhū kampane</hi>. Dhāveti, dhāvayati.</p>

<p rend="bodytext"><hi rend="bold">Gandha sūcane addane ca. Sūcanaṃ</hi>. Pakāsanaṃ. <hi rend="bold">Addanaṃ</hi> pariplutā. Gandheti, gandhayati, gandho.</p>

<p rend="bodytext">Ettha <hi rend="bold">gandho</hi>ti gandheti attano vatthuṃ sūcayati pakāsetīti gandho. Paṭicchannaṃ vā pupphaphalādiṃ ‘‘idamettha atthī’’ti pesuññaṃ upasaṃharanto viya pakāsetīti gandho. <hi rend="bold">Gamudhara</hi>dhātudvayavasenapi <hi rend="bold">gandha</hi>saddattho vattabbo ‘‘gacchanto dhariyatīti gandho’’ iti, āha ca ‘‘gacchanto dhariyatīti gandho, sūcanatopi vā’’ti. <hi rend="bold">Gandha</hi>saddo ca ‘‘uppalagandhatheno’’ti ettha chedane vattatīti daṭṭhabbo.</p>

<p rend="bodytext"><hi rend="bold">Vadha saṃyame</hi>. Vadheti, vadhayati.</p>

<p rend="bodytext"><hi rend="bold">Budhi hiṃsāyaṃ</hi>. Bundheti, bundhayati. Palibundheti, palibundhayati. Palibodho, <hi rend="bold">pari</hi>saddo upasaggo, so vikāravasena aññathā jāto. Tattha <hi rend="bold">palibodho</hi>ti āvāsapalibodhādi. Apica <hi rend="bold">palibodho</hi>ti taṇhāmānadiṭṭhittayañca.</p>

<p rend="bodytext"><hi rend="bold">Vaddha chedanapūraṇesu</hi>. Vaddheti, vaddhayati. Vaddhakī. <hi rend="bold">Vaddhakī</hi>ti gahakārako.</p>

<p rend="bodytext"><hi rend="bold">Gaddha abhikaṅkhāyaṃ</hi>. Gaddheti, gaddhayati. Gaddho. <hi rend="bold">Gaddho</hi>ti gijjho. ‘‘Gaddhabādhipubbo’’ti idamettha nidassanaṃ.</p>

<p rend="bodytext"><hi rend="bold">Sadhu</hi><pb ed="M" n="0.0320" /><hi rend="bold">pahaṃsane</hi>. Sadheti, sadhayati.</p>

<p rend="bodytext"><hi rend="bold">Vaddha bhāsāyaṃ</hi>. Vaddheti, vaddhayati.</p>

<p rend="bodytext"><hi rend="bold">Andha diṭṭhūpasaṃhāre. Diṭṭhūpasaṃhāro</hi> nāma cakkhusaññitāya diṭṭhiyā upasaṃhāro apanayanaṃ vināso vā. Cakkhu hi passanti etāyāti diṭṭhīti vuccati. Yaṃ sandhāya <hi rend="bold">aṭṭhakathāsu</hi> ‘‘sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhaṃ ṭhitānaṃ sarīrasaṇṭhānuppattidesabhūte diṭṭhimaṇḍale’’ti vuttaṃ. <hi rend="bold">Ṭīkāyampi</hi> ca ‘‘diṭṭhimaṇḍaleti abhimukhaṭṭhitānaṃ sarīrasaṇṭhānuppattidesabhūte cakkhusaññitāya diṭṭhiyā maṇḍale’’ti vuttaṃ. Evaṃbhūtāya diṭṭhiyā upasaṃhāre <hi rend="bold">andha</hi>dhātu vattati. Andheti, andhayati. Cakkhūni andhayiṃsu, andho. <hi rend="bold">Andho</hi>ti andhetīti andho. Dvinnaṃ cakkhūnaṃ ekassa vā vasena naṭṭhanayano, evamidha <hi rend="bold">andha</hi>dhātu vutto. Kaccāyane pana ‘‘khādāmagamānaṃ khandhandhagandhā’’ti vacanena <hi rend="bold">ama</hi>dhātussa <hi rend="bold">andhā</hi>desakaraṇavasena rūpanipphatti dassitā.</p>

<p rend="bodytext"><hi rend="bold">Badha bandhane</hi>. Migaṃ bādheti, bādhayati. Baddho migo, baddhosi mārapāsena.</p>

<p rend="bodytext">Tattha <hi rend="bold">bādhetī</hi>ti bandhatīti suddhakattuvasena attho gahetabbo. Evaṃ <hi rend="bold">bādhayatī</hi>ti etthāpi. Tathā hi ‘‘vātaṃ jālena bādhesi, yo anicchantimicchasī’’ti ettha <hi rend="bold">bādhesī</hi>ti bandhasīti suddhakattuvasena attho. <hi rend="bold">Bhūvādi</hi>gaṇe pana <hi rend="bold">‘‘bādha</hi> baddhāya’’nti <hi rend="bold">bādha</hi>dhātussa vasena ‘‘bādhatī’’ti kattupadaṃ ‘‘bādheti, bādhayatī’’ti hetukattupadaṃ bhavati. <hi rend="bold">Baddho</hi>ti bādhiyate bandhiyate soti baddho.</p>

<p rend="centre"><hi rend="bold">Dha</hi>kārantadhāturūpāni.</p>

<p rend="subhead">Nakārantadhātu</p>

<p rend="bodytext"><hi rend="bold">Māna</hi><pb ed="M" n="0.0321" /><hi rend="bold">pūjāyaṃ pemane vīmaṃsāyaṃ</hi>. Māneti, mānayati. Mātā. Vimāneti, vimānayati, paṭimāneti, paṭimānayati. Mānanā, sammānanā, vimānanā, vimānaṃ, vimānanaṃ, mānito.</p>

<p rend="gatha1">Amānanā yattha santo, santānaṃ vā vimānanā;</p>

<p rend="gathalast">Hīnasammānanā vāpi, na tattha vasatiṃ vase.</p>

<p rend="bodytext">Vīmaṃsati, vīmaṃsā, vīmaṃsiyatīti vīmaṃsiyamāno. Vīmaṃsanto.</p>

<p rend="bodytext">Tattha <hi rend="bold">mānetī</hi>ti pūjeti, <hi rend="bold">aṭṭhakathāsu</hi> pana ‘‘mānentī’’ti etasmiṃ ṭhāne ayamattho dassito <hi rend="bold">‘‘mānentī</hi>ti manena piyāyanti. <hi rend="bold">Pūjentī</hi>ti paccayehi <hi rend="bold">pūjentī</hi>’’ti. So vevacanatthappakāsanavasena vuttoti gahetabbo. <hi rend="bold">Mānanapūjana</hi>saddā hi pariyāyasaddattā vevacanasaddā eva. <hi rend="bold">Vimānetī</hi>ti avamaññati. <hi rend="bold">Vimā</hi>nanti sobhāvisesayogato visiṭṭhamāniyatāya vimānaṃ, visesato mānetabbanti hi <hi rend="bold">vimānaṃ,</hi> devānaṃ vasanaṭṭhānabhūtaṃ byamhaṃ.</p>

<p rend="bodytext"><hi rend="bold">Mana thambhe. Thambho</hi> cittassa thaddhatā. Māneti, mānayati. Māno.</p>

<p rend="bodytext"><hi rend="bold">Thana devasadde. Devasaddo</hi> meghasaddo, thaneti, thanayati.</p>

<p rend="bodytext">Yathāpi megho thanayaṃ, vijjumālī satakkaku.</p>

<p rend="bodytext">Thalaṃ ninnañca pūreti, abhivassaṃ vasundharaṃ.</p>

<p rend="bodytext">Yathā pāvusako megho, thanayanto savijjuko.</p>

<p rend="bodytext"><hi rend="bold">Ūna parihāniyaṃ</hi>. Ūneti, ūnayati. Ūno loko.</p>

<p rend="bodytext"><hi rend="bold">Dhana sadde</hi>. Dhaneti, dhanayati, dhaniyyati. Dhani, dhanaṃ.</p>

<p rend="bodytext">Tattha <pb ed="M" n="0.0322" /><hi rend="bold">dhanī</hi>ti saddo. <hi rend="bold">Dhana</hi>nti santakaṃ, tañhi mama idanti dhanāyitabbaṃ saddāyitabbanti dhananti. Ayaṃ pana dhātu icchāyampi vattati. ‘‘Mātā hi tava irandhati, vidhūrassa hadayaṃ dhaniyyatī’’ti pāḷi nidassanaṃ. Tattha <hi rend="bold">dhaniyyatī</hi>ti pattheti icchati.</p>

<p rend="bodytext"><hi rend="bold">Thena coriye</hi>. Corassa bhāvo <hi rend="bold">coriyaṃ</hi>. Yathā sūriyaṃ, yathā ca dakkhiyaṃ. Theneti, thenayati. Theno, thenetvā.</p>

<p rend="bodytext"><hi rend="bold">Tanu saddopatāpesu</hi>. Tāneti, tānayati. Idhāyaṃ savuddhikā. <hi rend="bold">Tanādi</hi>gaṇe vitthāratthavasena ‘‘tanoti, tanute’’ti avuddhikā.</p>

<p rend="centre"><hi rend="bold">Ta</hi>vaggantadhāturūpāni.</p>

<p rend="subhead">Pakārantadhātu</p>

<p rend="bodytext"><hi rend="bold">Ñapa tosananisānesu</hi>. Ñāpeti, ñāpayati, paññāpeti, paññāpayati, paññatti.</p>

<p rend="bodytext">Ettha ca niddese ‘‘paññāpetī’’ti padaṃ nidassanaṃ. Tattha <hi rend="bold">paññāpetī</hi>ti katanibbacanehi vākyāvayavehi vitthāravasena niravasesato desitehi veneyyānaṃ cittaparitosanaṃ buddhinisānañca karotīti attho. <hi rend="bold">Pa</hi>pubbo nikkhipane. Āsanaṃ paññāpeti, paññāpayati. ‘‘Āsanaṃ paññapetī’’ti rassattampi dissati. Amatassa dvāraṃ paññapeti, paññā. Kārite ‘‘puriso purisena āsanaṃ paññapāpetī’’ti ekameva padaṃ. Tāni ‘‘paññāpeti, paññāpayatī’’ti rūpāni yadā ‘‘ñā avabodhane’’ti imissā rūpāni siyuṃ, tadā <pb ed="M" n="0.0323" /> hetukatturūpāni bhavanti. Ettha pana suddhakatturūpāni tabbācakattā.</p>

<p rend="bodytext"><hi rend="bold">Lapa viyattiyaṃ vācāyaṃ</hi>. Lapeti, lapayati. Lāpo, lapanaṃ, ālāpo, sallāpo, kathāsallāpo, lapitaṃ.</p>

<p rend="bodytext"><hi rend="bold">Byapa dāhe</hi>. Jhāpeti, jhāpayati. Jhatto, jhānaṃ.</p>

<p rend="bodytext">Tattha <hi rend="bold">jhatto</hi>ti khuddāpareto pācanagginā jhāpitoti jhatto, ‘‘jhattā assu kilantā’’ti ca pāḷi. <hi rend="bold">Jhāna</hi>nti nīvaraṇadhamme jhāpetīti jhānaṃ, savuddhikaṃ. Kārite pana – jhāpāpeti, jhāpāpayati.</p>

<p rend="bodytext"><hi rend="bold">Rūpa rūpakriyāyaṃ. Rūpakriyā</hi> nāma pakāsanakriyā. Rūpeti, rūpayati. Rūpaṃ.</p>

<p rend="bodytext">Tattha <hi rend="bold">rūpa</hi>nti rūpayatīti rūpaṃ. Vaṇṇavikāraṃ āpajjamānaṃ hadayaṅgatabhāvaṃ pakāsetīti attho. <hi rend="bold">Divādi</hi>gaṇe panāyaṃ <hi rend="bold">‘‘rūpaṃ ruppane’’</hi>ti bhijjanādiatthaṃ gahetvā ṭhitā.</p>

<p rend="bodytext"><hi rend="bold">Kappa vidhimhi. Vidhi</hi> kriyā. Sīhaseyyaṃ kappeti. Kappayati. Moro vāsamakappayi. Sīhaseyyaṃ pakappentaṃ, buddhaṃ vandāmi gotamaṃ.</p>

<p rend="bodytext"><hi rend="bold">Kappa vitakke vidhimhi chedane ca</hi>. Kappeti, kappayati, moro vāsamakappayi. Kappitamassu. Pakappeti, pakappayati. Saṅkappeti, saṅkappayati. Kappo, saṅkappo, vikappo. Kappasamaṇo iccādīni.</p>

<p rend="bodytext">Tattha <hi rend="bold">kappo</hi>ti paricchedavasena kappiyatīti kappo. <hi rend="bold">Saṅkappo</hi>ti saṅkappanaṃ. <hi rend="bold">Vikappo</hi>ti vividhā kappanaṃ, atthassa anekantikabhāvo. Idha <hi rend="bold">kappa</hi>saddassa atthuddhāro bhavati.</p>

<p rend="bodytext"><hi rend="bold">Kappa</hi>saddo <pb ed="M" n="0.0324" /> abhisaddahanavohārakālapaññattichedanavikappalesasamantabhāvādianekattho. Tathā hissa ‘‘okappanīyametaṃ bhoto gotamassa, yathā taṃ arahato sammāsambuddhassā’’ti evamādīsu abhisaddahanamattho. ‘‘Anujānāmi bhikkhave pañcahi samaṇakappehi phalaṃ paribhuñjitu’’nti evamādīsu vohāro. ‘‘Yena sudaṃ niccakappaṃ viharāmī’’ti evamādīsu kālo. ‘‘Iccāyasmā kappo’’ti evamādīsu paññatti. ‘‘Alaṅkato kappitakesamassū’’ti evamādīsu chedanaṃ. ‘‘Kappati dvaṅgulakappo’’ti evamādīsu vikappo. ‘‘Atthi kappo nipajjitu’’nti evamādīsu leso. ‘‘Kevalakappaṃ veḷuvanaṃ obhāsetvā’’ti evamādīsu samantabhāvo.</p>

<p rend="bodytext">Atha vā <hi rend="bold">kappa</hi>saddo saupasaggo anupasaggo ca vitakkavidhānapaṭibhāgapaññattikālaparamāyuvohārasamantabhāvābhisaddahana chedana viniyoga vinaya kriyā lesantara kappataṇhādiṭṭhiasaṅkhyeyyakappamahākappādīsu dissati. Tathā hesa ‘‘nekkhammasaṅkappo abyāpādasaṅkappo’’tiādīsu vitakke āgato. ‘‘Cīvare vikappaṃ āpajjeyyā’’tiādīsu vidhāne, adhikavidhānaṃ āpajjeyyāti hi attho. ‘‘Satthukappena vata bho sāvakena saddhiṃ mantayamānā na jānimhā’’tiādīsu paṭibhāge, satthusadisenāti ayañhi tattha attho. ‘‘Iccāyasmā kappo’’tiādīsu paññattiyaṃ. ‘‘Yena <pb ed="M" n="0.0325" /> sudaṃ niccakappaṃ viharāmī’’tiādīsu kāle. ‘‘Ākaṅkhamāno ānanda tathāgato kappaṃ vātiṭṭheyya kappāvasesaṃ vā’’tiādīsu paramāyumhi. Āyukappo hi idha ‘‘kappo’’ti adhippeto. ‘‘Anujānāmi bhikkhave pañcahi samaṇakappehi phalaṃ paribhuñjitu’’ntiādīsu samaṇavohāre. ‘‘Kevalakappaṃ veḷuvanaṃ obhāsetvā’’tiādīsu samantabhāve. ‘‘Saddhāsaddahanā okappanā abhippasādo’’tiādīsu abhisaddahane, saddhāyanti attho. ‘‘Alaṅkato kappitakesamassū’’tiādīsu chedane. ‘‘Evameva ito dinnaṃ, petānaṃ upakappatī’’tiādīsu viniyoge. ‘‘Kappakatena akappakataṃ saṃsibbitaṃ hotī’’tiādīsu vinayakriyāyaṃ. ‘‘Atthi kappo nipajjituṃ, handāhaṃ nipajjāmī’’tiādīsu lese. ‘‘Āpāyiko nerayiko, kappaṭṭho saṅghabhedako, kappaṃ nirayamhi paccatī’’ti ca ādīsu antarakappe.</p>

<p rend="gatha1">‘‘Na kappayanti na purakkharonti,</p>

<p rend="gatha2">Dhammāpi tesaṃ na paṭicchitāse;</p>

<p rend="gatha3">Na brāhmaṇo sīlavatena neyyo,</p>

<p rend="gathalast">Pāraṅgato na ca pacceti tādī’’ti</p>

<p rend="unindented">Ādīsu taṇhādiṭṭhīsu. Tathā hi vuttaṃ <hi rend="bold">niddese</hi> ‘‘kappoti uddānato dve kappā taṇhākappo diṭṭhikappo’’ti. ‘‘Anekepi saṃvaṭṭakappe anekepi vivaṭṭakappe’’tiādīsu asaṅkhyeyyakappe <pb ed="M" n="0.0326" />. ‘‘Cattārimāni bhikkhave kappassa asaṅkhyeyyānī’’tiādīsu mahākappe. Iccevaṃ –</p>

<p rend="gatha1">Vitakke ca vidhāne ca, paṭibhāge tatheva ca;</p>

<p rend="gathalast">Paññattiyaṃ tathā kāle, paramāyumhi ca chedane.</p>

<p rend="gatha1">Samantabhāve vohāre, abhisaddahanepi ca;</p>

<p rend="gathalast">Viniyoge ca vinaya-kriyāyaṃ lesakepi ca.</p>

<p rend="gatha1">Vikappantarakappesu, taṇhādiṭṭhisvasaṅkhaye;</p>

<p rend="gathalast">Kappe ca evamādīsu, <hi rend="bold">kappa</hi>saddo pavattati.</p>

<p rend="bodytext"><hi rend="bold">Kapi gatiyaṃ</hi>. Kampeti, kampayati, gacchatīti attho. Imāni calanatthe pavattahetukatturūpasadisāni bhavanti. Calanatthe hi <hi rend="bold">‘‘kampa kampane’’</hi>ti dhātuyā ‘‘kampatī’’ti akammakasuddhakatturūpaṃ. ‘‘Kampetī’’tiādīni sakammakāni hetukatturūpāni ‘‘idampi dutiyaṃ sallaṃ, kampeti hadayaṃ mamā’’ti akammakāya dhātuyā sakammakarūpadassanato.</p>

<p rend="bodytext"><hi rend="bold">Khapi khantiyaṃ</hi>. Khampeti, khampayati.</p>

<p rend="bodytext"><hi rend="bold">Thūpa samussaye. Samussayo</hi> āroho ubbedho. Thūpeti, thūpayati. Thūpo, thūpikā.</p>

<p rend="bodytext"><hi rend="bold">Tapa khaye</hi>. Tapeti, tapayati.</p>

<p rend="bodytext"><hi rend="bold">Upa pajjane</hi>. Upeti, upayati.</p>

<p rend="bodytext"><hi rend="bold">Capa kakkane</hi>. Capeti, capayati.</p>

<p rend="bodytext"><hi rend="bold">Suppa māne</hi>. Suppeti, suppayati.</p>

<p rend="bodytext"><hi rend="bold">Ḍapa ḍipa saṅghāte</hi>. Ḍāpeti. Ḍāpayati. Ḍepeti, ḍepayati.</p>

<p rend="bodytext"><hi rend="bold">Kapa</hi><pb ed="M" n="0.0327" /><hi rend="bold">avakampane</hi>. Kapeti, kapayati. Kapaṇo. <hi rend="bold">Kapaṇo</hi>ti karuṇāyitabbo. Aññattha pana ‘‘kappatī’’ti rūpaṃ vadanti.</p>

<p rend="bodytext"><hi rend="bold">Gupa kupa dhūpa bhāsāyaṃ</hi>. Gopeti, gopayati. Kopeti, kopayati. Dhūpeti, dhūpayati.</p>

<p rend="bodytext"><hi rend="bold">Kipa dubballe</hi>. Kipeti, kipayati.</p>

<p rend="bodytext"><hi rend="bold">Khepa peraṇe. Peraṇaṃ</hi> cuṇṇikaraṇaṃ, khepeti, khepayati.</p>

<p rend="bodytext"><hi rend="bold">Tapa pīṇane</hi>. Tapeti, tapayati.</p>

<p rend="bodytext"><hi rend="bold">Āpu lambane</hi>. Āpeti, āpayati. Āpo.</p>

<p rend="bodytext"><hi rend="bold">Tapa dāhe</hi>. Tapeti, tapayati. Tapo, tāpo. Ātāpo, santāpo. Kārite – tāpeti, tāpayati. Tattha <hi rend="bold">tapo</hi>ti akusalānaṃ tāpanaṭṭhena tapo, sīlaṃ.</p>

<p rend="bodytext"><hi rend="bold">Opathapa thapane</hi>. Opeti, opayati. Na tesaṃ koṭṭhe openti. Thapeti, thapayati. Thapito. Thapayitvā paṭicchadaṃ vavaṭṭhapeti. Voṭṭhabbanaṃ.</p>

<p rend="bodytext">Ettha ca ‘‘vi ava thapeti, vi ava thapana’’nti chedo. Ettha purime saralopo <hi rend="bold">tha</hi>ssa <hi rend="bold">ṭha</hi>ttaṃ visadisabhāvena dvittañca. Pacchime pana saralopo, <hi rend="bold">ava</hi>ssa <hi rend="bold">o</hi>kārattaṃ, <hi rend="bold">tha</hi>ssa <hi rend="bold">ṭha</hi>ttaṃ, <hi rend="bold">pa</hi>ssa <hi rend="bold">va</hi>ttaṃ, <hi rend="bold">va</hi>ssa dvittaṃ, <hi rend="bold">va</hi>kāradvayassa ca <hi rend="bold">ba</hi>kāradvayaṃ bhavati. <hi rend="bold">Voṭṭhabbana</hi>nti ca byavatthāpakacittassa nāmaṃ. <hi rend="bold">Na</hi>kāralope ‘‘voṭṭhabba’’nti aparampi rūpaṃ bhavati.</p>

<p rend="bodytext"><hi rend="bold">Māpa māpane</hi>. Paṇṇasālaṃ māpeti, māpayati. Yo pāṇamatimāpeti, paṇṇasālā sumāpitā.</p>

<p rend="bodytext"><hi rend="bold">Yapa yāpane. Yāpanaṃ</hi> pavattanaṃ. Tena so tattha yāpeti. Yāpayati. Yāpanā.</p>

<p rend="bodytext">Tattha <pb ed="M" n="0.0328" /><hi rend="bold">yāpetī</hi>ti idaṃ <hi rend="bold">yā</hi>dhātussa payogatte sati kāritapadaṃ bhavati. Tathā hi ‘‘uyyāpenti nāmā’’ti pāḷi dissati.</p>

<p rend="centre"><hi rend="bold">Pa</hi>kārantadhāturūpāni.</p>

<p rend="centre"><hi rend="bold">Phakā</hi>rantādhāturūpāni appasiddhāni.</p>

<p rend="subhead">Bakārantadhātu</p>

<p rend="bodytext"><hi rend="bold">Samba sambandhe. Sambandho</hi> daḷhabandhanaṃ. Sambeti, sambayati. Sambalaṃ.</p>

<p rend="bodytext"><hi rend="bold">Sabi maṇḍale. Maṇḍalaṃ</hi> parimaṇḍalatā. Rūpaṃ tādisameva.</p>

<p rend="bodytext"><hi rend="bold">Kubi acchādane</hi>. Kumbeti, kumbayati.</p>

<p rend="bodytext"><hi rend="bold">Lubi dubi addane. Addanaṃ</hi> hiṃsā. Lumbeti, lumbayati. Dumbeti, dumbayati.</p>

<p rend="bodytext"><hi rend="bold">Pubba niketane. Niketanaṃ</hi> nivāso. Pubbeti, pubbayati.</p>

<p rend="bodytext"><hi rend="bold">Gabba māne. Māno</hi> ahaṃkāro. Gabbeti, gabbayati. Gabbanaṃ, gabbito. Tattha <hi rend="bold">gabbatī</hi>ti na saṅkucati.</p>

<p rend="centre">Bakārantadhāturūpāni.</p>

<p rend="subhead">Bhakārantadhātu</p>

<p rend="bodytext"><hi rend="bold">Bhū pattiyaṃ. Patti</hi> pāpanaṃ. Sakammikā dhātu. Bhāveti, bhāvayati. Pabhāveti, pabhāvayati. Itthambhūto. Cakkhubhūto, ñāṇabhūto, dhammabhūto, brahmabhūto.</p>

<p rend="bodytext">Tattha <pb ed="M" n="0.0329" /><hi rend="bold">bhāvetī</hi>ti puriso gacchantaṃ purisamanugacchanto pāpuṇātīti attho. Esa nayo sesakriyāpadesupi. Ettha ca ‘‘bhāvetī’’tiādīni yattha sace <hi rend="bold">‘‘bhū sattāya’’</hi>nti dhātuyā rūpāni honti, tattha hetukatturūpāni nāma honti. ‘‘Bhāveti kusalaṃ dhamma’’ntiādīnettha nidassanapadāni. <hi rend="bold">Bhāvetī</hi>ti hi vaḍḍhetīti attho. Idha pana suddhakatturūpattā pāpuṇātīti attho. <hi rend="bold">Itthambhūto</hi>ti imaṃ pakāraṃ bhūto patto. ‘‘Cakkhubhūto’’tiādīni pana <hi rend="bold">‘‘bhū sattāyaṃ, bhū pattiya’’</hi>nti dvigaṇikānaṃ dvinnaṃ dhātūnaṃ vasena aṭṭhakathāṭīkānayanissitaṃ atthaṃ pakāsayissāma āgamikānaṃ kosallatthāya. Tattha <hi rend="bold">cakkhubhūto</hi>ti yathā cakkhu sattānaṃ dassanatthaṃ pariṇeti, evaṃ lokassa yāthāvadassanasādhanato dassanakiccapariṇāyakaṭṭhena cakkhubhūto. Atha vā cakkhu viya bhūtotipi <hi rend="bold">cakkhubhūto</hi>. Paññācakkhumayattā vā sayambhūñāṇena paññācakkhuṃ bhūto pattoti <hi rend="bold">cakkhubhūto</hi>. Viditakaraṇaṭṭhena <hi rend="bold">ñāṇabhūto,</hi> asādhāraṇaṃ vā ñāṇaṃ bhūto pattoti <hi rend="bold">ñāṇabhūto,</hi> aviparītasabhāvaṭṭhena, pariyattidhammappavattanato vā hadayena cintetvā vācāya nicchāritadhammamayoti <hi rend="bold">dhammabhūto</hi>. Bodhipakkhiyadhammehi vā uppannattā lokassa ca taduppādanato anaññasādhāraṇaṃ vā dhammaṃ bhūto pattoti <hi rend="bold">dhammabhūto</hi>. Seṭṭhaṭṭhena <hi rend="bold">brahmabhūto</hi>. Atha vā brahmaṃ vuccati maggo tena uppannattā lokassa ca taduppādanattā, tañca sayambhūñāṇena bhūto pattoti <hi rend="bold">brahmabhūto</hi>. Evaṃ dvinnaṃ dhātūnaṃ vasena vutto attho veditabbo.</p>

<p rend="bodytext">Aparāni cettha nidassanapadāni veditabbāni. ‘‘Tātā mayaṃ mahallakā suddhodanamahārājaputtaṃ buddhabhūtaṃ sambhāveyyāma vā no vā, tumhe tassa sāsane pabbajeyyāthā’’ti ca ‘‘atha <pb ed="M" n="0.0330" /> kho therā bhikkhū āyasmantaṃ revataṃ sahajātiyaṃ sambhāviṃsū’’ti cāti. Aññānipi panettha ‘‘manussabhūto, devabhūto’’tiādīni yojetabbāni. Tathā hi <hi rend="bold">saṃsāramocakapetavatthu aṭṭhakathāyaṃ ‘‘manussabhūtā</hi>timanussesu jātā, manussabhāvaṃ vā pattā’’ti attho saṃvaṇṇito.</p>

<p rend="bodytext"><hi rend="bold">Bhū avakampane</hi>. Ayampi sakammako. Bhāveti, bhāvayati. Manobhāvanīyā bhikkhū.</p>

<p rend="bodytext">Ettha ca <hi rend="bold">bhāvetī</hi>ti anukampati puttaṃ vā bhātaraṃ vā yaṃkiñci. <hi rend="bold">Manobhāvanīyā</hi>ti ‘‘dīghāyukā hontu bhadantā arogā abyāpajjā’’ti evamādinā bhāvetabbā anukampitabbāti manobhāvanīyā. Aññattha pana <hi rend="bold">manobhāvanīyā</hi>ti manovaḍḍhanakāti attho. Yesu hi diṭṭhesu mano vaḍḍhati, ‘‘te manobhāvanīyā’’ti vuccanti.</p>

<p rend="bodytext"><hi rend="bold">Labha ābhaṇḍane</hi>. Labheti, labhayati.</p>

<p rend="bodytext"><hi rend="bold">Jabhi nāsane</hi>. Jambheti, jambhayati.</p>

<p rend="bodytext"><hi rend="bold">Lābha pesane</hi>. Lābheti, lābhayati. <hi rend="bold">‘‘Labha lābhe</hi>ti dhātussa rūpāni ce, kāritarūpāni bhavanti.</p>

<p rend="bodytext"><hi rend="bold">Dabhī bhaye</hi>. Īkārantāyaṃ dhātu, tena saniggahītāgamāni rūpāni na bhavanti. Dabheti, dabhayati.</p>

<p rend="bodytext"><hi rend="bold">Dūbha santhambhe</hi>. Dūbheti, dūbhayati.</p>

<p rend="bodytext"><hi rend="bold">Vambha viddhaṃsane</hi>. Vambheti, vambhayati. Vambhanā. Chabbaggiyā bhikkhū bhikkhuṃ vambhenti.</p>

<p rend="centre"><hi rend="bold">Bha</hi>kārantadhāturūpāni.</p>

<p rend="subhead">Makārantadhātu</p>

<p rend="bodytext"><hi rend="bold">Ā</hi>tena <pb ed="M" n="0.0331" /><hi rend="bold">camu dhovane. Ā</hi>pubbo <hi rend="bold">camu</hi>dhātu dhovane vattati. Ācameti, ācamayati. Ācamanakumbhī.</p>

<p rend="bodytext">Ettha pana ‘‘tato hi so ācamayitvā licchavī, therassa datvā yugāni aṭṭhā’’ti <hi rend="bold">appasakkārapetavatthupāḷi</hi>ppadeso nidassanaṃ. Tattha <hi rend="bold">ācamayitvā</hi>ti hatthapādadhovanapubbakaṃ mukhaṃ vikkhāletvā. Ayaṃ pana dhātu bhūvādigaṇikatte ‘‘camatī’’ti bhakkhanatthaṃ gahetvā tiṭṭhati.</p>

<p rend="bodytext"><hi rend="bold">Kamu icchākantīsu</hi>. Kāmeti, kāmayati. Kāmo, kanti, nikanti, kāmanā, kāmayamāno,kāmento, abhikkantaṃ. Abhikkantavaṇṇā.</p>

<p rend="bodytext">Ettha ca <hi rend="bold">kāmo</hi>ti rūpādivisayaṃ kāmetīti kāmo. Kāmiyatīti vā <hi rend="bold">kāmo,</hi> kilesakāmavatthukāmavasenetaṃ daṭṭhabbaṃ. Kileso hi tebhūmakavaṭṭasaṅkhātañca vatthu ‘‘kāmo’’ti vuccati. Māropi vā devaputto ‘‘kāmo’’ti vuccati. So hi accantakaṇhadhammasamaṅgitāya papañcasamatikkantepi buddhapaccekabuddhabuddhasāvake attano vase ṭhapetuṃ kāmetīti ‘‘kāmo’’ti vuccati.</p>

<p rend="bodytext">Vuttañcetaṃ porāṇakaviracanāyaṃ –</p>

<p rend="gatha1">‘‘Vande vandehamassatthaṃ, yattha santajjito jito;</p>

<p rend="gathalast">Kāmo kāmoghatiṇṇena, buddhena vasatā satā’’ti;</p>

<p rend="unindented">Imāni panassa nāmāni –</p>

<p rend="gatha1">Kāmo namuci kaṇho ca, vasavattī pajāpati;</p>

<p rend="gatha2">Pamattabandhu madano, pāpimā dammakopi ca;</p>

<p rend="gathalast">Kandappo ca ratipati, māro ca kusumāyudho;</p>

<p rend="bodytext">Aññe <pb ed="M" n="0.0332" /> aññānipi vadanti. Tāni sāsanānulomāni na hontīti idha na dassitāni. <hi rend="bold">Aṭṭhakathāsu</hi> pana ‘‘māro, namuci, kaṇho, pamattabandhū’’ti cattāriyeva nāmāni āgatāni.</p>

<p rend="bodytext">Idāni <hi rend="bold">abhikkanta</hi>saddassa <hi rend="bold">bhūvādi</hi>gaṇe <hi rend="bold">‘‘kamu padavikkhepe’’</hi>ti vohārasīsena vuttassa <hi rend="bold">kamu</hi>dhātussa vasena idha ca <hi rend="bold">‘‘kamu icchākantīsū’’</hi>ti vuttassa <hi rend="bold">kamu</hi>dhātussa vasena atthuddhāraṃ kathayāma. <hi rend="bold">Abhikkanta</hi>saddo khayasundarābhirūpaabbhanumodanesu dissati. ‘‘Abhikkantā bhante ratti, nikkhanto paṭhamo yāmo, ciranisinno bhikkhusaṅgho’’tiādīsu khaye dissati. ‘‘Ayaṃ imesaṃ catunnaṃ puggalānaṃ abhikkantataro ca paṇītataro cā’’tiādīsu sundare.</p>

<p rend="gatha1">‘‘Ko me vandati pādāni, iddhiyā yasasā jalaṃ;</p>

<p rend="gathalast">Abhikkantena vaṇṇena, sabbā obhāsayaṃ disā’’ti</p>

<p rend="unindented">Ādīsu abhirūpe. ‘‘Abhikkantaṃ bhante’’tiādīsu abbhanumodane. Iccevaṃ –</p>

<p rend="gatha1">Khayasmiṃ sundare ceva, atho abbhanumodane;</p>

<p rend="gathalast">Abhirūpe <hi rend="bold">abhikkanta</hi>-saddo dissati sāsane.</p>

<p rend="bodytext"><hi rend="bold">Thoma silāghāyaṃ. Silāghā</hi> pasaṃsā. Thometi, thomayati. Thomito, thomanā.</p>

<p rend="bodytext"><hi rend="bold">Yama aparivesane</hi>. Yameti, yamayati. Yamo.</p>

<p rend="bodytext"><hi rend="bold">Sama</hi><pb ed="M" n="0.0333" /><hi rend="bold">vitakke</hi>. Sāmeti, sāmayati. Samā. Nisāmeti, nisāmayati. Nisāmanaṃ. Paṭisāmeti, paṭisāmayati. Paṭisāmanaṃ.</p>

<p rend="bodytext">Tattha <hi rend="bold">samā</hi>ti saṃvaccharo, so ‘‘samā’’ti itthiliṅgavasena vuccati. ‘‘Yo yajetha sataṃ sama’’nti ettha hi <hi rend="bold">samā</hi>saddo itthiliṅgo, upayogavasena pana ‘‘sama’’nti vutto.</p>

<p rend="bodytext">Imāni saṃvaccharassa nāmāni ‘‘saṃvaccharo, vaccharo, samā, hāyano, sarado, vasso’’tiādīni bhavanti. <hi rend="bold">Nisāmetī</hi>ti vitakketi upadhāreti. Ettha hi ‘‘iṅgha maddi nisāmehi, nigghoso yādiso vane’’ti pāḷi nidassanaṃ. Tattha <hi rend="bold">nisāmehī</hi>ti vitakkehi upadhārehīti attho. <hi rend="bold">Paṭisāmetī</hi>ti bhaṇḍaṃ guttaṭṭhāne nikkhipati.</p>

<p rend="bodytext"><hi rend="bold">Sama ālocane. Ālocanaṃ</hi> pekkhanaṃ. Sāmeti, sāmayati. Nisāmanaṃ.</p>

<p rend="bodytext">Ettha pana <hi rend="bold">nisāmetī</hi>ti pekkhati oloketi. Tathā hi ‘‘iṅgha maddi nisāmehi, cittaṃ rūpaṃva dissatī’’ti pāḷi dissati. Tattha hi <hi rend="bold">nisāmehī</hi>ti olokehīti attho. Dhātūnamatthātisayena yogoti vacanato pana upasaggayogato vā savanepi ayaṃ vattati. Tathā hi ‘‘tato kaṇhājināyāpi, nisāmehi rathesabhā’’tiādikā pāḷiyo dissanti. Tattha <hi rend="bold">nisāmehī</hi>ti suṇohīti attho.</p>

<p rend="bodytext"><hi rend="bold">Ama roge</hi>. Ameti, amayati. Andho. Bilaṅkapādo andhanakho.</p>

<p rend="bodytext">Tattha <hi rend="bold">andho</hi>ti naṭṭhanayano vuccati. <hi rend="bold">Andhanakho</hi>ti pūtinakho. Ubhayathāpi sarogattaṃ sūcitaṃ.</p>

<p rend="bodytext"><hi rend="bold">Bhāma</hi><pb ed="M" n="0.0334" /><hi rend="bold">kodhe</hi>. Bhāmeti, bhāmayati.</p>

<p rend="bodytext"><hi rend="bold">Goma upalepane</hi>. Gometi, gomayati.</p>

<p rend="bodytext"><hi rend="bold">Sāma svāntane āmantane. Svāntanaṃ</hi> sāmappayogo. <hi rend="bold">Āmantanaṃ</hi> avhāyanaṃ pakkosanaṃ. Sāmeti, sāmayati.</p>

<p rend="bodytext"><hi rend="bold">Saṅgāma yuddhe</hi>. Saṅgāmeti, saṅgāmayati. Dve rājāno saṅgāmesuṃ. Saṅgāmo. <hi rend="bold">Ā</hi>to <hi rend="bold">gamu</hi> īsamadhivāsane. Āgameti, āgamayati, kāmāvacaradhamme nissāya rūpārūpadhammo samudāgameti, samudāgamayati. Upāsako dhammasavanantarāyaṃ anicchanto ‘‘āgametha āgamethā’’ti āha. Samudāgamanaṃ, āgamanaṃ. Āgamento, āgamayamāno.</p>

<p rend="bodytext">Tatra <hi rend="bold">āgametī</hi>ti īsakaṃ adhivāseti. <hi rend="bold">Samudāgametī</hi>ti sampavattati. <hi rend="bold">Bhūvādigaṇe</hi> ‘‘gamayatī’’ti hetukattuvasena vuttaṃ, idha pana upasagganipātapubbakāni katvā ‘‘āgametī’’tiādīni suddhakattuvasena vuttānīti daṭṭhabbaṃ.</p>

<p rend="centre"><hi rend="bold">Ma</hi>kārantadhāturūpāni.</p>

<p rend="centre">Iti <hi rend="bold">cu rādi</hi>gaṇe <hi rend="bold">pa</hi>vaggantadhāturūpāni</p>

<p rend="bodytext">Samattāni.</p>

<p rend="subhead">Yakārantadhātu</p>

<p rend="bodytext"><hi rend="bold">Yu jigucchāyaṃ</hi>. Yāveti, yāvayati. Yavo.</p>

<p rend="bodytext"><hi rend="bold">Byaya khaye</hi>. Byayeti, byayayati. Abyayībhāvo.</p>

<p rend="bodytext"><hi rend="bold">Byaya cittasamussagge</hi>. Tādisaṃyeva rūpaṃ.</p>

<p rend="centre"><hi rend="bold">Ya</hi>kārantadhāturūpāni.</p>

<p rend="subhead">Rakārantadhātu</p>

<p rend="bodytext"><hi rend="bold">Para gatiyaṃ</hi>. Pareti, parayati. Ettha ca ‘‘iti kho ānanda kusalāni sīlāni anupubbena aggāya parentī’’ti pāḷi nidassanaṃ. Tattha <hi rend="bold">aggāya parentī</hi>ti arahattatthāya gacchanti.</p>

<p rend="bodytext"><hi rend="bold">Gara uggame</hi>. Gareti, garayati. Garu.</p>

<p rend="bodytext"><hi rend="bold">Cara asaṃsaye</hi>. Careti, carayati.</p>

<p rend="bodytext"><hi rend="bold">Pūri appāyane</hi>. Pūreti, pūrayati.</p>

<p rend="bodytext"><hi rend="bold">Vara icchāyaṃ</hi>. Vareti, varayati. Varo, varaṃ, varanto. Ete varānaṃ caturo varemi. Etaṃ sakka varaṃ vare.</p>

<p rend="bodytext">Tattha <hi rend="bold">varo</hi>ti variyate varitabboti varo. <hi rend="bold">Vara</hi>nti varetīti varaṃ, icchanto patthentoti attho.</p>

<p rend="gatha1">‘‘Mahāmahārahaṃ sakya-muni nīvaraṇā raṇā;</p>

<p rend="gathalast">Muttaṃ muttaṃ sudassanaṃ, vande bodhivaraṃ vara’’nti</p>

<p rend="unindented">Purāṇakaviracanāyaṃ ‘‘vara’’nti padassa viya. Evaṃ varetīti <hi rend="bold">varanto. Vare</hi>ti varemi icchāmi yācāmi. Kārite ‘‘pavāretī’’ti rūpaṃ, icchāpetīti attho. Nisedhanatthe panidaṃ kāritaṃ na hoti.</p>

<p rend="bodytext"><hi rend="bold">Sara akkhepe</hi>. Sareti, sarayati. Saro. <hi rend="bold">Saro</hi>ti saddo.</p>

<p rend="bodytext"><hi rend="bold">Sāra dubbalye</hi>. Sāreti, sārayati. Dubbalo bhavatīti attho.</p>

<p rend="bodytext"><hi rend="bold">Kumāra kīḷāyaṃ</hi>. Kumāreti, kumārayati. Kumāro, kumārako. Kumārī, kumārikā.</p>

<p rend="bodytext">Ettha <pb ed="M" n="0.0336" /> kumārayati tattha tattha kīḷatīti <hi rend="bold">kumāro</hi>. So eva atidaharattā <hi rend="bold">kumārako</hi>. Esa nayo itaratrāpi.</p>

<p rend="bodytext"><hi rend="bold">Sūra vīra vikkantiyaṃ. Vikkanti</hi> vikkamanaṃ. Sūreti, sūrayati. Vīreti, vīrayati. Sūro, vīro. Sāsanikehi pana saddhammavidūhi evaṃ dhātusabhāvānampi <hi rend="bold">sūravīra</hi>saddānaṃ nibbacanaṃ na dassitaṃ, kevalaṃ pana tattha tattha ‘‘sūroti visiṭṭhauro’’ti ca ‘‘mahāvīroti mahāvikkanto’’ti ca ‘‘vīroti vīriyavā’’ti ca atthavivaraṇamattameva dassitaṃ.</p>

<p rend="bodytext"><hi rend="bold">Pāra tīra kammasampattiyaṃ. Kammasampatti</hi> nāma kammassa parisamāpanaṃ niṭṭhāpanaṃ. Pāreti, pārayati. Tīreti, tīrayati. Pāraṃ. Tīraṃ. Vikkamāmi na pāremi, bhūmiṃ sumbhāmi vegasā. Taṃ kiccaṃ tīretvā gato. Santīraṇaṃ, tīraṇapariññāti ca ādīni ettha dassetabbāni.</p>

<p rend="bodytext">Tattha <hi rend="bold">na pāremī</hi>ti chindituṃ na sakkomīti attho.</p>

<p rend="bodytext"><hi rend="bold">Īra khepane</hi>. Īreti, īrayati.</p>

<p rend="bodytext"><hi rend="bold">Jara vayohānimhi</hi>. Jareti, jarayati. Jarā. <hi rend="bold">Pāḷiyaṃ</hi> pana ‘‘jīratī’’ti pāṭho.</p>

<p rend="bodytext"><hi rend="bold">Vara āvaraṇe</hi>. Vāreti, vārayati. Nivāreti, nivārayati. Nivāretā. Parivāreti, parivārayati. Parivāro. Pavāreti, pavārayati. Pavāraṇaṃ. <hi rend="bold">Pavāraṇa</hi>nti nisedhanaṃ vā kāmyadānaṃ vā.</p>

<p rend="bodytext"><hi rend="bold">Dhara dhāraṇe</hi>. Dhāreti, dhārayati. Ādhāro, ādhārako, dhammo iccādīni.</p>

<p rend="bodytext">Tattha <hi rend="bold">dhammo</hi>ti anekavidhesu dhammesu lokuttaro uppādito sacchikato ca catūsu apāyesu saṃsāre vā <pb ed="M" n="0.0337" /> satte apatamāne dhāretīti dhammo. Atha vā sotāpannādīhi ariyehi dhāriyati, nu puthujjanehītipi <hi rend="bold">dhammo</hi>. Catubhūmiko pana sakalakkhaṇaṃ dhāretīti <hi rend="bold">dhammo</hi>. Kakkhaḷattādinā phusanādinā santiādinā sakasakabhāvena paṇḍitehi dhāriyati sallakkhiyatītipi <hi rend="bold">dhammo</hi>. Tepiṭako pana pāḷidhammo sakatthaparatthādibhee atthe dhāretīti <hi rend="bold">dhammo</hi>. Keci tu vidū ‘‘pāpake akusale dhamme dhunāti kampeti viddhaṃsetīti <hi rend="bold">dhammo</hi>’’ti dhūdhātuvasenapi nibbacanaṃ vadanti, taṃ maggadhamme atīva yujjati, phalanibbānapariyattidhammesu pana pariyāyena yujjati.</p>

<p rend="bodytext"><hi rend="bold">Dhamma</hi>saddo pariyattihetuguṇanissattanijjīvatādīsu dissati. Ayañhi ‘‘dhammaṃ pariyāpuṇāti suttaṃ geyya’’ntiādīsu pariyattiyaṃ dissati. ‘‘Hetumhi ñāṇaṃ dhammapaṭisambhidā’’tiādīsu hetumhi.</p>

<p rend="gatha1">‘‘Na hi dhammo adhammo ca, ubho samavipākino;</p>

<p rend="gathalast">Adhammo nirayaṃ neti, dhammo pāpeti suggati’’nti</p>

<p rend="unindented">Ādīsu guṇe. ‘‘Tasmiṃ kho pana samaye dhammā honti. Dhammesu dhammānupassī viharatī’’tiādīsu nissattanijjīvatāyaṃ.</p>

<p rend="bodytext">Atha vā <hi rend="bold">dhamma</hi>saddo sabhāvapaññāpuññapaññattiāpattipariyattinissattanijjīvatāvikāraguṇapacca- yapaccayuppannādīsu dissati. Ayañhi ‘‘kusalā dhammā akusalā dhammā abyākatā dhammā’’tiādīsu sabhāve dissati.</p>

<p rend="gatha1">Yassete <pb ed="M" n="0.0338" /> caturo dhammā, saddhassa gharamesino;</p>

<p rend="gathalast">Saccaṃ dhammo dhiti cāgo, sa ve pecca na socatī’’ti</p>

<p rend="unindented">Ādīsu paññāyaṃ.</p>

<p rend="gatha1">‘‘Na hi dhammo adhammo ca, ubho samavipākino;</p>

<p rend="gathalast">Adhammo nirayaṃ neti, dhammo pāpeti suggati’’ntiādīsu</p>

<p rend="bodytext">Puññe. ‘‘Paññattidhammā, niruttidhammā, adhivacanādhammā’’tiādīsu paññattiyaṃ. ‘‘Pārājikā dhammā, saṅghādisesā dhammā’’tiādīsu āpattiyaṃ. ‘‘Idha bhikkhu dhammaṃ jānāti suttaṃ geyyaṃ veyyākaraṇa’’ntiādīsu pariyattiyaṃ. ‘‘Tasmiṃ kho pana samaye dhammā honti. Dhammesu dhammānupassī viharatī’’tiādīsu nissattanijjīvatāyaṃ. ‘‘Jātidhammā jarādhammā maraṇadhammā’’tiādīsu vikāre. ‘‘Channaṃ buddhadhammāna’’ntiādīsu guṇe. ‘‘Hetumhi ñāṇaṃ dhammapaṭisambhidā’’tiādīsu paccaye. ‘‘Ṭhitāvasā dhātu dhammaṭṭhitatā dhammaniyāmatā’’tiādīsu paccayuppanne.</p>

<p rend="bodytext">Atha vā <hi rend="bold">dhamma</hi>saddo pariyattisaccasamādhipaññāpakatipuññāpattiñeyyādīsu bahūsu atthesu diṭṭhappayogo. Tathā hi ‘‘idha bhikkhu dhammaṃ pariyāpuṇātī’’tiādīsu pariyattiyaṃ dissati. ‘‘Diṭṭhadhammo pattadhammo’’tiādīsu sacce. ‘‘Evaṃdhammā te bhagavanto ahesu’’ntiādīsu samādhimhi. ‘‘Saccaṃ dhammo dhiti cāgo’’ti evamādīsu paññāyaṃ. ‘‘Jātidhammānaṃ bhikkhave sattāna’’nti evamādīsu pakatiyaṃ. ‘‘Dhammo have rakkhati dhammacāri’’nti evamādīsu puññe. ‘‘Cattāro pārājikā dhammā’’tiādīsu <pb ed="M" n="0.0339" /> āpattiyaṃ. ‘‘Kusalā dhammā’’tiādīsu ñeyye. Evaṃ dhammasaddappavattivisayā vividhā aṭṭhakathācariyehi dassitā, tattha tattha pana ādisaddena yuttivisayādayo ca atthā gahetabbā. Tathā hi <hi rend="bold">dhamma</hi>saddo –</p>

<p rend="gatha1">‘‘Nesa dhammo mahārāja, yaṃ tvaṃ gaccheyya ekako;</p>

<p rend="gathalast">Ahampi tena gacchāmi, yena gacchasi khattiyā’’ti</p>

<p rend="unindented">Ādīsu yuttiyaṃ vattati. ‘‘Manañca paṭicca dhamme ca uppajjati manoviññāṇa’’ntiādīsu visaye. ‘‘Satañca dhammo na jaraṃ upetī’’ti ettha nibbāne vattati. Tatra yā nissattatā, sā eva nijjīvatā. Yo ca hetu, so eva paccayo.</p>

<p rend="bodytext">Iccevaṃ –</p>

<p rend="gatha1">Pariyattipaccayesu, guṇe nissattatāya ca;</p>

<p rend="gathalast">Sabhāve ceva paññāyaṃ, puññe paññattiyampi ca.</p>

<p rend="gatha1">Āpattiyaṃ vikāre ca, paccayuppannakepi ca;</p>

<p rend="gatha2">Saccasamādhipakati-ñeyyesu yuttiyampi ca;</p>

<p rend="gathalast">Visaye ceva nibbāne, <hi rend="bold">dhamma</hi>saddo pavattati.</p>

<p rend="bodytext">Keci pana dhammasaddassa pavattivisayānaṃ dasadhāva paricchedaṃ vadanti.</p>

<p rend="gatha1">Ñeyyamagge ca nibbāne, sabhāve atha jātiyaṃ;</p>

<p rend="gatha2">Mane visayapuññesu, bhāve pāvacanepi ca;</p>

<p rend="gathalast">Imesu dasasvatthesu, <hi rend="bold">dhamma</hi>saddo pavattati.</p>

<p rend="bodytext">Tatra <hi rend="bold">atthuddhāro</hi>ti samānasaddavacanīyānaṃ atthānaṃ uddharaṇaṃ atthuddhāro.</p>

<p rend="centre"><hi rend="bold">Ra</hi>kārantadhāturūpāni.</p>

<p rend="subhead">Lakārantadhātu</p>

<p rend="bodytext"><hi rend="bold">Pāla</hi><pb ed="M" n="0.0340" /><hi rend="bold">rakkhaṇe</hi>. ‘‘Rakkhaṇaṃ, tāṇaṃ, gopanaṃ, avanaṃ, pālanaṃ, rakkhā, rakkhaṇā, gutti’’ iccete pariyāyā. Pāleti, pālayati. Pālako, buddhapālo. Ambapālī gaṇikā. Samo bhavatu pālinā. Pālito, pālanaṃ, pāḷi.</p>

<p rend="bodytext">Ettha <hi rend="bold">pāḷī</hi>ti atthaṃ pāletīti pāḷi, <hi rend="bold">la</hi>ssa <hi rend="bold">ḷa</hi>ttaṃ. Atha vā antodakaṃ rakkhaṇaṭṭhena mahato taḷākassa thirā mahatīti pāḷi viyāti <hi rend="bold">pāḷi,</hi> pariyattidhammo. Aparo nayo pakaṭṭhānaṃ ukkaṭṭhānaṃ sīlādiatthānaṃ bodhanato sabhāvaniruttibhāvato buddhādīhi bhāsitattā ca pakaṭṭhānaṃ vacanappabandhānaṃ āḷīti <hi rend="bold">pāḷi</hi>.</p>

<p rend="gatha1"><hi rend="bold">Pāḷi</hi>saddo pāḷidhamme, taḷākapāḷiyampi ca;</p>

<p rend="gathalast">Dissate pantiyañceva, iti ñeyyaṃ vijānatā.</p>

<p rend="unindented">Ayañhi ‘‘pāḷiyā atthamupaparikkhantī’’tiādīsu pariyattidhammasaṅkhāte pāḷidhamme dissati. ‘‘Mahato taḷākassa pāḷī’’tiādīsu taḷākapāḷiyaṃ. ‘‘Pāḷiyā nisīdiṃsū’’tiādīsu pantiyaṃ, paṭipāṭiyā nisīdiṃsūti attho. Imasmiṃ panatthe dhātuyā kiccaṃ natthi. Pāṭipadiko hi pantivācako <hi rend="bold">pāḷi</hi>saddo.</p>

<p rend="bodytext"><hi rend="bold">Tila sinehane</hi>. Teleti, telayati. Telaṃ, tilo, tilaṃ.</p>

<p rend="bodytext">Tattha <hi rend="bold">tilo</hi>ti tilagaccho. <hi rend="bold">Tila</hi>nti tapphalaṃ. Tato pana nikkhanto sineho <hi rend="bold">telaṃ</hi>. So hi ‘‘tilānaṃ idanti tela’’nti vuccati. Yadi evaṃ ‘‘sāsapatela’’ntiādivacanaṃ na yujjeyyāti? No na yujjati, <hi rend="bold">‘‘tilasinehane’’</hi>ti evaṃ vuttāya <hi rend="bold">tila</hi>dhātuyā sāmaññato yassa <pb ed="M" n="0.0341" /> kassaci sinehassa vacanato. Tena ‘‘sāsapatelaṃ, madhukatela’’ntiādayo sāsane payogā dissanti. Mayaṃ pana <hi rend="bold">tila</hi>dhātuvasena nipphannānaṃ tilagacchatapphalavācakānaṃ ‘‘tilo, tila’’nti saddarūpānaṃ pakāsanamukhena ‘‘tilānaṃ idanti tela’’nti vadāma, na pana tena vacanena sāsapādīnaṃ sinehassa atelattaṃ vadāma. Atha kiñcarahīti ce? Taddhitavidhāne viññunaṃ kosallatthaṃ <hi rend="bold">tila</hi>saddaṃ paṭicca ‘‘tilānaṃ idanti tela’’nti vadāma. Sinehasaṅkhātassa sāsapādīnaṃ telassa vacanaṃ na jahāma, tasmā udāharaṇappakāsane ‘‘tilo, tilaṃ, tela’’nti avatvā ‘‘telaṃ, tilo, tila’’nti amhehi vuttaṃ. Idañhi vacanaṃ telassa sāmaññato sinehe pavattiṃ dīpeti. Teneva ca sāsane ‘‘tilatelaṃ, sāsapatela’’ntiādinā visesavacanampi dissatīti niṭṭhametthāvagantabbaṃ. Apica <hi rend="bold">tela</hi>saddo yebhuyyena tilatele vattati, yathā <hi rend="bold">miga</hi>saddo hariṇamigetipi daṭṭhabbaṃ.</p>

<p rend="bodytext"><hi rend="bold">Jala apavāraṇe</hi>. Jāleti, jālayati. Jālaṃ, jālā. <hi rend="bold">Jāla</hi>nti macchajālaṃ. <hi rend="bold">Jālā</hi>ti aggijālā.</p>

<p rend="bodytext"><hi rend="bold">Khala soceyye. Soceyyaṃ</hi> sucibhāvo. Khāleti, khālayati. Pakkhāleti, pakkhālayati.</p>

<p rend="bodytext"><hi rend="bold">Tala patiṭṭhāyaṃ</hi>. Tāleti, tālayati. Tālo, talaṃ.</p>

<p rend="bodytext">Ettha <hi rend="bold">tālo</hi>ti tiṇarājarukkho. <hi rend="bold">Tala</hi>nti pāṇitalabhūmitalādi. Tañhi tālayati patiṭṭhāti ettha vatthujātanti <hi rend="bold">talaṃ</hi>.</p>

<p rend="bodytext"><hi rend="bold">Tula ummāne</hi>. Toleti, tolayati.</p>

<p rend="bodytext"><hi rend="bold">Dula</hi><pb ed="M" n="0.0342" /><hi rend="bold">ukkhepe. Ukkhepo</hi> uddhaṃ khipanaṃ. Doleti, dolayati. Dolā.</p>

<p rend="bodytext">Ettha ca doliyati ukkhipiyati yattha nipanno dārako, yathānipannako vāti <hi rend="bold">dolā</hi>.</p>

<p rend="bodytext"><hi rend="bold">Vula nimmajjane</hi>. Voleti, voyalati.</p>

<p rend="bodytext"><hi rend="bold">Mīla nimīlane</hi>. Mīleti, mīlayati. Mīlanaṃ, ummīlanaṃ, nimīlanaṃ.</p>

<p rend="bodytext"><hi rend="bold">Mūla rohane</hi>. Mūleti, mūlayati. Mūlaṃ. Esā hi yadā patiṭṭhāyaṃ vattati, tadā <hi rend="bold">bhūvādi</hi>gaṇikā, ‘‘mūlatī’’ti cassā rūpaṃ.</p>

<p rend="bodytext">Tattha <hi rend="bold">mūla</hi>nti mūlayati rūhati rukkhādi etenāti mūlaṃ. Atha vā mūlayati chinnopi koci etena acchinnena punadeva rūhatīti <hi rend="bold">mūlaṃ</hi>. Vuttañhi –</p>

<p rend="gatha1">‘‘Yathāpi mūle anupaddave daḷhe,</p>

<p rend="gatha2">Chinnopi rukkho punadeva rūhati;</p>

<p rend="gatha3">Evampi taṇhānusaye anūhate,</p>

<p rend="gathalast">Nibbattati dukkhamidaṃ punappuna’’nti;</p>

<p rend="bodytext"><hi rend="bold">Mūla</hi>saddassa atthuddhāro heṭṭhā <hi rend="bold">bhūvādi</hi>gaṇe vutto.</p>

<p rend="bodytext"><hi rend="bold">Kala pila khepe</hi>. Kāleti, kālayati. Kālo. Pileti, pilayati.</p>

<p rend="bodytext">Ettha <hi rend="bold">kālo</hi>ti samayopi maccupi. Tatra samayo tesaṃ tesaṃ sattānaṃ āyuṃ kālayati khepeti divase divase appaṃ appaṃ karotīti kāloti vuccati. Vuttampi cetaṃ –</p>

<p rend="gatha1">‘‘Kālo ghasati bhūtāni, sabbāneva sahattanā;</p>

<p rend="gathalast">Yo ca kālaghaso bhūto, sabhūtapacaniṃpacī’’ti.</p>

<p rend="bodytext">Maccu <pb ed="M" n="0.0343" /> pana kālayati tesaṃ tesaṃ sattānaṃ jīvitaṃ khepeti samucchedavasena nāsetīti kāloti vuccati. Tenāhu <hi rend="bold">aṭṭhakathācariyā ‘‘kālo</hi>ti maccu. Kālayati sattānaṃ jīvitaṃ nāsetīti kālo. Kālena maccunā kato nāsitoti <hi rend="bold">kālakato’’</hi>ti. ‘‘Maraṇaṃ hindaṃ maccu maṭṭu cuti kālo antako nikkhepo’’ti maraṇassābhidhānāni.</p>

<p rend="bodytext"><hi rend="bold">Sulla sajjane</hi>. Sulleti, sullayati.</p>

<p rend="bodytext"><hi rend="bold">Ila peraṇe</hi>. Ileti, ilayati.</p>

<p rend="bodytext"><hi rend="bold">Vala bharaṇe</hi>. Vāleti, vālayati. Vālo.</p>

<p rend="bodytext"><hi rend="bold">Lala icchāyaṃ</hi>. Laleti, lalayati.</p>

<p rend="bodytext"><hi rend="bold">Dala vidāraṇe</hi>. Dāleti, dālayati, padāleti, padālayati. Kudālo.</p>

<p rend="bodytext"><hi rend="bold">Kala gatisaṅkhyānesu</hi>. Kāleti, kālayati. Kālo, kalā. <hi rend="bold">Kalā</hi>ti avayavo. Sā hi kālayitabbā saṅkhāyitabbāti <hi rend="bold">kalā</hi>.</p>

<p rend="bodytext"><hi rend="bold">Sīla upadhāraṇe. Upadhāraṇaṃ</hi> bhuso dhāraṇaṃ, patiṭṭhāvasena ādhārabhāvo. Sīleti, sīlayati. Sīlaṃ, sīlanaṃ.</p>

<p rend="bodytext">Ettha <hi rend="bold">sīla</hi>nti sīleti upadhāreti taṃsamaṅgīpuggalaṃ apāyesu uppattinivāraṇavasena bhuso dhāretīti sīlaṃ. Atha vāsīliyati upacāriyati sappurisehi hadayamaṃsantaraṃ upanetvā dhāriyatīti <hi rend="bold">sīlaṃ. Sīlana</hi>nti <hi rend="bold">bhūvādi</hi>gaṇe avippakiṇṇatāsaṅkhātaṃ samādhānaṃ vuccati. Tattha ‘‘sīlatī’’ti rūpaṃ, idha pana ādhārabhāvasaṅkhātaṃ upadhāraṇaṃ vuccati. Ettha ca ‘‘sīleti, sīlayatī’’ti rūpāni. <hi rend="bold">Aṭṭhakathāsu</hi> hi ‘‘kusalānaṃ dhammānaṃ <pb ed="M" n="0.0344" /> patiṭṭhāvasena ādhārabhāvo upadhāraṇa’’nti vutto.</p>

<p rend="bodytext"><hi rend="bold">Vela kālopadese</hi>. Veleti, velayati. Velā. Keci <hi rend="bold">‘‘vela</hi> iti dhātusaddo na hotī’’ti vadanti, taṃ na gahetabbaṃ, porāṇehi saddasatthavidūhi ‘‘velayatī’’ti rūpassa dassitattā.</p>

<p rend="bodytext"><hi rend="bold">Pala mūla lavanapavanesu. Lavanaṃ</hi> chedanaṃ, <hi rend="bold">pavanaṃ</hi> sodhanaṃ. Pāleti, pālayati. Palaṃ. <hi rend="bold">Palaṃ</hi> nāma mānaviseso. Lokassa vimatiṃ pāleti lunāti sodheti cāti <hi rend="bold">palaṃ</hi>. Mūleti, mūlayati. Saddasatthavidū pana ‘‘mūlayati kedāraṃ, mūlayati dhañña’’nti payogaṃ vadanti.</p>

<p rend="bodytext"><hi rend="bold">Thūla paribrūhane. Paribrūhanaṃ</hi> vaḍḍhanaṃ. Thūleti, thūlayati. Thūlo puriso. Thūlā javena hāyanti.</p>

<p rend="bodytext"><hi rend="bold">Pala gatiyaṃ</hi>. Paleti, palayati. Atthaṃ paleti na upeti saṅkhaṃ. Paleti rasamādāya. Yathā suttaguḷaṃ yattakehi suttehi veṭhitaṃ, tattakehi eva palayati.</p>

<p rend="bodytext"><hi rend="bold">Ciṅgula paribbhamane</hi>. Ciṅguleti, ciṅgulayati. Ciṅgulayitvā. Atrāyaṃ pāḷi ‘‘yāvatikā abhisaṅkhārassa gati, tāvatikaṃ gantvā ciṅgulayitvā bhūmiyaṃ papatī’’ti. Tattha <hi rend="bold">ciṅgulayitvā</hi>ti paribbhamitvā.</p>

<p rend="centre"><hi rend="bold">La</hi>kārantadhāturūpāni.</p>

<p rend="subhead">Vakārantadhātu</p>

<p rend="bodytext"><hi rend="bold">Divu parikūjane. Parikūjanaṃ</hi> gajjanaṃ. Deveti, devayati. Devo ca paridevitvā. <hi rend="bold">Devo</hi>ti megho.</p>

<p rend="bodytext"><hi rend="bold">Divu</hi><pb ed="M" n="0.0345" /><hi rend="bold">addane. Addanaṃ</hi> gandhapisananti vadanti. Deveti, devayati.</p>

<p rend="bodytext"><hi rend="bold">Civa bhāsāyaṃ</hi>. Civeti, civayati.</p>

<p rend="centre"><hi rend="bold">Va</hi>kārantadhāturūpāni.</p>

<p rend="subhead">Sakārantadhātu</p>

<p rend="bodytext"><hi rend="bold">Pusa posane</hi>. Poseti, posayati. Imāni rūpāni kiñcāpi <hi rend="bold">bhūvādi</hi>gaṇikaṃ ‘‘posetī’’ti rūpaṃ paṭicca hetukatturūpāni viya dissanti, tathāpi ‘‘aññepi devo posetī’’tiādikassa <hi rend="bold">curādi</hi>gaṇikarūpassa dassanato suddhakattuvasena vuttānīti daṭṭhabbaṃ. Ubhinnaṃ pana kāritaṭṭhāne ‘‘posāpeti, posāpayatī’’ti hetukatturūpāni icchitabbāni.</p>

<p rend="bodytext"><hi rend="bold">Pesa paṭiharaṇe</hi>. Peseti, pesayati.</p>

<p rend="bodytext"><hi rend="bold">Pisa balapāṇanesu</hi>. Piseti, pisayati.</p>

<p rend="bodytext"><hi rend="bold">Pasi nāsane</hi>. Paṃseti, paṃsayati.</p>

<p rend="bodytext"><hi rend="bold">Jasi rakkhaṇe</hi>. Jaṃseti, jaṃsayati.</p>

<p rend="bodytext"><hi rend="bold">Silesa silesane</hi>. Sileseti, silesayati. Sileso.</p>

<p rend="bodytext"><hi rend="bold">Lūsa hiṃsāyaṃ</hi>. Lūseti, lūsayati.</p>

<p rend="bodytext"><hi rend="bold">Punsa abhimaddane. Na</hi>kāro niggahītatthaṃ. Puṃseti, puṃsayati. Napuṃsako. Dhātu<hi rend="bold">na</hi>kārassa lope ‘‘poso’’ iccapi rūpaṃ.</p>

<p rend="bodytext">Tattha <hi rend="bold">na puṃsako</hi>ti itthibhāvapumbhāvarahito puggalo. So hi puriso viya sātisayaṃ paccāmitte na puṃseti abhimaddanaṃ <pb ed="M" n="0.0346" /> kātuṃ na sakkotīti <hi rend="bold">napuṃsako</hi>ti vuccati. Keci pana ‘‘na pumā, na itthī’’ti napuṃsakoti vacanatthaṃ vadanti. Tathā hi saddasatthavidū taṃ puggalaṃ napuṃsakaliṅgavasena napuṃsakanti vadanti.</p>

<p rend="bodytext"><hi rend="bold">Dhūsa kantikaraṇe</hi>. Dhūseti, dhūsayati.</p>

<p rend="bodytext"><hi rend="bold">Rusa rosane. Rosanaṃ</hi> kopakaraṇaṃ. Roseti, rosayati. Roso. <hi rend="bold">Roso</hi>ti kodho.</p>

<p rend="bodytext"><hi rend="bold">Byusa ussagge</hi>. Byoseti, byosayati.</p>

<p rend="bodytext"><hi rend="bold">Jasa hiṃsāyaṃ</hi>. Jāseti, jāsayati.</p>

<p rend="bodytext"><hi rend="bold">Daṃsa daṃsane</hi>. Daṃseti, daṃsayati. Daṃsano. <hi rend="bold">Daṃsano</hi>ti danto. Daṃsanti khādanīyaṃ vā bhojanīyaṃ vā etenāti <hi rend="bold">daṃsano</hi>.</p>

<p rend="bodytext"><hi rend="bold">Dasi dassane ca. Ca</hi>kāro daṃsanaṃ apekkhati. Daṃseti, daṃsayati. Vidaṃseti, vidaṃsayati sūriyo ālokaṃ.</p>

<p rend="bodytext"><hi rend="bold">Tassa santajjane</hi>. Tasseti, tassayati puriso core.</p>

<p rend="bodytext"><hi rend="bold">Vassu sattibandhane. Sattibandhanaṃ</hi> samatthatākaraṇaṃ. Vasseti, vassayati.</p>

<p rend="bodytext"><hi rend="bold">Jasa tāḷane. Tāḷanaṃ</hi> paharaṇaṃ. Jāseti, jāsayati.</p>

<p rend="bodytext"><hi rend="bold">Pasa bandhane</hi>. Pāseti, pāsayati. Pāso. Pāsanti bandhanti satte etenāti <hi rend="bold">pāso,</hi> sakuṇapāsādi.</p>

<p rend="bodytext"><hi rend="bold">Ghusi visaddane. Visaddanaṃ</hi> ugghosanaṃ. Ghoseti, ghosayati. Ghoso.</p>

<p rend="bodytext"><hi rend="bold">Lasa silyayoge. Silyayogo</hi> lāsiyaṃ nāṭakanāṭanaṃ recakadānaṃ. Lāseti, lāsayati. Lāsento, lāsentī <pb ed="M" n="0.0347" />. Atrāyaṃ pāḷi ‘‘vādentiyāpi lāsenti, naccantiyāpi lāsenti, lāsentiyāpi naccantī’’ti. Tattha <hi rend="bold">lāsentī</hi>ti yā uplavamānā viya uṭṭhahitvā lāsiyanāṭakaṃ nāṭenti, recakaṃ denti.</p>

<p rend="bodytext"><hi rend="bold">Bhūsa alaṅkāre</hi>. Bhūseti, bhūsayati. Vibhūseti, vibhūsayati. Bhūsanaṃ, vibhūsanaṃ.</p>

<p rend="bodytext"><hi rend="bold">Vasa sinehanachedāvaharaṇesu. Avaharaṇaṃ</hi> corikāya gahaṇaṃ. Vāseti, vāsayati. Vasā.</p>

<p rend="bodytext"><hi rend="bold">Tāsa vāraṇe. Vāraṇaṃ</hi> nivāraṇaṃ. Tāseti, tāsayati.</p>

<p rend="bodytext"><hi rend="bold">Dhasa uñche</hi>. Dhāseti, dhāsayati.</p>

<p rend="bodytext"><hi rend="bold">Bhasa gahaṇe</hi>. Bhāseti, bhāsayati.</p>

<p rend="bodytext"><hi rend="bold">Pusa dhāraṇe</hi>. Poseti, posayati, ābharaṇaṃ dhāretīti attho.</p>

<p rend="bodytext"><hi rend="bold">Tusi pisi kusi dasi bhāsāyaṃ</hi>. Tuṃseti, tuṃsayati. Piṃseti, piṃsayati. Kuṃseti, kuṃsayati. Daṃseti, daṃsayati.</p>

<p rend="bodytext"><hi rend="bold">Khusi akkosane</hi>. Khuṃseti, khuṃsayati. Khuṃsanā.</p>

<p rend="bodytext"><hi rend="bold">Gavesa maggane</hi>. Gaveseti, gavesayati. Gavesako, gavesito, gavesanā, gaveṭṭhi.</p>

<p rend="bodytext"><hi rend="bold">Vāsa upasevāyaṃ</hi>. Vāseti, vāsayati. Vāso, āvāso.</p>

<p rend="bodytext"><hi rend="bold">Hisi hiṃsāyaṃ</hi>. Hiṃseti, hiṃsayati.</p>

<p rend="bodytext"><hi rend="bold">Nivāsa</hi> acchādane. Vatthaṃ nivāseti, nivāsayati. Pubbaṇhasamayaṃ nivāsetvā.</p>

<p rend="bodytext"><hi rend="bold">Aṃsa</hi><pb ed="M" n="0.0348" /><hi rend="bold">saṅghāte</hi>. Aṃseti, aṃsayati. Aṃso, aṃsā.</p>

<p rend="bodytext">Ettha ca <hi rend="bold">aṃso</hi>ti koṭṭhāsopi khandhopi vuccati. <hi rend="bold">Aṃsā</hi>ti arisarogo.</p>

<p rend="bodytext"><hi rend="bold">Misa sajjane</hi>. Meseti, mesayati.</p>

<p rend="bodytext"><hi rend="bold">Rasa assādane</hi>. Raseti, rasayati. Raso. Rasiyate assādiyate janehīti <hi rend="bold">raso</hi>.</p>

<p rend="bodytext"><hi rend="bold">Rasa sinehane</hi>. Raseti, rasayati. Raso.</p>

<p rend="bodytext">Tattha <hi rend="bold">rasetī</hi>ti sinehati. <hi rend="bold">Raso</hi>ti sineho, sinehasambandho sāmaggirasoti vuccati, yaṃ sandhāya brāhmaṇā bhagavantaṃ ‘‘arasarūpo samaṇo gotamo’’ti avocuṃ.</p>

<p rend="bodytext"><hi rend="bold">Siya asabbappayoge</hi>. Seseti, sesayati. Seso. <hi rend="bold">Vi</hi>pubbo atisaye, <hi rend="bold">vi</hi>pubbo atisaye, <hi rend="bold">vi</hi>pubbo <hi rend="bold">sisa</hi>dhātu atisaye vattati, viseseti, visesayati. Viseso, visiṭṭho, visesanaṃ.</p>

<p rend="bodytext"><hi rend="bold">Missa sammisse</hi>. Misseti, missayati. Sammisseti, sammissayati. Misso, misso, missito, sammissito, sammisso iccādīni. <hi rend="bold">Alambusājātake missā</hi>ti itthīnaṃ vattabbanāmaṃ, purisehi saddhiṃ sammissanatāya.</p>

<p rend="bodytext"><hi rend="bold">Jusa paritakkane</hi>. Joseti, josayati.</p>

<p rend="bodytext"><hi rend="bold">Masa pahāsane</hi>. Maseti, masayati.</p>

<p rend="bodytext"><hi rend="bold">Marisa titikkhāyaṃ</hi>. Mariseti. Marisayati.</p>

<p rend="bodytext"><hi rend="bold">Pisa pesane</hi>. Peseti, pesayati. Pesako, pesito.</p>

<p rend="bodytext"><hi rend="bold">Ghusa</hi><pb ed="M" n="0.0349" /><hi rend="bold">sadde</hi>. Ghoseti, ghosayati. Ugghosayuṃ bodhimaṇḍe pamoditā. Ghoso.</p>

<p rend="bodytext"><hi rend="bold">Disī uccāraṇe</hi>. Deseti, desayati. Desako, desetā, desito, desanā.</p>

<p rend="bodytext"><hi rend="bold">Vasa acchādane</hi>. Vāseti, vāsayati. Nivāseti, nivāsayati. Vatthaṃ.</p>

<p rend="centre"><hi rend="bold">Sa</hi>kārantadhāturūpāni.</p>

<p rend="subhead">Hakārantadhātu</p>

<p rend="bodytext"><hi rend="bold">Araha pūjāyaṃ</hi>. Araheti, arahayati. Arahā, arahaṃ. ‘‘Arahā, khīṇāsavo, asekkho’’ti arahato nāmāni.</p>

<p rend="bodytext"><hi rend="bold">Sineha sinehane</hi>. Sineheti, sinehayati.</p>

<p rend="bodytext"><hi rend="bold">Varaha hiṃsāyaṃ</hi>. Varaheti, varahayati. Varāho.</p>

<p rend="bodytext"><hi rend="bold">Varāho</hi>ti sūkaropi hatthīpi vuccati. ‘‘Eṇeyyā ca varāhā cā’’ti ettha hi sūkaro ‘‘varāho’’ti vutto, ‘‘mahāvarāhassa…pe… nadīsu jaggato’’ti ettha pana hatthī ‘‘varāho’’ti.</p>

<p rend="bodytext"><hi rend="bold">Raha cāge</hi>. Raheti, rahayati.</p>

<p rend="bodytext"><hi rend="bold">Caha parikatthane</hi>. Caheti, cahayati.</p>

<p rend="bodytext"><hi rend="bold">Maha pūjāyaṃ</hi>. Maheti, mahayati. Mahito rājā mahārājā. Vihāramaho, cetiyamaho.</p>

<p rend="bodytext"><hi rend="bold">Piha icchāyaṃ</hi>. Piheti, pihayati. Pihā, pihālu, apiho, pihanīyā vibhūtiyo.</p>

<p rend="bodytext"><hi rend="bold">Kuha</hi><pb ed="M" n="0.0350" /><hi rend="bold">vimhāpane</hi>. Kuheti, kuhayati. Kuhako. Kuhayati lokavimhāpanaṃ karotīti <hi rend="bold">kuhako</hi>. Kuhanā.</p>

<p rend="bodytext"><hi rend="bold">Saha parisahane. Parisahanaṃ</hi> khanti. Saheti, sahayati. Sahanaṃ. <hi rend="bold">Bhūvādi</hi>gaṇikassa panassa ‘‘sahatī’’ti rūpaṃ.</p>

<p rend="bodytext"><hi rend="bold">Garaha vinindane</hi>. Garaheti, garahayati. Garahā. <hi rend="bold">Bhūvādi</hi>gaṇikassa panassa ‘‘garahatī’’ti rūpaṃ.</p>

<p rend="centre"><hi rend="bold">Ha</hi>kārantadhāturūpāni.</p>

<p rend="subhead">Ḷakārantadhātu</p>

<p rend="bodytext"><hi rend="bold">Taḷa tāḷane</hi>. Tāḷeti, tāḷayati. Patāḷeti, patāḷayati. Tāḷaṃ. <hi rend="bold">Tāḷa</hi>nti kaṃsatāḷādi.</p>

<p rend="bodytext"><hi rend="bold">Taḷa āghāte</hi>. Pubbe viya rūpāni.</p>

<p rend="bodytext"><hi rend="bold">Khaḷa bhede</hi>. Khaḷeti, khaḷayati.</p>

<p rend="bodytext"><hi rend="bold">Iḷa thavane</hi>. Iḷeti, iḷayati.</p>

<p rend="bodytext"><hi rend="bold">Juḷa peraṇe</hi>. Joḷeti, joḷayati.</p>

<p rend="bodytext"><hi rend="bold">Pīḷa avagāhane</hi>. Pīḷeti, pīḷayati. Nippīḷeti, nippīḷayati. Pīḷanako, pīḷito, pīḷā, pīḷanaṃ, nippīḷanako.</p>

<p rend="bodytext"><hi rend="bold">Laḷa upasevāyaṃ</hi>. Lāḷeti, lāḷayati. Upalāḷeti, upalāḷayati. <hi rend="bold">Bhūvādi</hi>gaṇaṭṭhāya pana vilāsanatthe vattamānāya etissā ‘‘laḷatī’’ti rūpaṃ.</p>

<p rend="bodytext"><hi rend="bold">Siḷa seḷane</hi>. Seḷeti, seḷayati. Seḷento. Ettha <hi rend="bold">seḷetī</hi>ti seḷitasaddaṃ karoti.</p>

<p rend="centre"><hi rend="bold">A</hi>vaggantadhāturūpāni.</p>

<p rend="gatha1">Curādī <pb ed="M" n="0.0351" /> ettakā diṭṭhā, dhātavo me yathābalaṃ;</p>

<p rend="gathalast">Suttesvaññepi pekkhitvā, gaṇhavho atthayuttito.</p>

<p rend="gatha1"><hi rend="bold">Cura</hi>pamukhagaṇo me sāsanatthaṃ pavutto,</p>

<p rend="gatha2">Supacurahitakāmo tampi sikkheyya dhīro;</p>

<p rend="gatha3">Supacuranayapāṭhe satthuno tañhi sikkhaṃ,</p>

<p rend="gathalast">Piyusamiva manuññaṃ atthasāraṃ labhetha.</p>

<p rend="centre">Iti navaṅge sāṭṭhakathe piṭakattaye byappathagatīsu viññūnaṃ</p>

<p rend="centre">Kosallatthāya kate saddanītippakaraṇe</p>

<p rend="centre"><hi rend="bold">Curādi</hi>gaṇaparidīpano aṭṭhārasamo paricchedo.</p>
</body>
<back></back>
</text>
</TEI.2>