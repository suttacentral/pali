<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">8. Siṅgālasuttavaṇṇanā</p>

<p rend="subhead">Nidānavaṇṇanā</p>

<p rend="bodytext" n="242"><hi rend="paranum">242</hi><hi rend="dot">.</hi> Pākārena <pb ed="V" n="3.0114" /><pb ed="M" n="3.0127" /><pb ed="P" n="3.0163" /> parikkhittanti padaṃ ānetvā sambandho. <hi rend="bold">Gopuraṭṭālakayutta</hi>nti dvārapāsādena ceva tattha tattha pākāramatthake patiṭṭhāpitaaṭṭālakehi ca yuttaṃ. Veḷūhi parikkhittattā, abbhantare pupphūpagaphalūpagarukkhasañchannattā ca <hi rend="bold">nīlobhāsaṃ.</hi> Chāyūdakasampattiyā, bhūmibhāgasampattiyā ca <hi rend="bold">manoramaṃ.</hi></p>

<p rend="bodytext"><hi rend="bold">Kāḷakavesenā</hi>ti kalandakarūpena. <hi rend="bold">Nivāpa</hi>nti bhojanaṃ. <hi rend="bold">Ta</hi>nti uyyānaṃ.</p>

<p rend="bodytext"><hi rend="bold">‘‘Kho panā’’</hi>ti vacanālaṅkāramattametanti <hi rend="bold">tena samayenā</hi>ti atthavacanaṃ yuttaṃ. <hi rend="bold">Gahapati mahāsālo</hi>ti gahapatibhūto mahāsāro, ra-kārassa la-kāraṃ katvā ayaṃ niddeso. Vibhavasampattiyā mahāsārappatto kuṭumbiko. <hi rend="bold">‘‘Putto panassa assaddho’’</hi>tiādi aṭṭhuppattiko yaṃ suttanikkhepoti taṃ aṭṭhuppattiṃ dassetuṃ āraddhaṃ. Kammaphalasaddhāya abhāvena <hi rend="bold">assaddho.</hi> Ratanattaye pasādābhāvena <hi rend="bold">appasanno. Evamāhā</hi>ti evaṃ idāni vuccamānākārena vadati.</p>

<p rend="bodytext"><hi rend="bold">Yāvajīvaṃ anussaraṇīyā hoti</hi> hitesitāya vuttā pacchimā vācāti adhippāyena. <hi rend="bold">Puthudisā</hi>ti visuṃ visuṃ disā, tā pana anekāti āha <hi rend="bold">‘‘bahudisā’’</hi>ti.</p>

<p rend="bodytext" n="243"><hi rend="paranum">243</hi><hi rend="dot">.</hi><hi rend="bold">‘‘Na tāva paviṭṭho’’</hi>tiādīsu vattabbaṃ heṭṭhā vuttameva. <hi rend="bold">Na idānevā</hi>ti na imāya eva velāya. Kiṃ carahīti āha <hi rend="bold">‘‘paccūsasamayepī’’</hi>tiādi. <hi rend="bold">Gihivinaya</hi>nti gihīnaṃ gahaṭṭhānaṃ vinayatantibhūtaṃ ‘‘gihinā evaṃ vattitabba’’nti gahaṭṭhācārassa gahaṭṭhavattassa anavasesato imasmiṃ <pb ed="V" n="3.0115" /> sutte savisesaṃ <pb ed="P" n="3.0164" /> katvā vuttattā. <hi rend="bold">Tathevā</hi>ti yathā buddhacakkhunā diṭṭhaṃ, tatheva passi. <hi rend="bold">Namassati</hi> vattavasena kattabbanti gahetvā ṭhitattā.</p>

<p rend="subhead">Chadisādivaṇṇanā</p>

<p rend="bodytext" n="244"><hi rend="paranum">244</hi><hi rend="dot">.</hi><hi rend="bold">Vacanaṃ sutvāva cintesi</hi> buddhānubhāvena attasammāpaṇidhānanimittena puññabalena ca codiyamāno. <hi rend="bold">Na kira tā etā</hi>ti tā cha <pb ed="M" n="3.0128" /> disā etā idāni mayā namassiyamānā puratthimādikā na honti kirāti. <hi rend="bold">Nipātamatta</hi>nti anatthakabhāvaṃ tassa vadati. <hi rend="bold">Pucchāpada</hi>nti pucchāvacanaṃ.</p>

<p rend="bodytext">Bhagavā gahapatiputtena namassitabbā cha disā pucchito desanākusalatāya ādito eva tā akathetvā tassa tāva paṭipattiyā naṃ bhājanabhūtaṃ kātuṃ vajjanīyavajjanatthañceva sevitabbasevanatthañca ovādaṃ dento <hi rend="bold">‘‘yato kho gahapatiputtā’’</hi>tiādinā desanaṃ ārabhi. Tattha <hi rend="bold">kammakilesā</hi>ti kammabhūtā saṃkilesā. <hi rend="bold">Kilissantī</hi>ti kiliṭṭhā malīnā viya ṭhitā, upatāpitā ca hontīti attho. <hi rend="bold">Tasmā</hi>ti kilissananimittattā. Yadipi surāpānaṃ pañcaverabhāvena upāsakehi parivajjanīyaṃ, tassa pana apāyamukhabhāvena parato vattukāmatāya pāṇātipātādike eva sandhāya ‘‘cattāro’’ti vuttaṃ, na ‘‘pañcā’’ti. ‘‘Visuṃ akammapathabhāvato cā’’ti apare. ‘‘Surāpānampi ‘surāmerayapānaṃ, bhikkhave, āsevitaṃ bhāvitaṃ bahulīkataṃ nirayasaṃvattanika’ntiādi (a. ni. 8.40) vacanato visuṃ kammapathabhāvena āgataṃ. Tathā hi taṃ duccaritakammaṃ hutvā duggatigāmipiṭṭhivattakabhāvena niyata’’nti keci, tesaṃ matena ekādasa kammapathā siyuṃ <pb ed="P" n="3.0165" />. Tasmā yathāvuttesveva kammapathesu upakārakattasabhāgattavasena anuppaveso daṭṭhabboti ‘‘visuṃ akammapathabhāvato cā’’ti suvuttametaṃ. Surāpānassa bhogāpāyamukhabhāvena vattukāmatāya ‘‘cattāro’’ tveva avoca. Tiṭṭhati ettha phalaṃ tadāyattavuttitāyāti <hi rend="bold">ṭhānaṃ,</hi> hetūti āha <hi rend="bold">‘‘ṭhānehīti kāraṇehī’’</hi>ti. Apenti apagacchanti, apeti vā etehīti <hi rend="bold">apāyā,</hi> apāyānaṃ, apāyā eva vā mukhāni dvārānīti <hi rend="bold">apāyamukhāni. Vināsamukhānī</hi>ti etthāpi eseva nayo.</p>

<p rend="bodytext">Kiñcāpi ‘‘ariyasāvakassā’’ti pubbe sādhāraṇato vuttaṃ, visesato pana paṭhamāya bhūmiyaṃ ṭhitasseva vakkhamānanayo yujjatīti <hi rend="bold">‘‘soti so sotāpanno’’</hi>ti vuttaṃ. Pāpaka-saddo nihīnapariyāyoti <hi rend="bold">‘‘lāmakehī’’</hi>ti vuttaṃ. Apāyadukkhaṃ, vaṭṭadukkhañca pāpentīti vā pāpakā, tehi <pb ed="V" n="3.0116" /><hi rend="bold">pāpakehi. Cha disā paṭicchādento</hi>ti tena tena bhāgena dissantīti ‘‘disā’’ti saññite cha bhāge satte yathā tehi saddhiṃ attano chiddaṃ na hoti, evaṃ paṭicchādento paṭisandhārento. <hi rend="bold">Vijinanatthāyā</hi>ti <pb ed="M" n="3.0129" /> abhibhavanatthāya. Yo hi diṭṭhadhammikaṃ, samparāyikañca anatthaṃ parivajjanavasena abhibhavati, tato eva tadubhayatthaṃ sampādeti, so ubhayalokavijayāya paṭipanno nāma hoti paccatthikaniggaṇhanato, sakatthasampādanato ca. Tenāha <hi rend="bold">‘‘ayañceva loko’’</hi>tiādi. Pāṇātipātādīni <hi rend="bold">pañca verāni</hi> verappasavanato. <hi rend="bold">Āraddho hotī</hi>ti saṃsādhito hoti, tayidaṃ saṃsādhanaṃ kittisaddena idha sattānaṃ cittatosanena <pb ed="P" n="3.0166" />, verābhāvāpādanena ca hotīti āha <hi rend="bold">‘‘paritosito ceva nipphādito cā’’</hi>ti. Puna <hi rend="bold">pañca verānī</hi>ti pañca veraphalāni uttarapadalopena.</p>

<p rend="bodytext"><hi rend="bold">Katamassā</hi>ti katame assa. <hi rend="bold">Kilesasampayuttattā kileso</hi>ti taṃyogato taṃsadisaṃ vadati yathā ‘‘pītisukhaṃ paṭhamaṃ jhānaṃ, (dī. ni. 1.226; ma. ni. 1.271, 287, 297; saṃ. ni. 2.152; a. ni. 4.123; 5.28; pārā. 11; dha. sa. 499; vibha. 508) nīlaṃ vattha’’nti ca. Sampayuttatā cettha tadekaṭṭhatāya veditabbā, na ekuppādāditāya. Evañca katvā pāṇātipātakammassa diṭṭhimānalobhādīhipi kiliṭṭhatā siddhā hoti, micchācārassa dosādīhi kiliṭṭhatā. Tenāha <hi rend="bold">‘‘saṃkilesoyevā’’</hi>tiādi. Pubbe vuttaatthavasena pana sammukhenapi nesaṃ kilesapariyāyo labbhateva. <hi rend="bold">Etadatthaparidīpakamevā</hi>ti yo ‘‘pāṇātipāto kho’’tiādinā vutto, etassa atthassa paridīpakameva. Yadi evaṃ kasmā puna vuttanti āha <hi rend="bold">‘‘gāthābandha’’</hi>nti, tassa atthassa sukhaggahaṇatthaṃ bhagavā gāthābandhaṃ avocāti adhippāyo.</p>

<p rend="subhead">Catuṭhānādivaṇṇanā</p>

<p rend="bodytext" n="246"><hi rend="paranum">246</hi><hi rend="dot">.</hi> ‘‘Pāpakammaṃ karotī’’ti kasmā ayaṃ uddesaniddeso pavattoti antolīnacodanaṃ sandhāya <hi rend="bold">‘‘idaṃ bhagavā’’</hi>tiādi vuttaṃ. Sukkapakkhavasena hi uddeso kato, kaṇhapakkhavasena ca niddeso āraddho. <hi rend="bold">Kārake</hi>ti pāpakammassa kārake. <hi rend="bold">Akārako pākaṭo hoti</hi> yathā paṭipajjanto pāpaṃ karoti nāma, tathā appaṭipajjanato. Saṃkilesadhammavivajjanapubbakaṃ vodānadhammapaṭipattiācikkhanaṃ idha desanākosallaṃ. <hi rend="bold">Paṭhamataraṃ kārakaṃ dassento āha</hi> yathā ‘‘vāmaṃ muñca dakkhiṇaṃ gaṇhā’’ti (dha. sa. aṭṭha. 498) tathā <pb ed="M" n="3.0130" /><pb ed="P" n="3.0167" /> hi bhagavā aṭṭhatiṃsa maṅgalāni dassento ‘‘asevanā ca bālāna’’nti (khu. pā. 5.3; su. ni. 262) vatvā ‘‘paṇḍitānañca <pb ed="V" n="3.0117" /> sevanā’’ti (khu. pā. 5.3; su. ni. 262) avoca. <hi rend="bold">Chandāgati</hi>nti ettha sandhivasena saralopoti dassento āha <hi rend="bold">‘‘chandena pemena agati’’</hi>nti. <hi rend="bold">Chandā</hi>ti hetumhi nissakkavacananti āha <hi rend="bold">‘‘chandenā’’</hi>ti. Chanda-saddo cettha taṇhāpariyāyo, na kusalacchandādipariyāyoti āha <hi rend="bold">‘‘pemenā’’</hi>ti. <hi rend="bold">Parapadesū</hi>ti ‘‘dosāgatiṃ gacchanto’’tiādīsu vākyesu. <hi rend="bold">‘‘Eseva nayo’’</hi>ti iminā ‘‘dosena kopenā’’ti evamādi atthavacanaṃ atidisati. <hi rend="bold">Mitto</hi>ti daḷhamitto, sambhattoti attho. <hi rend="bold">Sandiṭṭho</hi>ti diṭṭhamattasahāyo. <hi rend="bold">Pakativeravasenā</hi>ti pakatiyā uppannaveravasena, cirakālānubandhavirodhavasenāti attho. Tenevāha <hi rend="bold">‘‘taṅkhaṇuppannakodhavasena vā’’</hi>ti. <hi rend="bold">Yaṃ vā taṃ vā</hi> ayuttaṃ akāraṇaṃ <hi rend="bold">vatvā.</hi> Visame corādike, visamāni vā kāyaduccaritādīni samādāya vattanena nissito <hi rend="bold">visamanissito. </hi></p>

<p rend="bodytext"><hi rend="bold">Chandāgatiādīni na gacchati</hi> maggeneva catunnampi agatigamanānaṃ pahīnattā, <hi rend="bold">agatigamanānī</hi>ti ca tathāpavattā apāyagamanīyā akusalacittuppādā veditabbā agati gacchati etehīti.</p>

<p rend="bodytext">Yassati tena kittīyatīti <hi rend="bold">yaso,</hi> thutighoso. Yassati tena purecarānucarabhāvena parivārīyatīti <hi rend="bold">yaso,</hi> parivāroti āha <hi rend="bold">‘‘kittiyasopi parivārayasopī’’</hi>ti. <hi rend="bold">Parihāyatī</hi>ti pubbe yo ca yāvatake labbhati, tato parito hāyati parikkhayaṃ gacchati.</p>

<p rend="subhead">Chaapāyamukhādivaṇṇanā</p>

<p rend="bodytext" n="247"><hi rend="paranum">247</hi><hi rend="dot">.</hi> Pūve bhājane pakkhipitvā tajjaṃ udakaṃ datvā madditvā katā <pb ed="P" n="3.0168" /><hi rend="bold">pūvasurā.</hi> Evaṃ sesasurāpi. <hi rend="bold">Kiṇṇā</hi>ti pana tassā surāya bījaṃ vuccati, ye ‘‘surāmodakā’’ tipi vuccanti, te pakkhipitvā katā <hi rend="bold">kiṇṇapakkhittā.</hi> Harītakīsāsapādinānāsambhārehi saṃyojitā <hi rend="bold">sambhārasaṃyuttā.</hi> Madhukatālanāḷikerādipuppharaso cirapārivāsiko <hi rend="bold">pupphāsavo.</hi> Panasādiphalaraso <hi rend="bold">phalāsavo.</hi> Muddikāraso <hi rend="bold">madhvāsavo.</hi> Ucchuraso <hi rend="bold">guḷāsavo.</hi> Harītakāmalakakaṭukabhaṇḍādinānāsambhārānaṃ raso cirapārivāsiko <hi rend="bold">sambhārasaṃyutto. Taṃ sabbampī</hi>ti taṃ sabbaṃ dasavidhampi. <hi rend="bold">Madakaraṇavasena</hi><pb ed="M" n="3.0131" /><hi rend="bold">majjaṃ</hi> pivantaṃ madayatīti katvā. Surāmerayamajje pamādaṭṭhānaṃ <hi rend="bold">surāmerayamajjapamādaṭṭhānaṃ. Anu anu yogo</hi>ti punappunaṃ taṃsamaṅgitā. Tenāha <hi rend="bold">‘‘punappunaṃ karaṇa’’</hi>nti, aparāparaṃ pavattananti attho. <hi rend="bold">Uppannā ceva bhogā parihāyanti</hi> pānabyasanena byasanakaraṇato. <hi rend="bold">Anuppannā ca nuppajjanti</hi> pamattassa kammantesu ñāyakaraṇābhāvato. <hi rend="bold">Bhogāna</hi>nti bhuñjitabbaṭṭhena <pb ed="V" n="3.0118" /> ‘‘bhogā’’ti laddhanāmānaṃ kāmaguṇānaṃ. Apāyamukha-saddassa attho heṭṭhā vutto eva. <hi rend="bold">Avelāyā</hi>ti ayuttavelāya. Yadā vicarato attharakkhādayo na honti. <hi rend="bold">Visikhāsu cariyā</hi>ti racchāsu vicaraṇaṃ.</p>

<p rend="bodytext"><hi rend="bold">Samajjā</hi> vuccati maho, yattha naccānipi payojīyanti, tesaṃ dassanādiatthaṃ tattha abhirativasena caraṇaṃ upagamanaṃ <hi rend="bold">samajjābhicaraṇaṃ. Naccādidassanavasenā</hi>ti naccādīnaṃ dassanādivasenāti ādisaddalopo daṭṭhabbo, dassanena vā savanampi gahitaṃ virūpekasesanayena. Ālocanasabhāvatāya vā pañcaviññāṇānaṃ savanakiriyāyapi dassanasaṅkhepasambhavato ‘‘dassanavasena’’ icceva vuttaṃ. Idha <pb ed="P" n="3.0169" /> cittālasiyatā akāraṇanti <hi rend="bold">‘‘kāyālasiyatā’’</hi>ti vuttaṃ. <hi rend="bold">Yuttappayuttatā</hi>ti tappasutatā atirekataratāya.</p>

<p rend="subhead">Surāmerayassa chaādīnavādivaṇṇanā</p>

<p rend="bodytext" n="248"><hi rend="paranum">248</hi><hi rend="dot">.</hi> Sayaṃ daṭṭhabbanti <hi rend="bold">sandiṭṭhaṃ.</hi> Sandiṭṭhameva <hi rend="bold">sandiṭṭhikaṃ,</hi> dhanajānisaddāpekkhāya pana itthiliṅgavasena niddeso, diṭṭhadhammikāti ayamettha atthoti āha <hi rend="bold">‘‘idhalokabhāvinī’’</hi>ti. Samaṃ, sammā passitabbāti vā <hi rend="bold">sandiṭṭhikā,</hi> pānasamakālabhāvinīti attho. <hi rend="bold">Kalahappavaḍḍhanī</hi> mittassa kalahe anādīnavadassibhāvato. <hi rend="bold">Khettaṃ</hi> uppattiṭṭhānabhāvato. <hi rend="bold">Āyatana</hi>nti vā kāraṇaṃ, ākaro vāti attho. <hi rend="bold">Paraloke akittiṃ pāpuṇanti</hi> akittisaṃvattaniyassa kammassa pasavanato. <hi rend="bold">Kopīnaṃ</hi> vā pākaṭabhāvena akattabbarahassakammaṃ. Surāmadamattā ca pubbe attanā kataṃ tādisaṃ kammaṃ amattakāle chādentā vicaritvā mattakāle paccatthikānampi vivaranti pākaṭaṃ karonti, tena tesaṃ sā surā tassa kopīnassa nidaṃsanato <hi rend="bold">‘‘kopīnanidaṃsanī’’</hi>ti vuccatīti evamettha attho daṭṭhabbo. <hi rend="bold">Kammassakatāpañña</hi>nti nidassanamattaṃ daṭṭhabbaṃ. ‘‘Yaṃ kiñci lokiyaṃ paññaṃ dubbalaṃ karotiyevā’’ti hi sakkā viññātuṃ. Tathā hi byatirekamukhena tamatthaṃ patiṭṭhapetuṃ <pb ed="M" n="3.0132" /><hi rend="bold">‘‘maggapaññaṃ panā’’</hi>tiādi vuttaṃ. <hi rend="bold">‘‘Antomukhameva na pavisatī’’</hi>ti iminā surāya maggapaññādubbalakaraṇassa durasamussāritabhāvamāha <pb ed="P" n="3.0170" />. Nanu cevaṃ surāya tassā paññāya dubbalīkaraṇe sāmatthiyavighāto acodito hoti ariyānaṃ anuppayogasseva coditattāti? Nayidaṃ evaṃ upayogopi nāma sadā tesaṃ natthi, kuto kiccakaraṇanti imassa atthassa vuttattā. Atha pana aṭṭhānaparikappavasenassā kadāci siyā upayogo, tathāpi so tassā dubbaliyaṃ īsakampi kātuṃ nālameva sammadeva paṭipakkhadūrībhāvena suppatiṭṭhitabhāvato. Tenāha ‘‘maggapaññaṃ pana dubbalaṃ kātuṃ na sakkotī’’ti. Maggasīsena cettha ariyānaṃ sabbassāpi lokiyalokuttarāya <pb ed="V" n="3.0119" /> paññāya dubbalabhāvāpādāne asamatthatā dassitāti daṭṭhabbaṃ. Pajjati etena phalanti <hi rend="bold">padaṃ,</hi> kāraṇaṃ.</p>

<p rend="bodytext" n="249"><hi rend="paranum">249</hi><hi rend="dot">.</hi><hi rend="bold">Attāpissa</hi> akālacārissa <hi rend="bold">agutto</hi> sarasato <hi rend="bold">arakkhito</hi> upakkamatopi parivajjanīyānaṃ aparivajjanato. Tenāha <hi rend="bold">‘‘avelāya caranto hī’’</hi>tiādi. <hi rend="bold">Kaṇṭakādīnipī</hi>ti <hi rend="bold">pi</hi>-saddena sobbhādike saṅgaṇhāti. <hi rend="bold">Verinopī</hi>ti <hi rend="bold">pi</hi>-saddena corādikā saṅgayhanti. <hi rend="bold">Puttadārā</hi>ti ettha puttaggahaṇena puttīpi gahitāti āha <hi rend="bold">‘‘puttadhītaro’’</hi>ti. <hi rend="bold">Bahi patthana</hi>nti kāmapatthanāvasena antogehassitato nibaddhavatthuto bahiddhā patthanaṃ katvā. <hi rend="bold">Aññehi katapāpakammesū</hi>ti parehi katāsu pāpakiriyāsu. <hi rend="bold">Saṅkitabbo hoti</hi> akāle tattha tattha caraṇato. <hi rend="bold">Ruhati</hi> yasmiṃ padese corikā pavattā, tattha parehi diṭṭhattā. <hi rend="bold">Vattuṃ na sakkā</hi>ti ‘‘ettakaṃ dukkhaṃ, ettakaṃ domanassa’’nti paricchinditvā vattuṃ na sakkā. <hi rend="bold">Taṃ sabbampi vikālacārimhi</hi> puggale <hi rend="bold">āharitabbaṃ</hi> tassa upari pakkhipitabbaṃ <hi rend="bold">hoti</hi>. Kathaṃ? <hi rend="bold">Aññasmiṃ puggale</hi> tathārūpe āsaṅkitabbe <hi rend="bold">asati. Itī</hi>ti evaṃ. <hi rend="bold">So</hi>ti vikālacārī. <hi rend="bold">Purakkhato</hi><pb ed="P" n="3.0171" /> purato attano upari āsaṅkante katvā carati.</p>

<p rend="bodytext" n="250"><hi rend="paranum">250</hi><hi rend="dot">.</hi><hi rend="bold">Naṭanāṭakādinacca</hi>nti naṭehi nāṭakehi naccitabbanāṭakādinaccavidhi. <hi rend="bold">Ādi</hi>-saddena avasiṭṭhaṃ sabbaṃ saṅgaṇhāti. ‘‘Tattha gantabbaṃ hotī’’ti vatvā tatthassa gamanena yathā anuppannānaṃ bhogānaṃ anuppādo, uppannānañca vināso hoti, taṃ dassetuṃ <hi rend="bold">‘‘tassā’’</hi>tiādi vuttaṃ. <hi rend="bold">Gīta</hi>nti saragataṃ, pakaraṇagataṃ <pb ed="M" n="3.0133" />, tāḷagataṃ, apadhānagatanti gandhabbasatthavihitaṃ aññampi sabbaṃ gītaṃ veditabbaṃ. <hi rend="bold">Vādita</hi>nti vīṇāveṇumudiṅgādivādanaṃ. <hi rend="bold">Akkhāna</hi>nti bhāratayuddhasītāharaṇādiakkhānaṃ. <hi rend="bold">Pāṇissara</hi>nti kaṃsatāḷaṃ, ‘‘pāṇitāḷa’’ntipi vadanti. <hi rend="bold">Kumbhathūna</hi>nti caturassaambaṇakatāḷaṃ. ‘‘Kuṭabherisaddo’’ti keci. <hi rend="bold">‘‘Eseva nayo’’</hi>ti iminā ‘‘kasmiṃ ṭhāne’’tiādinā nacce vuttamatthaṃ gītādīsu atidisati.</p>

<p rend="bodytext" n="251"><hi rend="paranum">251</hi><hi rend="dot">.</hi><hi rend="bold">Jaya</hi>nti jūtaṃ jinanto. <hi rend="bold">Vera</hi>nti jitena kīḷakapurisena jayanimittaṃ attano upari veraṃ virodhaṃ <hi rend="bold">pasavati</hi> uppādeti. Tañhissa verapasavanaṃ dassetuṃ <hi rend="bold">‘‘jitaṃ mayā’’</hi>tiādi vuttaṃ. <hi rend="bold">Jino</hi>ti jūtaparājayāpannāya dhanajāniyā jino. Tenāha <hi rend="bold">‘‘aññena jito samāno’’</hi>tiādi. <hi rend="bold">Vittaṃ anusocatī</hi>ti taṃ jinaṃ vittaṃ uddissa anutthunati. <hi rend="bold">Vinicchayaṭṭhāne</hi>ti yasmiṃ kismiñci aṭṭavinicchayaṭṭhāne. <hi rend="bold">Sakkhipuṭṭhassā</hi>ti <pb ed="P" n="3.0172" /> sakkhibhāvena puṭṭhassa. <hi rend="bold">Akkhasoṇḍo</hi>ti akkhadhutto. <hi rend="bold">Jūtakaro</hi>ti jūtapamādaṭṭhānānuyutto. <hi rend="bold">Tvampi nāma kulaputto</hi>ti kulaputto nāma tvaṃ, na <pb ed="V" n="3.0120" /> mayaṃ tayi kolaputtiyaṃ idāni passāmāti adhippāyo. <hi rend="bold">Chinnabhinnako</hi>ti chinnabhinnahirottappo, ahiriko anottappīti attho. <hi rend="bold">Tassa kāraṇā</hi>ti tassa atthāya.</p>

<p rend="bodytext"><hi rend="bold">Anicchito</hi>ti na icchito. <hi rend="bold">Positabbā bhavissati</hi> jūtaparājayena sabbakālaṃ rittatucchabhāvato.</p>

<p rend="subhead">Pāpamittatāya chaādīnavādivaṇṇanā</p>

<p rend="bodytext" n="252"><hi rend="paranum">252</hi><hi rend="dot">.</hi><hi rend="bold">Akkhadhuttā</hi>ti akkhesu dhuttā, akkhanimittaṃ atthavināsakā. <hi rend="bold">Itthisoṇḍā</hi>ti itthīsu soṇḍā, itthisambhoganimittaṃ ātappanakā. Tathā <hi rend="bold">bhattasoṇḍā</hi>dayo veditabbā. <hi rend="bold">Pipāsā</hi>ti uparūpari surāpipāsā. Tenāha <hi rend="bold">‘‘pānasoṇḍā’’</hi>ti. <hi rend="bold">Nekatikā</hi>dayo heṭṭhā vuttā eva. Mettiuppattiṭṭhānatāya <hi rend="bold">mittā honti. Tasmā</hi>ti pāpamittatāya.</p>

<p rend="bodytext" n="253"><hi rend="paranum">253</hi><hi rend="dot">.</hi><hi rend="bold">Kammanta</hi>nti kammaṃ, yathā suttaṃyeva suttanto, evaṃ kammaṃyeva kammanto, taṃ kātuṃ <hi rend="bold">gacchāmāti vutto.</hi> Kammaṃ vā anto niṭṭhānaṃ gacchati etthāti <hi rend="bold">kammanto,</hi> kammakaraṇaṭṭhānaṃ, taṃ <hi rend="bold">gacchāmāti vutto.</hi></p>

<p rend="bodytext"><hi rend="bold">Pannasakhā</hi>ti <pb ed="M" n="3.0134" /> suraṃ pātuṃ panne paṭipajjante eva sakhāti pannasakhā. Tenāha <hi rend="bold">‘‘ayamevattho’’</hi>ti. ‘‘Sammiyasammiyo’’ti vacanamettha atthīti <hi rend="bold">sammiyasammiyo.</hi> Tenāha <hi rend="bold">‘‘sammasammāti vadanto’’</hi>ti. <hi rend="bold">Sahāyo hotī</hi>ti sahāyo viya hoti. <hi rend="bold">Otārameva gavesatī</hi>ti randhameva pariyesati anatthamassa kātukāmo. <hi rend="bold">Verappasavo</hi>ti parehi attani verassa pasavanaṃ anupavattanaṃ. Tenāha <hi rend="bold">‘‘verabahulatā’’</hi>ti. Paresaṃ kariyamāno anattho ettha atthīti <hi rend="bold">anattho,</hi> tabbhāvo <hi rend="bold">anatthatā</hi>ti āha <hi rend="bold">‘‘anatthakāritā’’</hi>ti. Yo hi paresaṃ <pb ed="P" n="3.0173" /> anatthaṃ karoti, so atthato attano anatthakāro nāma, tasmā <hi rend="bold">anatthatā</hi>ti ubhayānatthakāritā. <hi rend="bold">Ariyo</hi> vuccati satto, kucchito ariyo <hi rend="bold">kadariyo.</hi> Yassa dhammassa vasena so ‘‘kadariyo’’ti vuccati, so dhammo <hi rend="bold">kadariyatā,</hi> macchariyaṃ. Taṃ pana dubbisajjanīyabhāve ṭhitaṃ sandhāyāha <hi rend="bold">‘‘suṭṭhu kadariyatā thaddhamacchariyabhā’’vo</hi>ti. Avipaṇṇasabhāvato uṭṭhātuṃ asakkonto ca iṇaṃ gaṇhanto <hi rend="bold">saṃsīdantova iṇaṃ vigāhati</hi> nāma. Sūriye anuggate eva kammante anārabhanto rattiṃ <hi rend="bold">anuṭṭhānasīlo.</hi></p>

<p rend="bodytext"><hi rend="bold">Atthā</hi>ti dhanāni. <hi rend="bold">Atikkamantī</hi>ti apagacchanti. Atha vā <hi rend="bold">atthā</hi>ti kiccāni. <hi rend="bold">Atikkamantī</hi>ti <pb ed="V" n="3.0121" /> atikkantakālāni honti, tesaṃ atikkamopi atthato dhanānameva atikkamo. <hi rend="bold">Iminā kathāmaggenā</hi>ti iminā ‘‘yato kho gahapatiputtā’’tiādi (dī. ni. 3.244) nayappavattena kathāsaṅkhātena hitādhigamūpāyena. <hi rend="bold">Ettakaṃ kamma</hi>nti cattāro kammakilesā, cattāri agatigamanāni, cha bhogānaṃ apāyamukhānīti evaṃ vuttaṃ cuddasavidhaṃ pāpakammaṃ.</p>

<p rend="subhead">Mittapatirūpakavaṇṇanā</p>

<p rend="bodytext" n="254"><hi rend="paranum">254</hi><hi rend="dot">.</hi><hi rend="bold">Anattho</hi>ti ‘‘bhogajāni, āyasakyaṃ, parisamajjhe maṅkubhāvo, sammūḷhamaraṇa’’nti evaṃ ādiko diṭṭhadhammiko ‘‘duggatiparikileso, sugatiyañca appāyukatā, bahvābādhatā, atidaliddatā, appannapānatā’’ti evaṃ ādiko ca anattho <hi rend="bold">uppajjati. Yāni kānici bhayānī</hi>ti attānuvādabhayaparānuvādabhayadaṇḍabhayādīni loke labbhamānāni yāni kānici bhayāni. <hi rend="bold">Upaddavā</hi>ti antarāyā. <hi rend="bold">Upasaggā</hi>ti sarīrena saṃsaṭṭhāni viya <pb ed="M" n="3.0135" /> uparūpari uppajjanakāni byasanāni. <hi rend="bold">Aññadatthū</hi>ti ekantenāti etasmiṃ atthe nipāto ‘‘aññadatthudaso’’tiādīsu (dī. ni. 1.42) viyāti vuttaṃ <hi rend="bold">‘‘ekaṃsenā’’</hi>ti. <hi rend="bold">Yaṃ kiñci</hi> gahaṇayogyaṃ <hi rend="bold">haratiyeva</hi> gaṇhātiyeva. Vācā <pb ed="P" n="3.0174" /> eva paramā etassa kammanti <hi rend="bold">vacīparamo.</hi> Tenāha <hi rend="bold">‘‘vacanamattenevā’’</hi>tiādi. <hi rend="bold">Anuppiya</hi>nti takkanaṃ, yaṃ vā ‘‘rucī’’ti vuccati yehi surāpānādīhi bhogā apenti vigacchanti, tesu tesaṃ <hi rend="bold">apāyesu</hi> byasanahetūsu <hi rend="bold">sahāyo hoti. </hi></p>

<p rend="bodytext" n="255"><hi rend="paranum">255</hi><hi rend="dot">.</hi><hi rend="bold">Hārakoyeva hoti,</hi> na dāyako, tamassa ekaṃsato hārakabhāvaṃ dassetuṃ <hi rend="bold">‘‘sahāyassā’’</hi>tiādi vuttaṃ. <hi rend="bold">Yaṃ kiñci appaka</hi>nti pupphaphalādi yaṃ kiñci parittaṃ vatthuṃ <hi rend="bold">datvā, bahuṃ pattheti</hi> bahuṃ mahagghaṃ vatthayugādiṃ paccāsīsati. Dāso viya hutvā mittassa taṃ taṃ kiccaṃ karonto kathaṃ amitto nāma jātoti āha <hi rend="bold">‘‘aya’’</hi>ntiādi. Yassa kiccaṃ karoti anatthaparihāratthaṃ, attano mittabhāvadassanatthañca, taṃ <hi rend="bold">sevati. Atthakāraṇā</hi>ti vaḍḍhinimittaṃ, ayametesaṃ bhedo.</p>

<p rend="bodytext" n="256"><hi rend="paranum">256</hi><hi rend="dot">.</hi><hi rend="bold">Pare</hi>ti paradivase. <hi rend="bold">Na āgato sī</hi>ti āgato nāhosi. <hi rend="bold">Khīṇa</hi>nti tādisassa, asukassa ca dinnattā. <hi rend="bold">Sassasaṅgahe</hi>ti sassato kātabbadhaññasaṅgahe <hi rend="bold">kate. </hi></p>

<p rend="bodytext" n="257"><hi rend="paranum">257</hi><hi rend="dot">.</hi> ‘‘Dānādīsu yaṃ kiñci karomā’’ti vutte ‘‘sādhu samma karomā’’ti anujānātīti imamatthaṃ <hi rend="bold">‘‘kalyāṇepi eseva nayo’’</hi>ti atidisati. Nanu evaṃ anujānanto ayaṃ <pb ed="V" n="3.0122" /> mitto eva, na amitto mittapatirūpakoti? Anuppiyabhāṇīdassanamattametaṃ. Sahāyena vā desakālaṃ, tasmiṃ vā kate uppajjanakavirodhādiṃ asallakkhetvā ‘‘karomā’’ti vutte yo taṃ jānanto eva ‘‘sādhu samma karomā’’ti anuppiyaṃ bhaṇati, taṃ sandhāya vuttaṃ ‘‘kalyāṇaṃ pissa anujānātī’’ti. Tena vuttaṃ ‘‘kalyāṇepi eseva nayo’’ti.</p>

<p rend="bodytext" n="259"><hi rend="paranum">259</hi><hi rend="dot">.</hi><hi rend="bold">Mittapatirūpakā ete</hi> mittāti <hi rend="bold">evaṃ jānitvā.</hi></p>

<p rend="subhead">Suhadamittavaṇṇanā</p>

<p rend="bodytext" n="260"><hi rend="paranum">260</hi><hi rend="dot">.</hi><hi rend="bold">Sundarahadayā</hi>ti <pb ed="M" n="3.0136" /> pemassa atthivasena bhaddacittā.</p>

<p rend="bodytext" n="261"><hi rend="paranum">261</hi><hi rend="dot">.</hi><hi rend="bold">Pamattaṃ rakkhatī</hi>ti ettha pamādavasena kiñci <pb ed="P" n="3.0175" /> ayutte kate tādise kāle rakkhaṇaṃ ‘‘bhītassa saraṇaṃ hotī’’ti imināva taṃ gahitanti tato aññameva pamattassa rakkhaṇavidhiṃ dassetuṃ <hi rend="bold">‘‘majjaṃ pivitvā’’</hi>tiādi vuttaṃ. Gehe ārakkhaṃ asaṃvihitassa bahigamanampi pamādapakkhikamevāti <hi rend="bold">‘‘sahāyo bahigato vā hotī’’</hi>ti vuttaṃ. <hi rend="bold">Bhayaṃ haranto</hi>ti bhayaṃ paṭibāhanto. Bhogahetutāya phalūpacārena dhanaṃ <hi rend="bold">‘‘bhoga’’</hi>nti vadati. <hi rend="bold">Kiccakaraṇīye</hi>ti khuddake, mahante ca kātabbe <hi rend="bold">uppanne. </hi></p>

<p rend="bodytext" n="262"><hi rend="paranum">262</hi><hi rend="dot">.</hi><hi rend="bold">Nigūhituṃ yuttakatha</hi>nti nigūhituṃ chādetuṃ yuttakathaṃ, nigūhituṃ vā yuttā kathā etassāti <hi rend="bold">nigūhituṃ yuttakathaṃ,</hi> attano kammaṃ. <hi rend="bold">Rakkhatī</hi>ti anāvikaronto chādeti. <hi rend="bold">Jīvitampī</hi>ti <hi rend="bold">pi</hi>-saddena kimaṅgaṃ pana aññaṃ pariggahitavatthunti dasseti.</p>

<p rend="bodytext" n="263"><hi rend="paranum">263</hi><hi rend="dot">.</hi><hi rend="bold">Passantesu passantesū</hi>ti āmeḍitavacanena nivāriyamānassa pāpassa punappunaṃ karaṇaṃ dīpeti. Punappunaṃ karonto hi pāpato visesena nivāretabbo hoti. <hi rend="bold">Saraṇesū</hi>ti saraṇesu <hi rend="bold">vattassu</hi> abhinnāni katvā paṭipajja, <hi rend="bold">saraṇesu</hi> vā upāsakabhāvena <hi rend="bold">vattassu. Nipuṇa</hi>nti saṇhaṃ. <hi rend="bold">Kāraṇa</hi>nti kammassakatādibhedayuttaṃ. <hi rend="bold">Idaṃ kamma</hi>nti imaṃ dānādibhedaṃ kusalakammaṃ. ‘‘Kamma’’nti sādhāraṇato vuttassāpi tassa ‘‘sagge nibbattantī’’ti padantarasannidhānena saddhāhirottappālobhādiguṇadhammasamaṅgitā viya kusalabhāvo jotito hoti. Saddhādayo hi dhammā saggagāmimaggo. Yathāha –</p>

<p rend="gatha1">‘‘Saddhā <pb ed="V" n="3.0123" /> hiriyaṃ kusalañca dānaṃ,</p>

<p rend="gatha2">Dhammā ete sappurisānuyātā;</p>

<p rend="gatha3">Etañhi maggaṃ diviyaṃ vadanti,</p>

<p rend="gathalast">Etena hi gacchati devaloka’’nti. (a. ni. 8.32);</p>

<p rend="bodytext" n="264"><hi rend="paranum">264</hi><hi rend="dot">.</hi> Bhavanaṃ <pb ed="M" n="3.0137" /><pb ed="P" n="3.0176" /> sampattivaḍḍhanaṃ <hi rend="bold">bhavo</hi>ti attho, tappaṭikkhepena <hi rend="bold">abhavo</hi>ti āha <hi rend="bold">‘‘abhavena avuḍḍhiyā’’</hi>ti. <hi rend="bold">Pārijuñña</hi>nti jāni. <hi rend="bold">Anattamano hotī</hi>ti attamano na hoti anukampakabhāvato. Aññadatthu taṃ abhavaṃ attani āpatitaṃ viya maññati. Idāni taṃ bhavaṃ sarūpato dassetuṃ <hi rend="bold">‘‘tathārūpa’’</hi>ntiādi vuttaṃ. <hi rend="bold">Virūpo</hi>ti bībhaccho. <hi rend="bold">Na pāsādiko</hi>ti tasseva vevacanaṃ. <hi rend="bold">Sujāto</hi>ti sundarajātiko jātisampanno.</p>

<p rend="bodytext" n="265"><hi rend="paranum">265</hi><hi rend="dot">.</hi><hi rend="bold">Jala</hi>nti jalanto. <hi rend="bold">Aggīvā</hi>ti aggikkhandho viya. <hi rend="bold">Bhāsatī</hi>ti virocati. Yasmāssa bhagavatā savisesaṃ virocanaṃ loke pākaṭabhāvañca dassetuṃ ‘‘jalaṃ aggīva bhāsatī’’ti vuttaṃ, tasmā yadā aggi savisesaṃ virocati, yattha ca ṭhito dūre ṭhitānampi paññāyati, taṃ dassanādivasena tamatthaṃ vibhāvetuṃ <hi rend="bold">‘‘ratti’’</hi>ntiādi vuttaṃ.</p>

<p rend="bodytext">‘‘Bhamarasseva irīyato’’ti etenevassa bhogasaṃharaṇaṃ dhammikaṃ ñāyopetanti dassento <hi rend="bold">‘‘attānampī’’</hi>tiādimāha. <hi rend="bold">Rāsiṃ karontassā</hi>ti yathāssa dhanadhaññādibhogajātaṃ sampiṇḍitaṃ rāsibhūtaṃ hutvā tiṭṭhati, evaṃ irīyato āyūhantassa ca. <hi rend="bold">Cakkappamāṇa</hi>nti rathacakkappamāṇaṃ. <hi rend="bold">Nicaya</hi>nti vuḍḍhiṃ parivuḍḍhiṃ. ‘‘Bhogā sannicayaṃ yantī’’ti keci paṭhanti.</p>

<p rend="bodytext"><hi rend="bold">Samāhatvā</hi>ti saṃharitvā. <hi rend="bold">Alaṃ</hi>-saddo ‘‘alameva sabbasaṅkhāresu nibbindituṃ, alaṃ virajjitu’’ntiādīsu (dī. ni. 2.272; saṃ. ni. 2.124, 129, 134, 143) yuttanti imamatthaṃ joteti, ‘‘alamariyañāṇadassanavisesa’’ntiādīsu (ma. ni. 1.328) pariyattanti. Yo veṭhitattotiādīsu <pb ed="P" n="3.0177" /> (su. ni. 217) viya atta-saddo sabhāvapariyāyoti taṃ sabbaṃ dassento <hi rend="bold">‘‘yuttasabhāvo’’</hi>tiādimāha. <hi rend="bold">Saṇṭhapetu</hi>nti sammā ṭhapetuṃ, sammadeva pavattetunti attho.</p>

<p rend="bodytext"><hi rend="bold">Evaṃ vibhajanto</hi>ti evaṃ vuttanayena attano dhanaṃ catudhā vibhajanto vibhajanahetu <hi rend="bold">mittāni ganthati</hi> soḷasa kalyāṇamittāni mettāya ajīrāpanena pabandhati. Tenāha <hi rend="bold">‘‘abhejjamānāni ṭhapetī’’</hi>ti <pb ed="V" n="3.0124" />. Kathaṃ pana vuttanayena catudhā bhogānaṃ vibhajanena mittāni ganthatīti āha <hi rend="bold">‘‘yassa hī’’</hi>tiādi. Tenāha bhagavā ‘‘dadaṃ mittāni ganthatī’’ti (saṃ. ni. 1.246). <hi rend="bold">Bhuñjeyyā</hi>ti <pb ed="M" n="3.0138" /> upabhuñjeyya, upayuñjeyya cāti attho. Samaṇabrāhmaṇakapaṇaddhikādīnaṃ dānavasena ceva adhivatthadevatādīnaṃ petabalivasena, nhāpitādīnaṃ vetanavasena ca viniyogopi upayogo eva. Tathā hi vakkhati ‘‘imesu panā’’tiādi āyo nāma heṭṭhimantena vayato catugguṇo icchitabbo, aññathā vayo avicchedavasena na santāneyya, nidheyya, bhājeyya ca asambhateti vuttaṃ <hi rend="bold">‘‘dvīhi kammaṃ payojaye’’</hi>ti. <hi rend="bold">Nidhetvā</hi>ti nidahitvā, bhūmigataṃ katvāti attho. <hi rend="bold">Rājādivasenā</hi>ti <hi rend="bold">ādi</hi>-saddena aggiudakacoradubbhikkhādike saṅgaṇhāti. <hi rend="bold">Nhāpitādīna</hi>nti <hi rend="bold">ādi</hi>-saddena kulālarajakādīnaṃ saṅgaho.</p>

<p rend="subhead">Chaddisāpaṭicchādanakaṇḍavaṇṇanā</p>

<p rend="bodytext" n="266"><hi rend="paranum">266</hi><hi rend="dot">.</hi><hi rend="bold">Catūhi kāraṇehī</hi>ti na chandagamanādīhi catūhi kāraṇehi <pb ed="P" n="3.0178" />. <hi rend="bold">Akusalaṃ pahāyā</hi>ti ‘‘cattāro kammakilesā’’ti vuttaṃ akusalañceva agatigamanākusalañca pajahitvā. <hi rend="bold">Chahi kāraṇehī</hi>ti surāpānādīsu ādīnavadassanasaṅkhātehi chahi kāraṇehi. Surāpānānuyogādibhedaṃ chabbidhaṃ <hi rend="bold">bhogānaṃ apāyamukhaṃ</hi> vināsamukhaṃ <hi rend="bold">vajjetvā. Soḷasa mittānī</hi>ti upakārādivasena cattāro, pamattarakkhaṇādikiccavisesavasena paccekaṃ cattāro cattāro katvā soḷasavidhe kalyāṇamitte <hi rend="bold">sevanto</hi> bhajanto. Satthavāṇijjādimicchājīvaṃ pahāya ñāyeneva vattanato <hi rend="bold">dhammikena ājīvena jīvati. Namassitabbā</hi>ti upakāravasena, guṇavasena ca namassitabbā sabbadā natena hutvā vattitabbā. Disā-saddassa attho heṭṭhā vutto eva. <hi rend="bold">Āgamanabhaya</hi>nti tattha sammā appaṭipattiyā, micchāpaṭipattiyā ca uppajjanakaanattho. So hi bhāyanti etasmāti ‘‘bhaya’’nti vuccati. Yena kāraṇena mātāpituādayo puratthimādibhāvena apadiṭṭhā, taṃ dassetuṃ <hi rend="bold">‘‘pubbupakāritāyā’’</hi>tiādi vuttaṃ, tena atthasarikkhatāya nesaṃ puratthimādibhāvoti dasseti. Tathā hi mātāpitaro puttānaṃ puratthimabhāvena tāva upakāribhāvena dissanato, apadissanato ca puratthimā disā. Ācariyā antevāsikassa dakkhiṇabhāvena, hitāhitaṃ patikusalabhāvena dakkhiṇārahatāya ca vuttanayena dakkhiṇā disā. Iminā nayena <hi rend="bold">‘‘pacchimā disā’’</hi>tiādīsu yathārahaṃ <pb ed="M" n="3.0139" /> attho veditabbo. Gharāvāsassa dukkhabahulatāya te te ca kiccavisesā yathāuppatitadukkhanittharaṇatthāti vuttaṃ <hi rend="bold">‘‘te te dukkhavisese uttaratī’’</hi>ti. Yasmā dāsakammakarā sāmikassa pādānaṃ payirupāsanavasena ceva tadanucchavikakiccasādhanavasena ca yebhuyyena <pb ed="V" n="3.0125" /> santikāvacarā, tasmā vuttaṃ <hi rend="bold">‘‘pādamūle patiṭṭhānavasenā’’</hi>ti. <hi rend="bold">Guṇehī</hi>ti uparibhāvāvahehi guṇehi. <hi rend="bold">Upari ṭhitabhāvenā</hi>ti <pb ed="P" n="3.0179" /> saggamagge mokkhamagge ca patiṭṭhitabhāvena.</p>

<p rend="bodytext" n="267"><hi rend="paranum">267</hi><hi rend="dot">.</hi><hi rend="bold">Bhato</hi>ti posito, taṃ pana bharaṇaṃ jātakālato paṭṭhāya sukhapaccayūpaharaṇena dukkhapaccayāpaharaṇena ca tehi pavattitanti dassetuṃ <hi rend="bold">‘‘thaññaṃ pāyetvā’’</hi>tiādi vuttaṃ. <hi rend="bold">Jaggito</hi>ti paṭijaggito. <hi rend="bold">Te</hi>ti mātāpitaro.</p>

<p rend="bodytext">Mātāpitūnaṃ santakaṃ khettādiṃ avināsetvā rakkhitaṃ tesaṃ paramparāya ṭhitiyā kāraṇaṃ hotīti <hi rend="bold">‘‘taṃ rakkhanto kulavaṃsaṃ saṇṭhapeti nāmā’’</hi>ti vuttaṃ. <hi rend="bold">Adhammikavaṃsato</hi>ti ‘‘kulappadesādinā attanā sadisaṃ ekaṃ purisaṃ ghaṭetvā vā gīvāyaṃ vā hatthe vā bandhamaṇiyaṃ vā hāretabba’’nti evaṃ ādinā pavattaadhammikapaveṇito. <hi rend="bold">Hāretvā</hi>ti apanetvā taṃ gāhaṃ vissajjāpetvā. Mātāpitaro tato gāhato vivecaneneva hi āyatiṃ tesaṃ paramparāhārikā siyā. <hi rend="bold">Dhammikavaṃse</hi>ti hiṃsādiviratiyā dhammike vaṃse dhammikāya paveṇiyaṃ. <hi rend="bold">Ṭhapento</hi>ti patiṭṭhapento. <hi rend="bold">Salākabhattādīni anupacchinditvā</hi>ti salākabhattadānādīni avicchinditvā.</p>

<p rend="bodytext"><hi rend="bold">Dāyajjaṃ paṭipajjāmī</hi>ti ettha yasmā dāyapaṭilābhassa yogyabhāvena vattamānoyeva dāyajjaṃ paṭipajjati nāma, na itaro, tasmā tamatthaṃ dassetuṃ <hi rend="bold">‘‘mātāpitaro’’</hi>tiādi vuttaṃ. <hi rend="bold">Dārake</hi>ti putte. <hi rend="bold">Vinicchayaṃ patvā</hi>ti ‘‘puttassa cajavissajjana’’nti evaṃ āgataṃ vinicchayaṃ āgamma. <hi rend="bold">Dāyajjaṃ paṭipajjāmīti vutta</hi>nti ‘‘dāyajjaṃ paṭipajjāmī’’ ti idaṃ catutthaṃ vattanaṭṭhānaṃ vuttaṃ. <hi rend="bold">Tesa</hi>nti mātāpitūnaṃ. <hi rend="bold">Tatiyadivasato paṭṭhāyā</hi>ti matadivasato tatiyadivasato paṭṭhāya.</p>

<p rend="bodytext">Pāpato <pb ed="P" n="3.0180" /> nivāraṇaṃ nāma anāgatavisayaṃ. Sampattavatthutopi hi nivāraṇaṃ vītikkame anāgate eva siyā, na vattamāne. Nibbattitā pana pāpakiriyā <pb ed="M" n="3.0140" /> garahaṇamattapaṭikārāti āha <hi rend="bold">‘‘katampi garahantī’’</hi>ti. <hi rend="bold">Nivesentī</hi>ti patiṭṭhapenti. Vuttappakārā mātāpitaro anavajjameva sippaṃ sikkhāpentīti vuttaṃ <hi rend="bold">‘‘muddāgaṇanādisippa’’</hi>nti. <hi rend="bold">Rūpādīhī</hi>ti <hi rend="bold">ādi</hi>-saddena bhogaparivārādiṃ saṅgaṇhāti. <hi rend="bold">Anurūpenā</hi>ti anucchavikena.</p>

<p rend="bodytext">Niccabhūto samayo abhiṇhakaraṇakālo. Abhiṇhattho hi ayaṃ nicca-saddo ‘‘niccapahaṃsito niccapahaṭṭho’’tiādīsu viya. Yuttapattakālo eva samayo <hi rend="bold">kālasamayo. ‘‘Uṭṭhāya <pb ed="V" n="3.0126" /> samuṭṭhāyā’’</hi>ti imināssa niccameva dāne tesaṃ yuttapayuttataṃ dasseti. <hi rend="bold">Sikhāṭhapanaṃ</hi> dārakakāle. <hi rend="bold">Āvāhavivāhaṃ</hi> puttadhītūnaṃ yobbanappattakāle.</p>

<p rend="bodytext"><hi rend="bold">Taṃ</hi> bhayaṃ yathā nāgacchati, evaṃ pihitā hoti ‘‘puratthimā disā’’ti vibhattiṃ pariṇāmetvā yojanā. Yathā pana taṃ bhayaṃ āgaccheyya, yathā ca nāgaccheyya, tadubhayaṃ dassetuṃ <hi rend="bold">‘‘sace hī’’</hi>tiādi vuttaṃ. <hi rend="bold">Vippaṭipannā</hi>ti ‘‘bhato ne bharissāmī’’tiādinā uttasammāpaṭipattiyā akāraṇena ceva tappaṭipakkhamicchāpaṭipattiyā akaraṇena ca vippaṭipannā <hi rend="bold">puttā assu. Etaṃ bhaya</hi>nti etaṃ <hi rend="bold">‘‘mātāpitūnaṃ appatirūpā</hi>ti viññūnaṃ garahitabbatābhayaṃ, paravādabhaya’’nti evamādi <hi rend="bold">āgaccheyya</hi> puttesu. <hi rend="bold">Puttānaṃ nānurūpā</hi>ti ettha ‘‘puttāna’’nti padaṃ etaṃ bhayaṃ puttānaṃ āgaccheyyāti evaṃ idhāpi ānetvā sambandhitabbaṃ. Tādisānañhi mātāpitūnaṃ puttānaṃ ovādānusāsaniyo dātuṃ samatthakālato paṭṭhāya tā tesaṃ dātabbā evāti katvā tathā vuttaṃ. Puttānañhi vasenāyaṃ desanā anāgatā <hi rend="bold">sammāpaṭipannesu</hi> ubhosu attano, mātāpitūnañca <pb ed="P" n="3.0181" /> vasena uppajjanakatāya <hi rend="bold">sabbaṃ bhayaṃ na hoti</hi> sammāpaṭipannattā. Evaṃ paṭipannattā eva <hi rend="bold">paṭicchannā hoti</hi> tattha kātabbapaṭisanthārassa sammadeva katattā. <hi rend="bold">Khemā</hi>ti anupaddavā. Yathāvuttasammāpaṭipattiyā akaraṇena hi uppajjanakaupaddavā karaṇena na hontīti.</p>

<p rend="bodytext">‘‘Na kho te’’tiādinā vutto saṅgītianāruḷho bhagavatā tadā tassa vutto paramparāgato attho veditabbo. Tenāha <hi rend="bold">‘‘bhagavā siṅgālakaṃ etadavocā’’</hi>ti. <hi rend="bold">Ayañhī</hi>ti ettha <hi rend="bold">hi</hi>-saddo avadhāraṇe. Tathā hi <hi rend="bold">‘‘no aññā’’</hi>ti aññadisaṃ nivatteti.</p>

<p rend="bodytext" n="268"><hi rend="paranum">268</hi><hi rend="dot">.</hi> Ācariyaṃ <pb ed="M" n="3.0141" /> dūratova disvā uṭṭhānavacaneneva tassa paccuggamanādisāmīcikiriyā avuttasiddhāti taṃ dassento <hi rend="bold">‘‘paccuggamanaṃ katvā’’</hi>tiādimāha. <hi rend="bold">Upaṭṭhānenā</hi>ti payirupāsanena. <hi rend="bold">Tikkhattuṃupaṭṭhānagamanenā</hi>ti pāto, majjhanhike, sāyanti tīsu kālesu upaṭṭhānatthaṃ upagamanena. Sippuggahaṇatthaṃ pana upagamanaṃ upaṭṭhānantogadhaṃ payojanavasena gamanabhāvatoti āha <hi rend="bold">‘‘sippuggahaṇa…pe… hotī’’</hi>ti. Sotuṃ icchā <hi rend="bold">sussūsā,</hi> sā pana ācariye sikkhitabbasikkhe ca ādaragāravapubbikā icchitabbā ‘‘addhā iminā sippena sikkhitena evarūpaṃguṇaṃ paṭilabhissāmī’’ti. Tathābhūtañca taṃ savanaṃ saddhāpubbaṅgamaṃ hotīti āha <hi rend="bold">‘‘saddahitvā savanenā’’</hi>ti. Vuttamevatthaṃ byatirekavasena dassetuṃ <hi rend="bold">‘‘asaddahitvā…pe… nādhigacchatī’’</hi>ti vuttaṃ. Tasmā tassattho vuttapaṭipakkhanayena veditabbo. Yaṃ sandhāya ‘‘avasesakhuddakapāricariyāyā’’ti vuttaṃ, taṃ vibhajanaṃ anavasesato dassetuṃ <hi rend="bold">‘‘antevāsikena hī’’</hi>tiādi <pb ed="V" n="3.0127" /> vuttaṃ. <hi rend="bold">Paccupaṭṭhānādīnī</hi>ti <hi rend="bold">ādi</hi>-saddena āsanapaññāpanaṃ bījananti evamādiṃ saṅgaṇhāti. <hi rend="bold">Antevāsikavatta</hi>nti <pb ed="P" n="3.0182" /> antevāsikena ācariyamhi sammāvattitabbavattaṃ. <hi rend="bold">Sippapaṭiggahaṇenā</hi>ti sippaganthassa sakkaccaṃ uggahaṇena. Tassa hi suṭṭhu uggahaṇena tadanusārenassa payogopi sammadeva uggahito hotīti. Tenāha <hi rend="bold">‘‘thokaṃ gahetvā’’</hi>tiādi.</p>

<p rend="bodytext"><hi rend="bold">Suvinītaṃ vinentī</hi>ti idha ācāravinayo adhippeto. Sippasmiṃ pana sikkhāpanavinayo ‘‘suggahitaṃ gāhāpentī’’ti imināva saṅgahitoti vuttaṃ <hi rend="bold">‘‘evaṃ te nisīditabba’’</hi>ntiādi. Ācariyā hi nāma antevāsike na diṭṭhadhammike eva vinenti, atha kho samparāyikepīti āha <hi rend="bold">‘‘pāpamittā vajjetabbā’’</hi>ti. Sippaganthassa uggaṇhanaṃ nāma yāvadeva payogasampādanatthanti āha <hi rend="bold">‘‘payogaṃ dassetvā gaṇhāpentī’’</hi>ti. <hi rend="bold">Mittāmaccesū</hi>ti attano mittāmaccesu. <hi rend="bold">Paṭiyādentī</hi>ti pariggahetvā naṃ mamattavasena paṭiyādenti. ‘‘Ayaṃ amhākaṃ antevāsiko’’tiādinā hi attano pariggahitadassanamukhena ceva ‘‘bahussuto’’tiādinā tassa guṇapariggaṇhanamukhe ca taṃ tesaṃ paṭiyādenti. <hi rend="bold">Sabbadisāsu rakkhaṃ karonti</hi> cātuddisabhāvasampādanenassa sabbattha sukhajīvibhāvasādhanato. Tenāha <hi rend="bold">‘‘uggahitasippo hī’’</hi>tiādi. Sattānañhi duvidhā sarīrarakkhā abbhantaraparissayapaṭighātena, bāhiraparissayapaṭighātena ca. Tattha <pb ed="M" n="3.0142" /><hi rend="bold">abbhantaraparissayo</hi> khuppipāsādibhedo, so lābhasiddhiyā paṭihaññati tāya tajjāparihārasaṃvidhānato. <hi rend="bold">Bāhiraparissayo</hi> coraamanussādihetuko, so vijjāsiddhiyā paṭihaññati tāya tajjāparihārasaṃvidhānato. Tena vuttaṃ <hi rend="bold">‘‘yaṃ yaṃ disa’’</hi>ntiādi.</p>

<p rend="bodytext">Pubbe <hi rend="bold">‘‘uggahitasippo hī’’</hi>tiādinā sippasikkhāpaneneva lābhuppattiyā disāsu parittāṇakaraṇaṃ dassitaṃ, idāni ‘‘yaṃ vā so’’tiādinā tassa uggahitasippassa nipphattivasena guṇakittanamukhena <pb ed="P" n="3.0183" /> paggaṇhanenapi lābhuppattiyāti ayametesaṃ vikappānaṃ bhedo. <hi rend="bold">Sesa</hi>nti ‘‘paṭicchannā hotī’’tiādikaṃ pāḷiāgataṃ, ‘‘evañca pana vatvā’’tiādikaṃ aṭṭhakathāgatañca. <hi rend="bold">Etthā</hi>ti etasmiṃ dutiyadisāvāre. <hi rend="bold">Purimanayenevā</hi>ti pubbe paṭhamadisāvāre vuttanayeneva.</p>

<p rend="bodytext" n="269"><hi rend="paranum">269</hi><hi rend="dot">.</hi><hi rend="bold">Sammānanā</hi> nāma sambhāvanā, sā pana atthacariyālakkhaṇā ca dānalakkhaṇā ca catutthapañcamaṭṭhāneheva saṅgahitāti piyavacanalakkhaṇaṃ taṃ dassetuṃ <hi rend="bold">‘‘sambhāvitakathākathanenā’’</hi>ti vuttaṃ. Vigatamānanā <hi rend="bold">vimānanā,</hi> na vimānanā <hi rend="bold">avimānanā,</hi> vimānanāya akaraṇaṃ. Tenāha <hi rend="bold">‘‘yathā dāsakammakarādayo’’</hi>tiādi. Sāmikena hi vimānitānaṃ itthīnaṃ sabbo parijano vimānetiyeva <pb ed="V" n="3.0128" />. <hi rend="bold">Paricaranto</hi>ti indriyāni paricaranto. <hi rend="bold">Taṃ aticarati nāma</hi> taṃ attano gihiniṃ atimaññitvā agaṇetvā vattanato. <hi rend="bold">Issariyavossaggenā</hi>ti ettha yādiso issariyavossaggo gihiniyā anucchaviko, taṃ dassento <hi rend="bold">‘‘bhattagehe vissaṭṭhe’’</hi>ti āha. Gehe eva ṭhatvā vicāretabbampi hi kasivāṇijjādikammaṃ kulitthiyā bhāro na hoti, sāmikasseva bhāro, tato āgatasāpateyyaṃ pana tāya suguttaṃ katvā ṭhapetabbaṃ hoti. <hi rend="bold">‘‘Sabbaṃ issariyaṃ vissaṭṭhaṃ nāma hotī’’</hi>ti etā maññantīti adhippāyo. Itthiyo nāma puttalābhena viya mahagghavipulālaṅkāralābhenapi na santussantevāti tāsaṃ tosanaṃ alaṅkāradānanti āha <hi rend="bold">‘‘attano vibhavānurūpenā’’</hi>ti.</p>

<p rend="bodytext">Kulitthiyā saṃvihitabbakammantā nāma āhārasampādanavicārappakārāti āha <hi rend="bold">‘‘yāgubhattapacanakālādīnī’’</hi>tiādi. <hi rend="bold">Sammānanādīhi</hi> yathārahaṃ <pb ed="M" n="3.0143" /> piyavacanehi ceva bhojanadānādīhi ca <hi rend="bold">paheṇakapesanādīhi</hi> aññato, tattheva vā uppannassa paṇṇākārassa chaṇadivasādīsu pesetabbapiyabhaṇḍehi ca <hi rend="bold">saṅgahitaparijanā.</hi> Gehasāminiyā <pb ed="P" n="3.0184" /> antogehajano niccaṃ saṅgahito evāti vuttaṃ <hi rend="bold">‘‘idha parijano nāma…pe… ñātijano’’</hi>ti. <hi rend="bold">Ābhatadhana</hi>nti bāhirato antogehaṃ pavesitadhanaṃ. Gihiniyā nāma paṭhamaṃ āhārasampādane kosallaṃ icchitabbaṃ, tattha ca yuttapayuttatā, tato sāmikassa itthijanāyattesu kiccākiccesu, tato puttānaṃ parijanassa kātabbakiccesūti āha <hi rend="bold">‘‘yāgubhattasampādanādīsū’’</hi>tiādi. ‘‘Nikkosajjā’’ti vatvā tameva nikkosajjataṃ byatirekato, anvayato ca vibhāvetuṃ <hi rend="bold">‘‘yathā’’</hi>tiādi vuttaṃ. <hi rend="bold">Idhā</hi>ti imasmiṃ tatiyadisāvāre. <hi rend="bold">Purimanayenevā</hi>ti paṭhamadisāvāre vuttanayeneva. Iti bhagavā ‘‘pacchimā disā puttadārā’’ti uddisitvāpi dāravaseneva pacchimaṃ disaṃ vissajjesi, na puttavasena. Kasmā? Puttā hi dārakakāle attano mātu anuggaṇhaneneva anuggahitā honti anukampitā, viññutaṃ pattakāle pana yathā tepi tadā anuggahetabbā, svāyaṃ vidhi ‘‘pāpā nivārentī’’tiādinā paṭhamadisāvāre dassito evāti kiṃ puna vissajjanenāti. Dānādisaṅgahavatthūsu yaṃ vattabbaṃ, taṃ heṭṭhā vuttamevāti.</p>

<p rend="bodytext" n="270"><hi rend="paranum">270</hi><hi rend="dot">.</hi> Cattāripi ṭhānāni laṅghitvā pañcamameva ṭhānaṃ vivarituṃ <hi rend="bold">‘‘avisaṃvādanatāyā’’</hi>tiādi vuttaṃ. Tattha <hi rend="bold">yassa yassa nāmaṃ gaṇhātī</hi>ti sahāyo atthikabhāvena yassa yassa vatthuno nāmaṃ katheti. <hi rend="bold">Avisaṃvādetvā</hi>ti ettha duvidhaṃ avisaṃvādanaṃ vācāya, payogena cāti taṃ duvidhampi dassetuṃ <hi rend="bold">‘‘idampī’’</hi>tiādi vuttaṃ. <hi rend="bold">‘‘Dānenā’’</hi>ti ca idaṃ nidassanamattaṃ daṭṭhabbaṃ itarasaṅgahavatthuvasenapi avisaṃvādetvā saṅgaṇhanassa labbhanato, icchitabbato <pb ed="V" n="3.0129" /> ca. Aparā pacchimā pajā <hi rend="bold">aparapajā,</hi> aparāparaṃ uppannā vā pajā <hi rend="bold">aparapajā. Paṭipūjanā</hi> nāma mamāyanā, sakkārakiriyā cāti tadubhayaṃ dassetuṃ <hi rend="bold">‘‘kelāyantī’’</hi>tiādi vuttaṃ. <hi rend="bold">Mamāyantī</hi>ti mamattaṃ karonti.</p>

<p rend="bodytext" n="271"><hi rend="paranum">271</hi><hi rend="dot">.</hi><hi rend="bold">Yathābalaṃ kammantasaṃvidhānenā</hi>ti dāsakammakarānaṃ <pb ed="P" n="3.0185" /> yathābalaṃ balānurūpaṃ tesaṃ tesaṃ kammantānaṃ saṃvidahanena vicāraṇena, kārāpanenāti attho. Tenāha <hi rend="bold">‘‘daharehī’’</hi>tiādi. <hi rend="bold">Bhattavetanānuppadānenā</hi>ti tassa tassa dāsakammakarassa anurūpaṃ bhattassa, vetanassa ca padānena <pb ed="M" n="3.0144" />. Tenevāha <hi rend="bold">‘‘ayaṃ khuddakaputto’’</hi>tiādi. <hi rend="bold">Bhesajjādīnī</hi>ti <hi rend="bold">ādi</hi>-saddena sappāyāhāravasanaṭṭhānādiṃ saṅgaṇhāti. Sātabhāvo eva rasānaṃ <hi rend="bold">acchariyatā</hi>ti āha <hi rend="bold">‘‘acchariye madhurarase’’</hi>ti. <hi rend="bold">Tesa</hi>nti dāsakammakarānaṃ. <hi rend="bold">Vossajjanenā</hi>ti kammakaraṇato vissajjanena. <hi rend="bold">Velaṃ ñatvā</hi>ti ‘‘pahārāvaseso, upaḍḍhapahārāvaseso vā divaso’’ti velaṃ jānitvā. Yo koci mahussavo <hi rend="bold">chaṇo</hi> nāma. Kattikussavo, phagguṇussavoti evaṃ nakkhattasallakkhito mahussavo <hi rend="bold">nakkhattaṃ.</hi><hi rend="bold">Pubbuṭṭhāyitā, pacchānipātitā</hi> ca mahāsudassane vuttā evāti idha anāmaṭṭhā.</p>

<p rend="bodytext"><hi rend="bold">Dinnādāyino</hi>ti pubbapadāvadhāraṇavasena sāvadhāraṇavacananti avadhāraṇena nivattitaṃ dassetuṃ <hi rend="bold">‘‘corikāya kiñci aggahetvā’’</hi>ti vuttaṃ. Tenāha <hi rend="bold">‘‘sāmikehi dinnasseva ādāyino’’</hi>ti. <hi rend="bold">Na mayaṃ kiñci labhāmāti anujjhāyitvā</hi>ti paṭisedhadvayena tehi laddhabbassa lābhaṃ dasseti. <hi rend="bold">‘‘Kiṃ etassa kammena katenāti anujjhāyitvā’’</hi>ti idaṃ tuṭṭhahadayatāya kāraṇadassanaṃ paṭipakkhadūrībhāvato. <hi rend="bold">Tuṭṭhahadayatādassana</hi>mpi kammassa sukatakāritāya kāraṇadassanaṃ. Kitti eva vaṇṇo <hi rend="bold">kittivaṇṇo,</hi> taṃ kittivaṇṇaṃ guṇakathaṃ haranti, taṃ taṃ disaṃ upāharantīti <hi rend="bold">kittivaṇṇaharā.</hi> Tathā tathā kittetabbato hi <hi rend="bold">kitti</hi><pb ed="P" n="3.0186" />, guṇo, tesaṃ vaṇṇanaṃ kathanaṃ <hi rend="bold">vaṇṇo.</hi> Tenāha <hi rend="bold">‘‘guṇakathāhārakā’’</hi>ti.</p>

<p rend="bodytext" n="272"><hi rend="paranum">272</hi><hi rend="dot">.</hi> Kāraṇabhūtā mettā etesaṃ atthīti <hi rend="bold">mettāni,</hi> kāyakammādīni. Yāni pana tāni yathā yathā ca sambhavanti, taṃ dassetuṃ <hi rend="bold">‘‘tatthā’’</hi>tiādi vuttaṃ. <hi rend="bold">‘‘Vihāragamana’’</hi>ntiādīsu ‘‘mettacittaṃ paccupaṭṭhāpetvā’’ti padaṃ āharitvā yojetabbaṃ. <hi rend="bold">Anāvaṭadvāratāyā</hi>ti ettha <hi rend="bold">dvāraṃ</hi> nāma alobhajjhāsayatā dānassa mukhabhāvato. Tassa sato deyyadhammassa dātukāmatā <hi rend="bold">anāvaṭatā</hi> evañhi gharamāvasanto kulaputto gehadvāre pihitepi anāvaṭadvāro eva, aññathā apihitepi gharadvāre āvaṭadvāro evāti. Tena vuttaṃ <hi rend="bold">‘‘tatthā’’</hi>tiādi. Vivaritvāpi vasantoti vacanaseso. <hi rend="bold">Pidahitvāpī</hi>ti etthāpi eseva nayo. <hi rend="bold">‘‘Sīlavantesū’’</hi>ti idaṃ paṭiggāhakato dakkhiṇavisuddhidassanatthaṃ <pb ed="V" n="3.0130" /> vuttaṃ. Karuṇākhettepi <pb ed="M" n="3.0145" /> dānena anāvaṭadvāratā eva. <hi rend="bold">‘‘Santaññevā’’</hi>ti iminā asantaṃ natthivacanaṃ pucchitapaṭivacanaṃ viya icchitabbaṃ evāti dasseti viññūnaṃ atthikānaṃ cittamaddavakaraṇato. <hi rend="bold">‘‘Purebhattaṃ paribhuñjitabbaka’’</hi>nti idaṃ yāvakālike eva āmisabhāvassa niruḷhatāya vuttaṃ.</p>

<p rend="bodytext"><hi rend="bold">‘‘Sabbe sattā’’</hi>ti idaṃ tesaṃ samaṇabrāhmaṇānaṃ ajjhāsayasampattidassanaṃ pakkhapātābhāvadīpanato, odhiso pharaṇāyapi mettābhāvanāya labbhanato. Yāya kusalābhivaḍḍhiākaṅkhāya tesaṃ upaṭṭhākānaṃ, tathā nesaṃ gehapavisanaṃ, taṃ sandhāyāha <hi rend="bold">‘‘pavisantāpi kalyāṇena cetasā anukampanti nāmā’’</hi>ti. <hi rend="bold">Sutassa pariyodāpanaṃ</hi> nāma tassa yāthāvato atthaṃ vibhāvetvā vicikicchātamavidhamanena visodhananti āha <hi rend="bold">‘‘atthaṃ kathetvā kaṅkhaṃ vinodentī’’</hi>ti. Savanaṃ nāma dhammassa yāvadeva sammāpaṭipajjanāya asati tasmiṃ tassa niratthakabhāvato, tasmā sutassa pariyodāpanaṃ nāma <pb ed="P" n="3.0187" /> sammāpaṭipajjāpananti āha <hi rend="bold">‘‘tathattāya vā paṭipajjāpentī’’</hi>ti.</p>

<p rend="bodytext" n="273"><hi rend="paranum">273</hi><hi rend="dot">.</hi><hi rend="bold">Alamatto</hi>ti samatthasabhāvo, so ca atthato samattho evāti <hi rend="bold">‘‘agāraṃ ajjhāvasanasamattho’’</hi>ti vuttaṃ. <hi rend="bold">Disānamassanaṭṭhāne</hi>ti yathāvuttadisānaṃ paccupaṭṭhānasaññite namassanakāraṇe. Paṇḍito hutvā kusalo cheko labhate yasanti yojanā. Saṇhaguṇayogato <hi rend="bold">saṇho, saṇhaguṇo</hi>ti panettha sukhumanipuṇapaññā, muduvācāti dassento <hi rend="bold">‘‘sukhuma…pe… bhaṇanena vā’’</hi>ti vuttaṃ. <hi rend="bold">Disānamassanaṭṭhānenā</hi>ti yena ñāṇena yathāvuttā cha disā vuttanayena paṭipajjanto namassati nāma, taṃ ñāṇaṃ disānamassanaṭṭhānaṃ, tena <hi rend="bold">paṭibhānavā.</hi> Tena hi taṃtaṃkiccayuttapattavasena paṭipajjanto idha ‘‘paṭibhānavā’’ti vutto. <hi rend="bold">Nivātavuttī</hi>ti paṇipātasīlo. <hi rend="bold">Atthaddho</hi>ti na thaddho <hi rend="bold">thambharahito</hi>ti cittassa uddhumātalakkhaṇena thambhitabhāvena virahito. <hi rend="bold">Uṭṭhānavīriyasampanno</hi>ti kāyikena vīriyena samannāgato. <hi rend="bold">Nirantarakaraṇavasenā</hi>ti āraddhassa kammassa satatakāritāvasena. <hi rend="bold">Ṭhānuppattiyā paññāyā</hi>ti tasmiṃ tasmiṃ atthakicce upaṭṭhite ṭhānaso taṅkhaṇe eva uppajjanakapaññāya.</p>

<p rend="bodytext"><hi rend="bold">Saṅgahakaro</hi>ti yathārahaṃ sattānaṃ saṅgaṇhanako. <hi rend="bold">Mittakaro</hi>ti mittabhāvakaro, so pana atthato mitte pariyesanako nāma hotīti <pb ed="M" n="3.0146" /> vuttaṃ <hi rend="bold">‘‘mittagavesano’’</hi>ti. Yathāvuttaṃ vadaṃ vacanaṃ jānātīti <hi rend="bold">vadaññū</hi>ti āha <hi rend="bold">‘‘pubbakārinā vuttavacanaṃ jānātī’’</hi>ti. Idāni tamevatthaṃ saṅkhepena vuttaṃ vitthāravasena dassetuṃ <hi rend="bold">‘‘sahāyakassā’’</hi>tiādi vuttaṃ. Pubbe yathāpavattāya vācāya jānane <pb ed="P" n="3.0188" /> vadaññutaṃ dassetvā idāni ākārasallakkhaṇena appavattāya vācāya jānanepi vadaññutaṃ dassetuṃ <pb ed="V" n="3.0131" /><hi rend="bold">‘‘apicā’’</hi>tiādi vuttaṃ. <hi rend="bold">‘‘Yena yena vā panā’’</hi>tiādinā vacanīyatthataṃ <hi rend="bold">vadaññū</hi>-saddassa dasseti. <hi rend="bold">Netā</hi>ti yathādhippetamatthaṃ paccakkhato pāpetā. Tenāha <hi rend="bold">‘‘taṃ tamatthaṃ dassento paññāya netā’’</hi>ti. Neti taṃ tamatthanti ānetvā sambandho. <hi rend="bold">Punappunaṃ netī</hi>ti anu anu neti, taṃ tamatthanti ānetvā yojanā.</p>

<p rend="bodytext"><hi rend="bold">Tasmiṃ tasmi</hi>nti tasmiṃ tasmiṃ dānādīhi saṅgahehi saṅgahetabbe <hi rend="bold">puggale. Āṇiyā</hi>ti akkhasīsagatāya āṇiyā. <hi rend="bold">Yāyato</hi>ti gacchato. <hi rend="bold">Puttakāraṇā</hi>ti puttanimittaṃ. Puttahetukañhi puttena kattabbaṃ mānaṃ vā pūjaṃ vā.</p>

<p rend="bodytext"><hi rend="bold">Upayogavacane</hi>ti upayogatthe. Vuccatīti <hi rend="bold">vacanaṃ,</hi> attho. Upayogavacane vā vattabbe. <hi rend="bold">Paccatta</hi>nti paccattavacanaṃ. <hi rend="bold">Sammā pekkhantī</hi>ti sammadeva kātabbe pekkhanti. <hi rend="bold">Pasaṃsanīyā</hi>ti pasaṃsitabbā. <hi rend="bold">Bhavanti</hi> ete saṅgahetabbe tattha puggale yathārahaṃ pavattentāti adhippāyo.</p>

<p rend="bodytext" n="274"><hi rend="paranum">274</hi><hi rend="dot">.</hi><hi rend="bold">‘‘Iti bhagavā’’</hi>tiādi nigamanaṃ. <hi rend="bold">Yā disā</hi>ti yā mātāpituādilakkhaṇā puratthimādidisā. <hi rend="bold">Namassā</hi>ti namasseyyāsīti attho ‘‘yathā kathaṃ panā’’tiādikāya gahapatiputtassa pucchāya vasena desanāya āraddhattā <hi rend="bold">‘‘pucchāya ṭhatvā’’</hi>ti vuttaṃ. <hi rend="bold">Akathitaṃ natthi</hi> gihīhi kattabbakamme appamādapaṭipattiyā anavasesato kathitattā. Mātāpituādīsu hi tehi ca paṭipajjitabbapaṭipattiyā niravasesato kathaneneva rājādīsupi paṭipajjitabbavidhi atthato kathito eva hotīti. Gihino vinīyanti, vinayaṃ upenti etenāti <hi rend="bold">gihivinayo. Yathānusiṭṭha</hi>nti yathā idha satthārā anusiṭṭhaṃ gihicārittaṃ <pb ed="P" n="3.0189" />, tathā tena pakārena taṃ avirādhetvā. <hi rend="bold">Paṭipajjamānassa vuddhiyeva pāṭikaṅkhā</hi>ti diṭṭhadhammikasamparāyikaparamatthehi vuddhiyeva icchitabbā avassambhāvinīti.</p>

<p rend="centre">Siṅgālasuttavaṇṇanāya līnatthappakāsanā.</p>
</body>
<back></back>
</text>
</TEI.2>