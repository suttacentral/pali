<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">2. Ekūposathikavaggo</p>

<p rend="subhead">1. Ekūposathikātherīapadānaṃ</p>

<p rend="hangnum" n="1"><hi rend="paranum">1</hi><hi rend="dot">.</hi></p>

<p rend="gatha1"> ‘‘Nagare <pb ed="T" n="2.0270" /><pb ed="M" n="2.0199" /><pb ed="V" n="2.0191" /> bandhumatiyā, bandhumā nāma khattiyo;</p>

<p rend="gathalast">Divase puṇṇamāya so, upavasi uposathaṃ.</p>

<p rend="hangnum" n="2"><hi rend="paranum">2</hi><hi rend="dot">.</hi></p>

<p rend="gatha1"> ‘‘Ahaṃ tena samayena, kumbhadāsī ahaṃ tahiṃ;</p>

<p rend="gathalast">Disvā sarājakaṃ senaṃ, evāhaṃ cintayiṃ tadā.</p>

<p rend="hangnum" n="3"><hi rend="paranum">3</hi><hi rend="dot">.</hi></p>

<p rend="gatha1"> ‘Rājāpi rajjaṃ chaḍḍetvā, upavasi uposathaṃ;</p>

<p rend="gathalast">Saphalaṃ nūna taṃ kammaṃ, janakāyo pamodito’.</p>

<p rend="hangnum" n="4"><hi rend="paranum">4</hi><hi rend="dot">.</hi></p>

<p rend="gatha1"> ‘‘Yoniso <pb ed="P" n="2.0523" /> paccavekkhitvā, duggaccañca <note>duggatiñca (syā.)</note> daliddataṃ <note>daḷiddataṃ (sī.)</note>;</p>

<p rend="gathalast">Mānasaṃ sampahaṃsitvā, upavasiṃ uposathaṃ.</p>

<p rend="hangnum" n="5"><hi rend="paranum">5</hi><hi rend="dot">.</hi></p>

<p rend="gatha1"> ‘‘Ahaṃ uposathaṃ katvā, sammāsambuddhasāsane;</p>

<p rend="gathalast">Tena kammena sukatena, tāvatiṃsamagacchahaṃ.</p>

<p rend="hangnum" n="6"><hi rend="paranum">6</hi><hi rend="dot">.</hi></p>

<p rend="gatha1"> ‘‘Tattha me sukataṃ byamhaṃ, ubbhayojanamuggataṃ <note>uddhaṃ yojanamuggataṃ (sī. syā. pī.)</note>;</p>

<p rend="gathalast">Kūṭāgāravarūpetaṃ, mahāsanasubhūsitaṃ.</p>

<p rend="hangnum" n="7"><hi rend="paranum">7</hi><hi rend="dot">.</hi></p>

<p rend="gatha1"> ‘‘Accharā satasahassā, upatiṭṭhanti maṃ sadā;</p>

<p rend="gathalast">Aññe deve atikkamma, atirocāmi sabbadā.</p>

<p rend="hangnum" n="8"><hi rend="paranum">8</hi><hi rend="dot">.</hi></p>

<p rend="gatha1"> ‘‘Catusaṭṭhi devarājūnaṃ, mahesittamakārayiṃ;</p>

<p rend="gathalast">Tesaṭṭhi cakkavattīnaṃ, mahesittamakārayiṃ.</p>

<p rend="hangnum" n="9"><hi rend="paranum">9</hi><hi rend="dot">.</hi></p>

<p rend="gatha1"> ‘‘Suvaṇṇavaṇṇā <pb ed="T" n="2.0271" /> hutvāna, bhavesu saṃsarāmahaṃ;</p>

<p rend="gathalast">Sabbattha pavarā homi, uposathassidaṃ phalaṃ.</p>

<p rend="hangnum" n="10"><hi rend="paranum">10</hi><hi rend="dot">.</hi></p>

<p rend="gatha1"> ‘‘Hatthiyānaṃ assayānaṃ, rathayānañca sīvikaṃ <note>kevalaṃ (sī. syā. pī.)</note>;</p>

<p rend="gathalast">Labhāmi sabbamevetaṃ, uposathassidaṃ phalaṃ.</p>

<p rend="hangnum" n="11"><hi rend="paranum">11</hi><hi rend="dot">.</hi></p>

<p rend="gatha1"> ‘‘Soṇṇamayaṃ rūpimayaṃ, athopi phalikāmayaṃ;</p>

<p rend="gathalast">Lohitaṅgamayañceva, sabbaṃ paṭilabhāmahaṃ.</p>

<p rend="hangnum" n="12"><hi rend="paranum">12</hi><hi rend="dot">.</hi></p>

<p rend="gatha1"> ‘‘Koseyyakambaliyāni <pb ed="V" n="2.0192" />, khomakappāsikāni ca;</p>

<p rend="gathalast">Mahagghāni ca vatthāni, sabbaṃ paṭilabhāmahaṃ.</p>

<p rend="hangnum" n="13"><hi rend="paranum">13</hi><hi rend="dot">.</hi></p>

<p rend="gatha1"> ‘‘Annaṃ <pb ed="M" n="2.0200" /> pānaṃ khādanīyaṃ, vatthasenāsanāni ca;</p>

<p rend="gathalast">Sabbametaṃ paṭilabhe, uposathassidaṃ phalaṃ.</p>

<p rend="hangnum" n="14"><hi rend="paranum">14</hi><hi rend="dot">.</hi></p>

<p rend="gatha1"> ‘‘Varagandhañca mālañca, cuṇṇakañca vilepanaṃ;</p>

<p rend="gathalast">Sabbametaṃ paṭilabhe, uposathassidaṃ phalaṃ.</p>

<p rend="hangnum" n="15"><hi rend="paranum">15</hi><hi rend="dot">.</hi></p>

<p rend="gatha1"> ‘‘Kūṭāgārañca pāsādaṃ, maṇḍapaṃ hammiyaṃ guhaṃ;</p>

<p rend="gathalast">Sabbametaṃ paṭilabhe, uposathassidaṃ phalaṃ.</p>

<p rend="hangnum" n="16"><hi rend="paranum">16</hi><hi rend="dot">.</hi></p>

<p rend="gatha1"> ‘‘Jātiyā sattavassāhaṃ, pabbajiṃ anagāriyaṃ;</p>

<p rend="gathalast">Aḍḍhamāse asampatte, arahattamapāpuṇiṃ.</p>

<p rend="hangnum" n="17"><hi rend="paranum">17</hi><hi rend="dot">.</hi></p>

<p rend="gatha1"> ‘‘Kilesā jhāpitā mayhaṃ, bhavā sabbe samūhatā;</p>

<p rend="gathalast">Sabbāsavaparikkhīṇā, natthi dāni punabbhavo.</p>

<p rend="hangnum" n="18"><hi rend="paranum">18</hi><hi rend="dot">.</hi></p>

<p rend="gatha1"> ‘‘Ekanavutito <pb ed="P" n="2.0524" /> kappe, yaṃ kammamakariṃ tadā;</p>

<p rend="gathalast">Duggatiṃ nābhijānāmi, uposathassidaṃ phalaṃ.</p>

<p rend="hangnum" n="19"><hi rend="paranum">19</hi><hi rend="dot">.</hi></p>

<p rend="gatha1"> ‘‘Kilesā <pb ed="T" n="2.0272" /> jhāpitā mayhaṃ…pe… viharāmi anāsavā.</p>

<p rend="hangnum" n="20"><hi rend="paranum">20</hi><hi rend="dot">.</hi></p>

<p rend="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>

<p rend="hangnum" n="21"><hi rend="paranum">21</hi><hi rend="dot">.</hi></p>

<p rend="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>

<p rend="bodytext">Itthaṃ sudaṃ ekūposathikā bhikkhunī imā gāthāyo abhāsitthāti.</p>

<p rend="centre">Ekūposathikātheriyāpadānaṃ paṭhamaṃ.</p>

<p rend="subhead">2. Saḷalapupphikātherīapadānaṃ</p>

<p rend="hangnum" n="22"><hi rend="paranum">22</hi><hi rend="dot">.</hi></p>

<p rend="gatha1"> ‘‘Candabhāgānadītīre, ahosiṃ kinnarī tadā;</p>

<p rend="gathalast">Addasāhaṃ devadevaṃ, caṅkamantaṃ narāsabhaṃ.</p>

<p rend="hangnum" n="23"><hi rend="paranum">23</hi><hi rend="dot">.</hi></p>

<p rend="gatha1"> ‘‘Ocinitvāna saḷalaṃ, buddhaseṭṭhassadāsahaṃ;</p>

<p rend="gathalast">Upasiṅghi mahāvīro, saḷalaṃ devagandhikaṃ.</p>

<p rend="hangnum" n="24"><hi rend="paranum">24</hi><hi rend="dot">.</hi></p>

<p rend="gatha1"> ‘‘Paṭiggahetvā <pb ed="V" n="2.0193" /> sambuddho, vipassī lokanāyako;</p>

<p rend="gathalast">Upasiṅghi mahāvīro, pekkhamānāya me tadā.</p>

<p rend="hangnum" n="25"><hi rend="paranum">25</hi><hi rend="dot">.</hi></p>

<p rend="gatha1"> ‘‘Añjaliṃ paggahetvāna, vanditvā dvipaduttamaṃ <note>dipaduttamaṃ (sī. syā. pī.)</note>;</p>

<p rend="gathalast">Sakaṃ cittaṃ pasādetvā, tato pabbatamāruhiṃ.</p>

<p rend="hangnum" n="26"><hi rend="paranum">26</hi><hi rend="dot">.</hi></p>

<p rend="gatha1"> ‘‘Ekanavutito <pb ed="M" n="2.0201" /> kappe, yaṃ pupphamadadiṃ tadā;</p>

<p rend="gathalast">Duggatiṃ nābhijānāmi, buddhapūjāyidaṃ phalaṃ.</p>

<p rend="hangnum" n="27"><hi rend="paranum">27</hi><hi rend="dot">.</hi></p>

<p rend="gatha1"> ‘‘Kilesā <pb ed="T" n="2.0273" /> jhāpitā mayhaṃ…pe… viharāmi anāsavā.</p>

<p rend="hangnum" n="28"><hi rend="paranum">28</hi><hi rend="dot">.</hi></p>

<p rend="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>

<p rend="hangnum" n="29"><hi rend="paranum">29</hi><hi rend="dot">.</hi></p>

<p rend="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>

<p rend="bodytext">Itthaṃ sudaṃ saḷalapupphikā bhikkhunī imā gāthāyo abhāsitthāti.</p>

<p rend="centre">Saḷalapupphikātheriyāpadānaṃ dutiyaṃ.</p>

<p rend="subhead">3. Modakadāyikātherīapadānaṃ</p>

<p rend="hangnum" n="30"><hi rend="paranum">30</hi><hi rend="dot">.</hi></p>

<p rend="gatha1"> ‘‘Nagare bandhumatiyā, kumbhadāsī ahosahaṃ;</p>

<p rend="gathalast">Mama bhāgaṃ gahetvāna, gacchaṃ udakahārikā <note>udakahārikaṃ (sī.), udakahārike (syā.)</note>.</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="gatha1"> ‘‘Panthamhi samaṇaṃ disvā, santacittaṃ samāhataṃ;</p>

<p rend="gathalast">Pasannacittā sumanā, modake tīṇidāsahaṃ.</p>

<p rend="hangnum" n="32"><hi rend="paranum">32</hi><hi rend="dot">.</hi></p>

<p rend="gatha1"> ‘‘Tena <pb ed="P" n="2.0525" /> kammena sukatena, cetanāpaṇidhīhi ca;</p>

<p rend="gathalast">Ekanavutikappāni <note>ekūnatiṃsakappāni (syā.)</note>, vinipātaṃ nagacchahaṃ.</p>

<p rend="hangnum" n="33"><hi rend="paranum">33</hi><hi rend="dot">.</hi></p>

<p rend="gatha1"> ‘‘Sampatti taṃ <note>sampattiñca (syā.), sampattikaṃ (ka.)</note> karitvāna, sabbaṃ anubhaviṃ ahaṃ;</p>

<p rend="gathalast">Modake tīṇi datvāna, pattāhaṃ acalaṃ padaṃ.</p>

<p rend="hangnum" n="34"><hi rend="paranum">34</hi><hi rend="dot">.</hi></p>

<p rend="gatha1"> ‘‘Kilesā jhāpitā mayhaṃ…pe… viharāmi anāsavā.</p>

<p rend="hangnum" n="35"><hi rend="paranum">35</hi><hi rend="dot">.</hi></p>

<p rend="gatha1"> ‘‘Svāgataṃ <pb ed="T" n="2.0274" /> vata me āsi…pe… kataṃ buddhassa sāsanaṃ.</p>

<p rend="hangnum" n="36"><hi rend="paranum">36</hi><hi rend="dot">.</hi></p>

<p rend="gatha1"> ‘‘Paṭisambhidā <pb ed="V" n="2.0194" /> catasso…pe… kataṃ buddhassa sāsanaṃ’’.</p>

<p rend="bodytext">Itthaṃ sudaṃ modakadāyikā bhikkhunī imā gāthāyo abhāsitthāti.</p>

<p rend="centre">Modakadāyikātheriyāpadānaṃ tatiyaṃ.</p>

<p rend="subhead">4. Ekāsanadāyikātherīapadānaṃ</p>

<p rend="hangnum" n="37"><hi rend="paranum">37</hi><hi rend="dot">.</hi></p>

<p rend="gatha1"> ‘‘Nagare <pb ed="M" n="2.0202" /> haṃsavatiyā, ahosiṃ bālikā <note>mālikā (syā. pī.)</note> tadā;</p>

<p rend="gathalast">Mātā ca me pitā ceva, kammantaṃ agamaṃsu te.</p>

<p rend="hangnum" n="38"><hi rend="paranum">38</hi><hi rend="dot">.</hi></p>

<p rend="gatha1"> ‘‘Majjhanhikamhi sūriye, addasaṃ samaṇaṃ ahaṃ;</p>

<p rend="gathalast">Vīthiyā anugacchantaṃ, āsanaṃ paññapesahaṃ.</p>

<p rend="hangnum" n="39"><hi rend="paranum">39</hi><hi rend="dot">.</hi></p>

<p rend="gatha1"> ‘‘Gonakāvikatikāhi <note>gonakacittakādīhi (sī.)</note>, paññapetvā mamāsanaṃ;</p>

<p rend="gathalast">Pasannacittā sumanā, idaṃ vacanamabraviṃ.</p>

<p rend="hangnum" n="40"><hi rend="paranum">40</hi><hi rend="dot">.</hi></p>

<p rend="gatha1"> ‘‘‘Santattā kuthitā bhūmi, sūro majjhanhike ṭhito;</p>

<p rend="gathalast">Mālutā ca na vāyanti, kālo cevettha mehiti <note>cettha upaṭṭhito (sī.), cevatthaṃ eti taṃ (pī.)</note>.</p>

<p rend="hangnum" n="41"><hi rend="paranum">41</hi><hi rend="dot">.</hi></p>

<p rend="gatha1"> ‘‘‘Paññattamāsanamidaṃ, tavatthāya mahāmuni;</p>

<p rend="gathalast">Anukampaṃ upādāya, nisīda mama āsane’.</p>

<p rend="hangnum" n="42"><hi rend="paranum">42</hi><hi rend="dot">.</hi></p>

<p rend="gatha1"> ‘‘Nisīdi tattha samaṇo, sudanto suddhamānaso;</p>

<p rend="gathalast">Tassa pattaṃ gahetvāna, yathārandhaṃ adāsahaṃ.</p>

<p rend="hangnum" n="43"><hi rend="paranum">43</hi><hi rend="dot">.</hi></p>

<p rend="gatha1"> ‘‘Tena <pb ed="T" n="2.0275" /> kammena sukatena, cetanāpaṇidhīhi ca;</p>

<p rend="gathalast">Jahitvā mānusaṃ dehaṃ, tāvatiṃsamagacchahaṃ.</p>

<p rend="hangnum" n="44"><hi rend="paranum">44</hi><hi rend="dot">.</hi></p>

<p rend="gatha1"> ‘‘Tattha me sukataṃ byamhaṃ, āsanena sunimmitaṃ;</p>

<p rend="gathalast">Saṭṭhiyojanamubbedhaṃ, tiṃsayojanavitthataṃ.</p>

<p rend="hangnum" n="45"><hi rend="paranum">45</hi><hi rend="dot">.</hi></p>

<p rend="gatha1"> ‘‘Soṇṇamayā <pb ed="P" n="2.0526" /> maṇimayā, athopi phalikāmayā;</p>

<p rend="gathalast">Lohitaṅgamayā ceva, pallaṅkā vividhā mama.</p>

<p rend="hangnum" n="46"><hi rend="paranum">46</hi><hi rend="dot">.</hi></p>

<p rend="gatha1"> ‘‘Tūlikā vikatikāhi, kaṭṭissacittakāhi ca;</p>

<p rend="gathalast">Uddaekantalomī ca, pallaṅkā me susaṇṭhitā <note>susanthatā (sī.)</note>.</p>

<p rend="hangnum" n="47"><hi rend="paranum">47</hi><hi rend="dot">.</hi></p>

<p rend="gatha1"> ‘‘Yadā <pb ed="V" n="2.0195" /> icchāmi gamanaṃ, hāsakhiḍḍasamappitā;</p>

<p rend="gathalast">Saha pallaṅkaseṭṭhena, gacchāmi mama patthitaṃ.</p>

<p rend="hangnum" n="48"><hi rend="paranum">48</hi><hi rend="dot">.</hi></p>

<p rend="gatha1"> ‘‘Asīti devarājūnaṃ, mahesittamakārayiṃ;</p>

<p rend="gathalast">Sattati cakkavattīnaṃ, mahesittamakārayiṃ.</p>

<p rend="hangnum" n="49"><hi rend="paranum">49</hi><hi rend="dot">.</hi></p>

<p rend="gatha1"> ‘‘Bhavābhave <pb ed="M" n="2.0203" /> saṃsarantī, mahābhogaṃ labhāmahaṃ;</p>

<p rend="gathalast">Bhoge me ūnatā natthi, ekāsanassidaṃ phalaṃ <note>ekāsanaphalaṃ idaṃ (sabbattha) evamuparipi</note>.</p>

<p rend="hangnum" n="50"><hi rend="paranum">50</hi><hi rend="dot">.</hi></p>

<p rend="gatha1"> ‘‘Duve bhave saṃsarāmi, devatte atha mānuse;</p>

<p rend="gathalast">Aññe bhave na jānāmi, ekāsanassidaṃ phalaṃ.</p>

<p rend="hangnum" n="51"><hi rend="paranum">51</hi><hi rend="dot">.</hi></p>

<p rend="gatha1"> ‘‘Duve kule pajāyāmi, khattiye cāpi brāhmaṇe;</p>

<p rend="gathalast">Uccākulīnā <note>uccākulikā (syā. pī. ka.)</note> sabbattha, ekāsanassidaṃ phalaṃ.</p>

<p rend="hangnum" n="52"><hi rend="paranum">52</hi><hi rend="dot">.</hi></p>

<p rend="gatha1"> ‘‘Domanassaṃ na jānāmi, cittasantāpanaṃ mama;</p>

<p rend="gathalast">Vevaṇṇiyaṃ na jānāmi, ekāsanassidaṃ phalaṃ.</p>

<p rend="hangnum" n="53"><hi rend="paranum">53</hi><hi rend="dot">.</hi></p>

<p rend="gatha1"> ‘‘Dhātiyo <pb ed="T" n="2.0276" /> maṃ upaṭṭhanti, khujjā celāpikā <note>khelāpikā (sī.), celāvikā (pī.)</note> bahū;</p>

<p rend="gathalast">Aṅkena aṅkaṃ gacchāmi, ekāsanassidaṃ phalaṃ.</p>

<p rend="hangnum" n="54"><hi rend="paranum">54</hi><hi rend="dot">.</hi></p>

<p rend="gatha1"> ‘‘Aññā nhāpenti bhojenti, aññā ramenti maṃ sadā;</p>

<p rend="gathalast">Aññā gandhaṃ vilimpanti, ekāsanassidaṃ phalaṃ <note>aññā mameva nhāpenti, aññā bhojenti bhojanaṃ; aññā maṃ alaṅkaronti, aññā ramenti maṃ saddhā; (syā.)</note>.</p>

<p rend="hangnum" n="55"><hi rend="paranum">55</hi><hi rend="dot">.</hi></p>

<p rend="gatha1"> ‘‘Maṇḍape rukkhamūle vā, suññāgāre vasantiyā;</p>

<p rend="gathalast">Mama saṅkappamaññāya, pallaṅko upatiṭṭhati.</p>

<p rend="hangnum" n="56"><hi rend="paranum">56</hi><hi rend="dot">.</hi></p>

<p rend="gatha1"> ‘‘Ayaṃ pacchimako mayhaṃ, carimo vattate bhavo;</p>

<p rend="gathalast">Ajjāpi rajjaṃ chaḍḍetvā, pabbajiṃ anagāriyaṃ.</p>

<p rend="hangnum" n="57"><hi rend="paranum">57</hi><hi rend="dot">.</hi></p>

<p rend="gatha1"> ‘‘Satasahassito kappe, yaṃ dānamadadiṃ tadā;</p>

<p rend="gathalast">Duggatiṃ nābhijānāmi, ekāsanassidaṃ phalaṃ.</p>

<p rend="hangnum" n="58"><hi rend="paranum">58</hi><hi rend="dot">.</hi></p>

<p rend="gatha1"> ‘‘Kilesā jhāpitā mayhaṃ…pe… viharāmi anāsavā.</p>

<p rend="hangnum" n="59"><hi rend="paranum">59</hi><hi rend="dot">.</hi></p>

<p rend="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>

<p rend="hangnum" n="60"><hi rend="paranum">60</hi><hi rend="dot">.</hi></p>

<p rend="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>

<p rend="bodytext">Itthaṃ sudaṃ ekāsanadāyikā bhikkhunī imā gāthāyo abhāsitthāti.</p>

<p rend="centre">Ekāsanadāyikātheriyāpadānaṃ catutthaṃ.</p>

<p rend="subhead">5. Pañcadīpadāyikātherīapadānaṃ</p>

<p rend="hangnum" n="61"><hi rend="paranum">61</hi><hi rend="dot">.</hi></p>

<p rend="gatha1"> ‘‘Nagare <pb ed="T" n="2.0277" /><pb ed="M" n="2.0204" /><pb ed="V" n="2.0196" /><pb ed="P" n="2.0527" /> haṃsavatiyā, cārikī <note>cārikā (sī. syā.)</note> āsahaṃ tadā;</p>

<p rend="gathalast">Ārāmena ca ārāmaṃ <note>ārāmena vihārena (syā. pī.)</note>, carāmi kusalatthikā.</p>

<p rend="hangnum" n="62"><hi rend="paranum">62</hi><hi rend="dot">.</hi></p>

<p rend="gatha1"> ‘‘Kāḷapakkhamhi divase, addasaṃ bodhimuttamaṃ;</p>

<p rend="gathalast">Tattha cittaṃ pasādetvā, bodhimūle nisīdahaṃ.</p>

<p rend="hangnum" n="63"><hi rend="paranum">63</hi><hi rend="dot">.</hi></p>

<p rend="gatha1"> ‘‘Garucittaṃ upaṭṭhetvā, sire katvāna añjaliṃ;</p>

<p rend="gathalast">Somanassaṃ pavedetvā, evaṃ cintesi tāvade.</p>

<p rend="hangnum" n="64"><hi rend="paranum">64</hi><hi rend="dot">.</hi></p>

<p rend="gatha1"> ‘‘‘Yadi buddho amitaguṇo, asamappaṭipuggalo;</p>

<p rend="gathalast">Dassetu pāṭihīraṃ me, bodhi obhāsatu ayaṃ’.</p>

<p rend="hangnum" n="65"><hi rend="paranum">65</hi><hi rend="dot">.</hi></p>

<p rend="gatha1"> ‘‘Saha āvajjite mayhaṃ, bodhi pajjali tāvade;</p>

<p rend="gathalast">Sabbasoṇṇamayā āsi, disā sabbā virocati.</p>

<p rend="hangnum" n="66"><hi rend="paranum">66</hi><hi rend="dot">.</hi></p>

<p rend="gatha1"> ‘‘Sattarattindivaṃ tattha, bodhimūle nisīdahaṃ;</p>

<p rend="gathalast">Sattame divase patte, dīpapūjaṃ akāsahaṃ.</p>

<p rend="hangnum" n="67"><hi rend="paranum">67</hi><hi rend="dot">.</hi></p>

<p rend="gatha1"> ‘‘Āsanaṃ parivāretvā, pañca dīpāni pajjaluṃ;</p>

<p rend="gathalast">Yāva udeti sūriyo, dīpā me pajjaluṃ tadā.</p>

<p rend="hangnum" n="68"><hi rend="paranum">68</hi><hi rend="dot">.</hi></p>

<p rend="gatha1"> ‘‘Tena kammena sukatena, cetanāpaṇidhīhi ca;</p>

<p rend="gathalast">Jahitvā mānusaṃ dehaṃ, tāvatiṃsamagacchahaṃ.</p>

<p rend="hangnum" n="69"><hi rend="paranum">69</hi><hi rend="dot">.</hi></p>

<p rend="gatha1"> ‘‘Tattha me sukataṃ byamhaṃ, pañcadīpāti vuccati;</p>

<p rend="gathalast">Saṭṭhiyojanamubbedhaṃ, tiṃsayojanavitthataṃ.</p>

<p rend="hangnum" n="70"><hi rend="paranum">70</hi><hi rend="dot">.</hi></p>

<p rend="gatha1"> ‘‘Asaṅkhiyāni <pb ed="T" n="2.0278" /> dīpāni, parivāre jaliṃsu me;</p>

<p rend="gathalast">Yāvatā devabhavanaṃ, dīpālokena jotati.</p>

<p rend="hangnum" n="71"><hi rend="paranum">71</hi><hi rend="dot">.</hi></p>

<p rend="gatha1"> ‘‘Parammukhā <note>pubbamukhā (syā.)</note> nisīditvā, yadi icchāmi passituṃ;</p>

<p rend="gathalast">Uddhaṃ adho ca tiriyaṃ, sabbaṃ passāmi cakkhunā.</p>

<p rend="hangnum" n="72"><hi rend="paranum">72</hi><hi rend="dot">.</hi></p>

<p rend="gatha1"> ‘‘Yāvatā abhikaṅkhāmi, daṭṭhuṃ sugataduggate <note>sukatadukkaṭe (pī.)</note>;</p>

<p rend="gathalast">Tattha āvaraṇaṃ natthi, rukkhesu pabbatesu vā.</p>

<p rend="hangnum" n="73"><hi rend="paranum">73</hi><hi rend="dot">.</hi></p>

<p rend="gatha1"> ‘‘Asīti devarājūnaṃ, mahesittamakārayiṃ;</p>

<p rend="gathalast">Satānaṃ cakkavattīnaṃ, mahesittamakārayiṃ.</p>

<p rend="hangnum" n="74"><hi rend="paranum">74</hi><hi rend="dot">.</hi></p>

<p rend="gatha1"> ‘‘Yaṃ <pb ed="M" n="2.0205" /><pb ed="V" n="2.0197" /><pb ed="P" n="2.0528" /> yaṃ yonupapajjāmi, devattaṃ atha mānusaṃ;</p>

<p rend="gathalast">Dīpasatasahassāni, parivāre jalanti me.</p>

<p rend="hangnum" n="75"><hi rend="paranum">75</hi><hi rend="dot">.</hi></p>

<p rend="gatha1"> ‘‘Devalokā cavitvāna, uppajjiṃ mātukucchiyaṃ;</p>

<p rend="gathalast">Mātukucchigatā santī, akkhi me na nimīlati.</p>

<p rend="hangnum" n="76"><hi rend="paranum">76</hi><hi rend="dot">.</hi></p>

<p rend="gatha1"> ‘‘Dīpasatasahassāni, puññakammasamaṅgitā;</p>

<p rend="gathalast">Jalanti sūtikāgehe, pañcadīpānidaṃ phalaṃ.</p>

<p rend="hangnum" n="77"><hi rend="paranum">77</hi><hi rend="dot">.</hi></p>

<p rend="gatha1"> ‘‘Pacchime bhave sampatte, mānasaṃ vinivattayiṃ;</p>

<p rend="gathalast">Ajarāmataṃ sītibhāvaṃ, nibbānaṃ phassayiṃ ahaṃ.</p>

<p rend="hangnum" n="78"><hi rend="paranum">78</hi><hi rend="dot">.</hi></p>

<p rend="gatha1"> ‘‘Jātiyā sattavassāhaṃ, arahattamapāpuṇiṃ;</p>

<p rend="gathalast">Upasampādayī buddho, guṇamaññāya gotamo.</p>

<p rend="hangnum" n="79"><hi rend="paranum">79</hi><hi rend="dot">.</hi></p>

<p rend="gatha1"> ‘‘Maṇḍape rukkhamūle vā, suññāgāre vasantiyā;</p>

<p rend="gathalast">Sadā pajjalate dīpaṃ, pañcadīpānidaṃ phalaṃ.</p>

<p rend="hangnum" n="80"><hi rend="paranum">80</hi><hi rend="dot">.</hi></p>

<p rend="gatha1"> ‘‘Dibbacakkhu visuddhaṃ <pb ed="T" n="2.0279" /> me, samādhikusalā ahaṃ;</p>

<p rend="gathalast">Abhiññāpāramippattā, pañcadīpānidaṃ phalaṃ.</p>

<p rend="hangnum" n="81"><hi rend="paranum">81</hi><hi rend="dot">.</hi></p>

<p rend="gatha1"> ‘‘Sabbavositavosānā, katakiccā anāsavā;</p>

<p rend="gathalast">Pañcadīpā mahāvīra, pāde vandāmi cakkhuma.</p>

<p rend="hangnum" n="82"><hi rend="paranum">82</hi><hi rend="dot">.</hi></p>

<p rend="gatha1"> ‘‘Satasahassito kappe, yaṃ dīpamadadiṃ tadā;</p>

<p rend="gathalast">Duggatiṃ nābhijānāmi, pañcadīpānidaṃ phalaṃ.</p>

<p rend="hangnum" n="83"><hi rend="paranum">83</hi><hi rend="dot">.</hi></p>

<p rend="gatha1"> ‘‘Kilesā jhāpitā mayhaṃ…pe… viharāmi anāsavā.</p>

<p rend="hangnum" n="84"><hi rend="paranum">84</hi><hi rend="dot">.</hi></p>

<p rend="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>

<p rend="hangnum" n="85"><hi rend="paranum">85</hi><hi rend="dot">.</hi></p>

<p rend="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>

<p rend="bodytext">Itthaṃ sudaṃ pañcadīpadāyikā bhikkhunī imā gāthāyo abhāsitthāti.</p>

<p rend="centre">Pañcadīpadāyikātheriyāpadānaṃ pañcamaṃ.</p>

<p rend="subhead">6. Naḷamālikātherīapadānaṃ</p>

<p rend="hangnum" n="86"><hi rend="paranum">86</hi><hi rend="dot">.</hi></p>

<p rend="gatha1"> ‘‘Candabhāgānadītīre <pb ed="V" n="2.0198" />, ahosiṃ kinnarī tadā;</p>

<p rend="gathalast">Addasaṃ virajaṃ buddhaṃ, sayambhuṃ aparājitaṃ.</p>

<p rend="hangnum" n="87"><hi rend="paranum">87</hi><hi rend="dot">.</hi></p>

<p rend="gatha1"> ‘‘Pasannacittā <pb ed="M" n="2.0206" /><pb ed="P" n="2.0529" /> sumanā, vedajātā katañjalī;</p>

<p rend="gathalast">Naḷamālaṃ gahetvāna, sayambhuṃ abhipūjayiṃ.</p>

<p rend="hangnum" n="88"><hi rend="paranum">88</hi><hi rend="dot">.</hi></p>

<p rend="gatha1"> ‘‘Tena <pb ed="T" n="2.0280" /> kammena sukatena, cetanāpaṇidhīhi ca;</p>

<p rend="gathalast">Jahitvā kinnarīdehaṃ <note>mānasaṃ dehaṃ (sī. pī. ka.) sumedhāvaggepi</note>, tāvatiṃsamagacchahaṃ.</p>

<p rend="hangnum" n="89"><hi rend="paranum">89</hi><hi rend="dot">.</hi></p>

<p rend="gatha1"> ‘‘Chattiṃsadevarājūnaṃ, mahesittamakārayiṃ;</p>

<p rend="gathalast">Manasā patthitaṃ mayhaṃ, nibbattati yathicchitaṃ.</p>

<p rend="hangnum" n="90"><hi rend="paranum">90</hi><hi rend="dot">.</hi></p>

<p rend="gatha1"> ‘‘Dasannaṃ cakkavattīnaṃ, mahesittamakārayiṃ;</p>

<p rend="gathalast">Ocitattāva <note>sucitattāva (pī.)</note> hutvāna, saṃsarāmi bhavesvahaṃ.</p>

<p rend="hangnum" n="91"><hi rend="paranum">91</hi><hi rend="dot">.</hi></p>

<p rend="gatha1"> ‘‘Kusalaṃ vijjate mayhaṃ, pabbajiṃ anagāriyaṃ;</p>

<p rend="gathalast">Pūjārahā ahaṃ ajja, sakyaputtassa sāsane.</p>

<p rend="hangnum" n="92"><hi rend="paranum">92</hi><hi rend="dot">.</hi></p>

<p rend="gatha1"> ‘‘Visuddhamanasā ajja, apetamanapāpikā;</p>

<p rend="gathalast">Sabbāsavaparikkhīṇā, natthi dāni punabbhavo.</p>

<p rend="hangnum" n="93"><hi rend="paranum">93</hi><hi rend="dot">.</hi></p>

<p rend="gatha1"> ‘‘Catunnavutito kappe, yaṃ buddhamabhipūjayiṃ;</p>

<p rend="gathalast">Duggatiṃ nābhijānāmi, naḷamālāyidaṃ phalaṃ.</p>

<p rend="hangnum" n="94"><hi rend="paranum">94</hi><hi rend="dot">.</hi></p>

<p rend="gatha1"> ‘‘Kilesā jhāpitā mayhaṃ…pe… viharāmi anāsavā.</p>

<p rend="hangnum" n="95"><hi rend="paranum">95</hi><hi rend="dot">.</hi></p>

<p rend="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>

<p rend="hangnum" n="96"><hi rend="paranum">96</hi><hi rend="dot">.</hi></p>

<p rend="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>

<p rend="bodytext">Itthaṃ sudaṃ naḷamālikā bhikkhunī imā gāthāyo abhāsitthāti.</p>

<p rend="centre">Naḷamālikātheriyāpadānaṃ chaṭṭhaṃ.</p>

<p rend="subhead">7. Mahāpajāpatigotamītherīapadānaṃ</p>

<p rend="hangnum" n="97"><hi rend="paranum">97</hi><hi rend="dot">.</hi></p>

<p rend="gatha1"> ‘‘Ekadā <pb ed="T" n="2.0281" /><pb ed="V" n="2.0199" /> lokapajjoto, vesāliyaṃ mahāvane;</p>

<p rend="gathalast">Kūṭāgāre susālāyaṃ, vasate narasārathi.</p>

<p rend="hangnum" n="98"><hi rend="paranum">98</hi><hi rend="dot">.</hi></p>

<p rend="gatha1"> ‘‘Tadā jinassa mātucchā, mahāgotami bhikkhunī;</p>

<p rend="gathalast">Tahiṃ kate <note>tahiṃyeva (syā.)</note> pure ramme, vasī bhikkhunupassaye.</p>

<p rend="hangnum" n="99"><hi rend="paranum">99</hi><hi rend="dot">.</hi></p>

<p rend="gatha1"> ‘‘Bhikkhunīhi <pb ed="M" n="2.0207" /> vimuttāhi, satehi saha pañcahi;</p>

<p rend="gathalast">Rahogatāya tassevaṃ, citassāsi <note>cittassāpi (syā.)</note> vitakkitaṃ.</p>

<p rend="hangnum" n="100"><hi rend="paranum">100</hi><hi rend="dot">.</hi></p>

<p rend="gatha1"> ‘‘Buddhassa parinibbānaṃ, sāvakaggayugassa vā;</p>

<p rend="gathalast">Rāhulānandanandānaṃ, nāhaṃ lacchāmi passituṃ.</p>

<p rend="hangnum" n="101"><hi rend="paranum">101</hi><hi rend="dot">.</hi></p>

<p rend="gatha1"> ‘‘Buddhassa parinibbānā, sāvakaggayugassa vā;</p>

<p rend="gathalast">Mahākassapanandānaṃ, ānandarāhulāna ca.</p>

<p rend="hangnum" n="102"><hi rend="paranum">102</hi><hi rend="dot">.</hi></p>

<p rend="gatha1"> ‘‘Paṭikaccāyusaṅkhāraṃ <note>paṭigaccāyusaṅkhāre (sī.)</note><pb ed="P" n="2.0530" />, osajjitvāna nibbutiṃ;</p>

<p rend="gathalast">Gaccheyyaṃ lokanāthena, anuññātā mahesinā.</p>

<p rend="hangnum" n="103"><hi rend="paranum">103</hi><hi rend="dot">.</hi></p>

<p rend="gatha1"> ‘‘Tathā pañcasatānampi, bhikkhunīnaṃ vitakkitaṃ;</p>

<p rend="gathalast">Āsi khemādikānampi, etadeva vitakkitaṃ.</p>

<p rend="hangnum" n="104"><hi rend="paranum">104</hi><hi rend="dot">.</hi></p>

<p rend="gatha1"> ‘‘Bhūmicālo tadā āsi, nāditā devadundubhī;</p>

<p rend="gathalast">Upassayādhivatthāyo, devatā sokapīḷitā.</p>

<p rend="hangnum" n="105"><hi rend="paranum">105</hi><hi rend="dot">.</hi></p>

<p rend="gatha1"> ‘‘Vilapantā sukaruṇaṃ <note>sakaruṇaṃ (sī. syā. pī.)</note>, tatthassūni pavattayuṃ;</p>

<p rend="gathalast">Mittā <note>sabbā (syā. pī.)</note> bhikkhuniyo tāhi, upagantvāna gotamiṃ.</p>

<p rend="hangnum" n="106"><hi rend="paranum">106</hi><hi rend="dot">.</hi></p>

<p rend="gatha1"> ‘‘Nipacca sirasā pāde, idaṃ vacanamabravuṃ;</p>

<p rend="gathalast">‘Tattha toyalavāsittā, mayamayye rahogatā.</p>

<p rend="hangnum" n="107"><hi rend="paranum">107</hi><hi rend="dot">.</hi></p>

<p rend="gatha1"> ‘‘‘Sā <pb ed="T" n="2.0282" /> calā calitā bhūmi, nāditā devadundubhī;</p>

<p rend="gathalast">Paridevā ca suyyante, kimatthaṃ nūna gotamī’.</p>

<p rend="hangnum" n="108"><hi rend="paranum">108</hi><hi rend="dot">.</hi></p>

<p rend="gatha1"> ‘‘Tadā avoca sā sabbaṃ, yathāparivitakkitaṃ;</p>

<p rend="gathalast">Tāyopi sabbā āhaṃsu, yathāparivitakkitaṃ.</p>

<p rend="hangnum" n="109"><hi rend="paranum">109</hi><hi rend="dot">.</hi></p>

<p rend="gatha1"> ‘‘‘Yadi te rucitaṃ ayye, nibbānaṃ paramaṃ sivaṃ;</p>

<p rend="gathalast">Nibbāyissāma sabbāpi, buddhānuññāya subbate.</p>

<p rend="hangnum" n="110"><hi rend="paranum">110</hi><hi rend="dot">.</hi></p>

<p rend="gatha1"> ‘‘‘Mayaṃ <pb ed="V" n="2.0200" /> sahāva nikkhantā, gharāpi ca bhavāpi ca;</p>

<p rend="gathalast">Sahāyeva gamissāma, nibbānaṃ padamuttamaṃ’.</p>

<p rend="hangnum" n="111"><hi rend="paranum">111</hi><hi rend="dot">.</hi></p>

<p rend="gatha1"> ‘‘‘Nibbānāya vajantīnaṃ, kiṃ vakkhāmī’ti sā vadaṃ;</p>

<p rend="gathalast">Saha sabbāhi niggañchi, bhikkhunīnilayā tadā.</p>

<p rend="hangnum" n="112"><hi rend="paranum">112</hi><hi rend="dot">.</hi></p>

<p rend="gatha1"> ‘‘Upassaye <pb ed="M" n="2.0208" /> yādhivatthā, devatā tā khamantu me;</p>

<p rend="gathalast">Bhikkhunīnilayassedaṃ, pacchimaṃ dassanaṃ mama.</p>

<p rend="hangnum" n="113"><hi rend="paranum">113</hi><hi rend="dot">.</hi></p>

<p rend="gatha1"> ‘‘Na jarā maccu vā yattha, appiyehi samāgamo;</p>

<p rend="gathalast">Piyehi na viyogotthi, taṃ vajissaṃ <note>taṃ vajjiyaṃ (syā.)</note> asaṅkhataṃ.</p>

<p rend="hangnum" n="114"><hi rend="paranum">114</hi><hi rend="dot">.</hi></p>

<p rend="gatha1"> ‘‘Avītarāgā taṃ sutvā, vacanaṃ sugatorasā;</p>

<p rend="gathalast">Sokaṭṭā parideviṃsu, aho no appapuññatā.</p>

<p rend="hangnum" n="115"><hi rend="paranum">115</hi><hi rend="dot">.</hi></p>

<p rend="gatha1"> ‘‘Bhikkhunīnilayo <pb ed="P" n="2.0531" /> suñño, bhūto tāhi vinā ayaṃ;</p>

<p rend="gathalast">Pabhāte viya tārāyo, na dissanti jinorasā.</p>

<p rend="hangnum" n="116"><hi rend="paranum">116</hi><hi rend="dot">.</hi></p>

<p rend="gatha1"> ‘‘Nibbānaṃ gotamī yāti, satehi saha pañcahi;</p>

<p rend="gathalast">Nadīsatehiva saha, gaṅgā pañcahi sāgaraṃ.</p>

<p rend="hangnum" n="117"><hi rend="paranum">117</hi><hi rend="dot">.</hi></p>

<p rend="gatha1"> ‘‘Rathiyāya <pb ed="T" n="2.0283" /> vajantiyo <note>vajantiṃ taṃ (sī.), vajanti taṃ (syā.), vajantānaṃ (pī.)</note>, disvā saddhā upāsikā;</p>

<p rend="gathalast">Gharā nikkhamma pādesu, nipacca idamabravuṃ.</p>

<p rend="hangnum" n="118"><hi rend="paranum">118</hi><hi rend="dot">.</hi></p>

<p rend="gatha1"> ‘‘‘Pasīdassu mahābhoge, anāthāyo vihāya no;</p>

<p rend="gathalast">Tayā na yuttā <note>yuttaṃ (sī. syā. pī.)</note> nibbātuṃ, icchaṭṭā vilapiṃsu tā’.</p>

<p rend="hangnum" n="119"><hi rend="paranum">119</hi><hi rend="dot">.</hi></p>

<p rend="gatha1"> ‘‘Tāsaṃ sokapahānatthaṃ, avoca madhuraṃ giraṃ;</p>

<p rend="gathalast">‘Ruditena alaṃ puttā, hāsakāloyamajja vo.</p>

<p rend="hangnum" n="120"><hi rend="paranum">120</hi><hi rend="dot">.</hi></p>

<p rend="gatha1"> ‘‘‘Pariññātaṃ mayā dukkhaṃ, dukkhahetu vivajjito;</p>

<p rend="gathalast">Nirodho me sacchikato, maggo cāpi subhāvito.</p>

<p rend="centre">Paṭhamaṃ bhāṇavāraṃ.</p>

<p rend="hangnum" n="121"><hi rend="paranum">121</hi><hi rend="dot">.</hi></p>

<p rend="gatha1"> ‘‘‘Pariciṇṇo mayā satthā, kataṃ buddhassa sāsanaṃ;</p>

<p rend="gathalast">Ohito garuko bhāro, bhavanetti samūhatā.</p>

<p rend="hangnum" n="122"><hi rend="paranum">122</hi><hi rend="dot">.</hi></p>

<p rend="gatha1"> ‘‘‘Yassatthāya pabbajitā, agārasmānagāriyaṃ;</p>

<p rend="gathalast">So me attho anuppatto, sabbasaṃyojanakkhayo.</p>

<p rend="hangnum" n="123"><hi rend="paranum">123</hi><hi rend="dot">.</hi></p>

<p rend="gatha1"> ‘‘‘Buddho <pb ed="V" n="2.0201" /> tassa ca saddhammo, anūno yāva tiṭṭhati;</p>

<p rend="gathalast">Nibbātuṃ tāva kālo me, mā maṃ socatha puttikā.</p>

<p rend="hangnum" n="124"><hi rend="paranum">124</hi><hi rend="dot">.</hi></p>

<p rend="gatha1"> ‘‘‘Koṇḍaññānandanandādī <pb ed="M" n="2.0209" />, tiṭṭhanti rāhulo jino;</p>

<p rend="gathalast">Sukhito sahito saṅgho, hatadabbā ca titthiyā.</p>

<p rend="hangnum" n="125"><hi rend="paranum">125</hi><hi rend="dot">.</hi></p>

<p rend="gatha1"> ‘‘‘Okkākavaṃsassa yaso, ussito māramaddano;</p>

<p rend="gathalast">Nanu sampati kālo me, nibbānatthāya puttikā.</p>

<p rend="hangnum" n="126"><hi rend="paranum">126</hi><hi rend="dot">.</hi></p>

<p rend="gatha1"> ‘‘‘Cirappabhuti <pb ed="T" n="2.0284" /> yaṃ mayhaṃ, patthitaṃ ajja sijjhate;</p>

<p rend="gathalast">Ānandabherikāloyaṃ, kiṃ vo assūhi puttikā.</p>

<p rend="hangnum" n="127"><hi rend="paranum">127</hi><hi rend="dot">.</hi></p>

<p rend="gatha1"> ‘‘‘Sace mayi dayā atthi, yadi catthi kataññutā;</p>

<p rend="gathalast">Saddhammaṭṭhitiyā sabbā, karotha vīriyaṃ daḷhaṃ.</p>

<p rend="hangnum" n="128"><hi rend="paranum">128</hi><hi rend="dot">.</hi></p>

<p rend="gatha1"> ‘‘‘Thīnaṃ adāsi pabbajjaṃ, sambuddho yācito mayā;</p>

<p rend="gathalast">Tasmā yathāhaṃ nandissaṃ, tathā tamanutiṭṭhatha’.</p>

<p rend="hangnum" n="129"><hi rend="paranum">129</hi><hi rend="dot">.</hi></p>

<p rend="gatha1"> ‘‘Tā evamanusāsitvā, bhikkhunīhi purakkhatā;</p>

<p rend="gathalast">Upecca buddhaṃ vanditvā, idaṃ vacanamabravi.</p>

<p rend="hangnum" n="130"><hi rend="paranum">130</hi><hi rend="dot">.</hi></p>

<p rend="gatha1"> ‘‘‘Ahaṃ <pb ed="P" n="2.0532" /> sugata te mātā, tvañca vīra pitā mama;</p>

<p rend="gathalast">Saddhammasukhada <note>saddhammasukhado (sī. syā. pī.)</note> nātha, tayā jātāmhi gotama.</p>

<p rend="hangnum" n="131"><hi rend="paranum">131</hi><hi rend="dot">.</hi></p>

<p rend="gatha1"> ‘‘‘Saṃvaddhitoyaṃ sugata, rūpakāyo mayā tava;</p>

<p rend="gathalast">Anindito <note>ānandiyo (syā.), anindiyo (pī.)</note> dhammakāyo <note>dhammatanu (sī. pī. ka.)</note>, mama saṃvaddhito tayā.</p>

<p rend="hangnum" n="132"><hi rend="paranum">132</hi><hi rend="dot">.</hi></p>

<p rend="gatha1"> ‘‘‘Muhuttaṃ taṇhāsamaṇaṃ, khīraṃ tvaṃ pāyito mayā;</p>

<p rend="gathalast">Tayāhaṃ santamaccantaṃ, dhammakhīrañhi <note>dhammakhīrampi (syā., ka.)</note> pāyitā.</p>

<p rend="hangnum" n="133"><hi rend="paranum">133</hi><hi rend="dot">.</hi></p>

<p rend="gatha1"> ‘‘‘Bandhanārakkhane mayhaṃ, aṇaṇo <note>anaṇo (sī. syā. pī.)</note> tvaṃ mahāmune;</p>

<p rend="gathalast">Puttakāmā thiyo yācaṃ, labhanti tādisaṃ sutaṃ.</p>

<p rend="hangnum" n="134"><hi rend="paranum">134</hi><hi rend="dot">.</hi></p>

<p rend="gatha1"> ‘‘‘Mandhātādinarindānaṃ, yā mātā sā bhavaṇṇave;</p>

<p rend="gathalast">Nimuggāhaṃ tayā putta, tāritā bhavasāgarā.</p>

<p rend="hangnum" n="135"><hi rend="paranum">135</hi><hi rend="dot">.</hi></p>

<p rend="gatha1"> ‘‘‘Rañño mātā mahesīti, sulabhaṃ nāmamitthinaṃ;</p>

<p rend="gathalast">Buddhamātāti yaṃ nāmaṃ, etaṃ paramadullabhaṃ.</p>

<p rend="hangnum" n="136"><hi rend="paranum">136</hi><hi rend="dot">.</hi></p>

<p rend="gatha1"> ‘‘‘Tañca <pb ed="T" n="2.0285" /> laddhaṃ mahāvīra, paṇidhānaṃ mamaṃ tayā;</p>

<p rend="gathalast">Aṇukaṃ vā mahantaṃ vā, taṃ sabbaṃ pūritaṃ mayā.</p>

<p rend="hangnum" n="137"><hi rend="paranum">137</hi><hi rend="dot">.</hi></p>

<p rend="gatha1"> ‘‘‘Parinibbātumicchāmi <pb ed="M" n="2.0210" /><pb ed="V" n="2.0202" />, vihāyemaṃ kaḷevaraṃ;</p>

<p rend="gathalast">Anujānāhi me vīra, dukkhantakara nāyaka.</p>

<p rend="hangnum" n="138"><hi rend="paranum">138</hi><hi rend="dot">.</hi></p>

<p rend="gatha1"> ‘‘‘Cakkaṅkusadhajākiṇṇe, pāde kamalakomale;</p>

<p rend="gathalast">Pasārehi paṇāmaṃ te, karissaṃ puttauttame <note>puttapemasā (sī. pī.), puttapemahaṃ (syā.)</note>.</p>

<p rend="hangnum" n="139"><hi rend="paranum">139</hi><hi rend="dot">.</hi></p>

<p rend="gatha1"> ‘‘‘Suvaṇṇarāsisaṅkāsaṃ, sarīraṃ kuru pākaṭaṃ;</p>

<p rend="gathalast">Katvā dehaṃ sudiṭṭhaṃ te, santiṃ gacchāmi nāyaka’.</p>

<p rend="hangnum" n="140"><hi rend="paranum">140</hi><hi rend="dot">.</hi></p>

<p rend="gatha1"> ‘‘Dvattiṃsalakkhaṇūpetaṃ, suppabhālaṅkataṃ tanuṃ;</p>

<p rend="gathalast">Sañjhāghanāva bālakkaṃ, mātucchaṃ dassayī jino.</p>

<p rend="hangnum" n="141"><hi rend="paranum">141</hi><hi rend="dot">.</hi></p>

<p rend="gatha1"> ‘‘Phullāravindasaṃkāse, taruṇādiccasappabhe;</p>

<p rend="gathalast">Cakkaṅkite pādatale, tato sā sirasā pati.</p>

<p rend="hangnum" n="142"><hi rend="paranum">142</hi><hi rend="dot">.</hi></p>

<p rend="gatha1"> ‘‘‘Paṇamāmi narādicca, ādiccakulaketukaṃ;</p>

<p rend="gathalast">Pacchime maraṇe mayhaṃ <note>saraṇaṃ mayhaṃ (syā.)</note>, na taṃ ikkhāmahaṃ puno.</p>

<p rend="hangnum" n="143"><hi rend="paranum">143</hi><hi rend="dot">.</hi></p>

<p rend="gatha1"> ‘‘‘Itthiyo <pb ed="P" n="2.0533" /> nāma lokagga, sabbadosākarā matā;</p>

<p rend="gathalast">Yadi ko catthi doso me, khamassu karuṇākara.</p>

<p rend="hangnum" n="144"><hi rend="paranum">144</hi><hi rend="dot">.</hi></p>

<p rend="gatha1"> ‘‘‘Itthikānañca pabbajjaṃ, haṃ taṃ yāciṃ punappunaṃ;</p>

<p rend="gathalast">Tattha ce atthi doso me, taṃ khamassu narāsabha.</p>

<p rend="hangnum" n="145"><hi rend="paranum">145</hi><hi rend="dot">.</hi></p>

<p rend="gatha1"> ‘‘‘Mayā bhikkhuniyo vīra, tavānuññāya sāsitā;</p>

<p rend="gathalast">Tatra ce atthi dunnītaṃ, taṃ khamassu khamādhipa <note>khamādhiti (syā.), khamāpito (ka.)</note>.</p>

<p rend="hangnum" n="146"><hi rend="paranum">146</hi><hi rend="dot">.</hi></p>

<p rend="gatha1"> ‘‘‘Akkhante <pb ed="T" n="2.0286" /> nāma khantabbaṃ, kiṃ bhave guṇabhūsane;</p>

<p rend="gathalast">Kimuttaraṃ te vakkhāmi, nibbānāya vajantiyā.</p>

<p rend="hangnum" n="147"><hi rend="paranum">147</hi><hi rend="dot">.</hi></p>

<p rend="gatha1"> ‘‘‘Suddhe anūne mama bhikkhusaṅghe, lokā ito nissarituṃ khamante;</p>

<p rend="gathalast">Pabhātakāle byasanaṅgatānaṃ, disvāna niyyātiva candalekhā’.</p>

<p rend="hangnum" n="148"><hi rend="paranum">148</hi><hi rend="dot">.</hi></p>

<p rend="gatha1"> ‘‘‘Tadetarā bhikkhuniyo jinaggaṃ, tārāva candānugatā sumeruṃ;</p>

<p rend="gathalast">Padakkhiṇaṃ kacca nipacca pāde, ṭhitā mukhantaṃ samudikkhamānā.</p>

<p rend="hangnum" n="149"><hi rend="paranum">149</hi><hi rend="dot">.</hi></p>

<p rend="gatha1"> ‘‘‘Na <pb ed="M" n="2.0211" /> tittipubbaṃ tava dassanena, cakkhuṃ na sotaṃ tava bhāsitena;</p>

<p rend="gathalast">Cittaṃ mamaṃ kevalamekameva, pappuyya taṃ dhammarasena titti.</p>

<p rend="hangnum" n="150"><hi rend="paranum">150</hi><hi rend="dot">.</hi></p>

<p rend="gatha1"> ‘‘‘Nadato parisāyaṃ te, vāditabbapahārino;</p>

<p rend="gathalast">Ye te dakkhanti vadanaṃ, dhaññā te narapuṅgava.</p>

<p rend="hangnum" n="151"><hi rend="paranum">151</hi><hi rend="dot">.</hi></p>

<p rend="gatha1"> ‘‘‘Dīghaṅgulī <pb ed="V" n="2.0203" /> tambanakhe, subhe āyatapaṇhike;</p>

<p rend="gathalast">Ye pāde paṇamissanti <note>paṇamāyanti (syā.)</note>, tepi dhaññā guṇandhara.</p>

<p rend="hangnum" n="152"><hi rend="paranum">152</hi><hi rend="dot">.</hi></p>

<p rend="gatha1"> ‘‘‘Madhurāni <pb ed="P" n="2.0534" /> pahaṭṭhāni, dosagghāni hitāni ca;</p>

<p rend="gathalast">Ye te vākyāni suyyanti, tepi dhaññā naruttama.</p>

<p rend="hangnum" n="153"><hi rend="paranum">153</hi><hi rend="dot">.</hi></p>

<p rend="gatha1"> ‘‘‘Dhaññāhaṃ <pb ed="T" n="2.0287" /> te mahāvīra, pādapūjanatapparā <note>mānapūjanatapparā (ka.)</note>;</p>

<p rend="gathalast">Tiṇṇasaṃsārakantārā, suvākyena sirīmato’.</p>

<p rend="hangnum" n="154"><hi rend="paranum">154</hi><hi rend="dot">.</hi></p>

<p rend="gatha1"> ‘‘Tato sā anusāvetvā <note>anumāne tvā (ka.)</note>, bhikkhusaṅghampi subbatā;</p>

<p rend="gathalast">Rāhulānandanande ca, vanditvā idamabravi.</p>

<p rend="hangnum" n="155"><hi rend="paranum">155</hi><hi rend="dot">.</hi></p>

<p rend="gatha1"> ‘‘‘Āsīvisālayasame, rogāvāse kaḷevare;</p>

<p rend="gathalast">Nibbindā dukkhasaṅghāṭe, jarāmaraṇagocare.</p>

<p rend="hangnum" n="156"><hi rend="paranum">156</hi><hi rend="dot">.</hi></p>

<p rend="gatha1"> ‘‘‘Nānākalimalākiṇṇe <note>nānākuṇapamalākiṇṇe (syā.), nānākāḷamalākiṇṇe (ka.)</note>, parāyatte nirīhake;</p>

<p rend="gathalast">Tena nibbātumicchāmi, anumaññatha puttakā’.</p>

<p rend="hangnum" n="157"><hi rend="paranum">157</hi><hi rend="dot">.</hi></p>

<p rend="gatha1"> ‘‘Nando rāhulabhaddo ca, vītasokā nirāsavā;</p>

<p rend="gathalast">Ṭhitācalaṭṭhiti thirā, dhammatamanucintayuṃ.</p>

<p rend="hangnum" n="158"><hi rend="paranum">158</hi><hi rend="dot">.</hi></p>

<p rend="gatha1"> ‘‘‘Dhiratthu saṅkhataṃ lolaṃ, asāraṃ kadalūpamaṃ;</p>

<p rend="gathalast">Māyāmarīcisadisaṃ, itaraṃ anavaṭṭhitaṃ.</p>

<p rend="hangnum" n="159"><hi rend="paranum">159</hi><hi rend="dot">.</hi></p>

<p rend="gatha1"> ‘‘‘Yattha nāma jinassāyaṃ, mātucchā buddhaposikā;</p>

<p rend="gathalast">Gotamī nidhanaṃ yāti, aniccaṃ sabbasaṅkhataṃ’.</p>

<p rend="hangnum" n="160"><hi rend="paranum">160</hi><hi rend="dot">.</hi></p>

<p rend="gatha1"> ‘‘Ānando ca tadā sekho, sokaṭṭo <note>kaniṭṭho (syā.)</note> jinavacchalo;</p>

<p rend="gathalast">Tatthassūni karonto so, karuṇaṃ paridevati.</p>

<p rend="hangnum" n="161"><hi rend="paranum">161</hi><hi rend="dot">.</hi></p>

<p rend="gatha1"> ‘‘Hā santiṃ <note>bhāsantī (syā.)</note> gotamī yāti, nūna buddhopi nibbutiṃ;</p>

<p rend="gathalast">Gacchati na cireneva, aggiriva nirindhano.</p>

<p rend="hangnum" n="162"><hi rend="paranum">162</hi><hi rend="dot">.</hi></p>

<p rend="gatha1"> ‘‘Evaṃ <pb ed="M" n="2.0212" /> vilāpamānaṃ taṃ, ānandaṃ āha gotamī;</p>

<p rend="gathalast">Sutasāgaragambhīra <pb ed="T" n="2.0288" />, buddhopaṭṭhānatappara.</p>

<p rend="hangnum" n="163"><hi rend="paranum">163</hi><hi rend="dot">.</hi></p>

<p rend="gatha1"> ‘‘‘Na yuttaṃ socituṃ putta, hāsakāle upaṭṭhite;</p>

<p rend="gathalast">Tayā me saraṇaṃ putta, nibbānaṃ tamupāgataṃ.</p>

<p rend="hangnum" n="164"><hi rend="paranum">164</hi><hi rend="dot">.</hi></p>

<p rend="gatha1"> ‘‘‘Tayā tāta samajjhiṭṭho, pabbajjaṃ anujāni no;</p>

<p rend="gathalast">Mā putta vimano hohi, saphalo te parissamo.</p>

<p rend="hangnum" n="165"><hi rend="paranum">165</hi><hi rend="dot">.</hi></p>

<p rend="gatha1"> ‘‘‘Yaṃ <pb ed="V" n="2.0204" /><pb ed="P" n="2.0535" /> na diṭṭhaṃ purāṇehi, titthikācariyehipi;</p>

<p rend="gathalast">Taṃ padaṃ sukumārīhi, sattavassāhi veditaṃ.</p>

<p rend="hangnum" n="166"><hi rend="paranum">166</hi><hi rend="dot">.</hi></p>

<p rend="gatha1"> ‘‘‘Buddhasāsanapāleta, pacchimaṃ dassanaṃ tava;</p>

<p rend="gathalast">Tattha gacchāmahaṃ putta, gato yattha na dissate.</p>

<p rend="hangnum" n="167"><hi rend="paranum">167</hi><hi rend="dot">.</hi></p>

<p rend="gatha1"> ‘‘‘Kadāci dhammaṃ desento, khipī lokagganāyako;</p>

<p rend="gathalast">Tadāhaṃ āsīsavācaṃ, avocaṃ anukampikā.</p>

<p rend="hangnum" n="168"><hi rend="paranum">168</hi><hi rend="dot">.</hi></p>

<p rend="gatha1"> ‘‘‘Ciraṃ jīva mahāvīra, kappaṃ tiṭṭha mahāmune;</p>

<p rend="gathalast">Sabbalokassa atthāya, bhavassu ajarāmaro.</p>

<p rend="hangnum" n="169"><hi rend="paranum">169</hi><hi rend="dot">.</hi></p>

<p rend="gatha1"> ‘‘‘Taṃ tathāvādiniṃ buddho, mamaṃ so etadabravi;</p>

<p rend="gathalast">‘Na hevaṃ vandiyā buddhā, yathā vandasi gotamī.</p>

<p rend="hangnum" n="170"><hi rend="paranum">170</hi><hi rend="dot">.</hi></p>

<p rend="gatha1"> ‘‘‘Kathaṃ carahi sabbaññū, vanditabbā tathāgatā;</p>

<p rend="gathalast">Kathaṃ avandiyā buddhā, taṃ me akkhāhi pucchito.</p>

<p rend="hangnum" n="171"><hi rend="paranum">171</hi><hi rend="dot">.</hi></p>

<p rend="gatha1"> ‘‘‘Āraddhavīriye pahitatte, niccaṃ daḷhaparakkame;</p>

<p rend="gathalast">Samagge sāvake passa, etaṃ buddhānavandanaṃ.</p>

<p rend="hangnum" n="172"><hi rend="paranum">172</hi><hi rend="dot">.</hi></p>

<p rend="gatha1"> ‘‘‘Tato upassayaṃ gantvā, ekikāhaṃ vicintayiṃ;</p>

<p rend="gathalast">Samaggaparisaṃ nātho, rodhesi tibhavantago.</p>

<p rend="hangnum" n="173"><hi rend="paranum">173</hi><hi rend="dot">.</hi></p>

<p rend="gatha1"> ‘‘‘Handāhaṃ <pb ed="T" n="2.0289" /> parinibbissaṃ, mā vipattitamaddasaṃ;</p>

<p rend="gathalast">Evāhaṃ cintayitvāna, disvāna isisattamaṃ.</p>

<p rend="hangnum" n="174"><hi rend="paranum">174</hi><hi rend="dot">.</hi></p>

<p rend="gatha1"> ‘‘‘Parinibbānakālaṃ me, ārocesiṃ <note>ārocemi (syā.)</note> vināyakaṃ;</p>

<p rend="gathalast">Tato so samanuññāsi, kālaṃ jānāhi gotamī.</p>

<p rend="hangnum" n="175"><hi rend="paranum">175</hi><hi rend="dot">.</hi></p>

<p rend="gatha1"> ‘‘‘Kilesā <pb ed="M" n="2.0213" /> jhāpitā mayhaṃ…pe… viharāmi anāsavā.</p>

<p rend="hangnum" n="176"><hi rend="paranum">176</hi><hi rend="dot">.</hi></p>

<p rend="gatha1"> ‘‘‘Svāgataṃ vata me āsi…pe… kataṃ buddhassa sāsanaṃ.</p>

<p rend="hangnum" n="177"><hi rend="paranum">177</hi><hi rend="dot">.</hi></p>

<p rend="gatha1"> ‘‘‘Paṭisambhidā catasso…pe… kataṃ buddhassa sāsanaṃ.</p>

<p rend="hangnum" n="178"><hi rend="paranum">178</hi><hi rend="dot">.</hi></p>

<p rend="gatha1"> ‘‘‘Thīnaṃ dhammābhisamaye, ye bālā vimatiṃ gatā;</p>

<p rend="gathalast">Tesaṃ diṭṭhippahānatthaṃ, iddhiṃ dassehi gotamī’.</p>

<p rend="hangnum" n="179"><hi rend="paranum">179</hi><hi rend="dot">.</hi></p>

<p rend="gatha1"> ‘‘Tadā nipacca sambuddhaṃ, uppatitvāna ambaraṃ;</p>

<p rend="gathalast">Iddhī anekā dassesi, buddhānuññāya gotamī.</p>

<p rend="hangnum" n="180"><hi rend="paranum">180</hi><hi rend="dot">.</hi></p>

<p rend="gatha1"> ‘‘Ekikā bahudhā āsi, bahukā cetikā tathā;</p>

<p rend="gathalast">Āvibhāvaṃ tirobhāvaṃ, tirokuṭṭaṃ <note>tirokuḍḍaṃ (syā.)</note> tironagaṃ.</p>

<p rend="hangnum" n="181"><hi rend="paranum">181</hi><hi rend="dot">.</hi></p>

<p rend="gatha1"> ‘‘Asajjamānā <pb ed="V" n="2.0205" /><pb ed="P" n="2.0536" /> agamā, bhūmiyampi nimujjatha;</p>

<p rend="gathalast">Abhijjamāne udake, agañchi mahiyā yathā.</p>

<p rend="hangnum" n="182"><hi rend="paranum">182</hi><hi rend="dot">.</hi></p>

<p rend="gatha1"> ‘‘Sakuṇīva tathākāse, pallaṅkena kamī tadā;</p>

<p rend="gathalast">Vasaṃ vattesi kāyena, yāva brahmanivesanaṃ.</p>

<p rend="hangnum" n="183"><hi rend="paranum">183</hi><hi rend="dot">.</hi></p>

<p rend="gatha1"> ‘‘Sineruṃ <pb ed="T" n="2.0290" /> daṇḍaṃ katvāna, chattaṃ katvā mahāmahiṃ;</p>

<p rend="gathalast">Samūlaṃ parivattetvā, dhārayaṃ caṅkamī nabhe.</p>

<p rend="hangnum" n="184"><hi rend="paranum">184</hi><hi rend="dot">.</hi></p>

<p rend="gatha1"> ‘‘Chassūrodayakāleva, lokañcākāsi dhūmikaṃ;</p>

<p rend="gathalast">Yugante viya lokaṃ sā, jālāmālākulaṃ akā.</p>

<p rend="hangnum" n="185"><hi rend="paranum">185</hi><hi rend="dot">.</hi></p>

<p rend="gatha1"> ‘‘Mucalindaṃ mahāselaṃ, merumūlanadantare <note>merumandāradaddare (sī. pī.), meruṃ mandāradantare (syā.)</note>;</p>

<p rend="gathalast">Sāsapāriva sabbāni, ekenaggahi muṭṭhinā.</p>

<p rend="hangnum" n="186"><hi rend="paranum">186</hi><hi rend="dot">.</hi></p>

<p rend="gatha1"> ‘‘Aṅgulaggena chādesi, bhākaraṃ sanisākaraṃ;</p>

<p rend="gathalast">Candasūrasahassāni, āveḷamiva dhārayi.</p>

<p rend="hangnum" n="187"><hi rend="paranum">187</hi><hi rend="dot">.</hi></p>

<p rend="gatha1"> ‘‘Catusāgaratoyāni, dhārayī ekapāṇinā;</p>

<p rend="gathalast">Yugantajaladākāraṃ, mahāvassaṃ pavassatha.</p>

<p rend="hangnum" n="188"><hi rend="paranum">188</hi><hi rend="dot">.</hi></p>

<p rend="gatha1"> ‘‘Cakkavattiṃ saparisaṃ, māpayī sā nabhattale;</p>

<p rend="gathalast">Garuḷaṃ dviradaṃ sīhaṃ, vinadantaṃ padassayi.</p>

<p rend="hangnum" n="189"><hi rend="paranum">189</hi><hi rend="dot">.</hi></p>

<p rend="gatha1"> ‘‘Ekikā abhinimmitvā, appameyyaṃ bhikkhunīgaṇaṃ;</p>

<p rend="gathalast">Puna antaradhāpetvā, ekikā munimabravi.</p>

<p rend="hangnum" n="190"><hi rend="paranum">190</hi><hi rend="dot">.</hi></p>

<p rend="gatha1"> ‘‘‘Mātucchā <pb ed="M" n="2.0214" /> te mahāvīra, tava sāsanakārikā;</p>

<p rend="gathalast">Anuppattā sakaṃ atthaṃ, pāde vandāmi cakkhuma’.</p>

<p rend="hangnum" n="191"><hi rend="paranum">191</hi><hi rend="dot">.</hi></p>

<p rend="gatha1"> ‘‘Dassetvā vividhā iddhī, orohitvā nabhattalā;</p>

<p rend="gathalast">Vanditvā lokapajjotaṃ, ekamantaṃ nisīdi sā.</p>

<p rend="hangnum" n="192"><hi rend="paranum">192</hi><hi rend="dot">.</hi></p>

<p rend="gatha1"> ‘‘Sā vīsavassasatikā, jātiyāhaṃ mahāmune;</p>

<p rend="gathalast">Alamettāvatā vīra, nibbāyissāmi nāyaka.</p>

<p rend="hangnum" n="193"><hi rend="paranum">193</hi><hi rend="dot">.</hi></p>

<p rend="gatha1"> ‘‘Tadātivimhitā <pb ed="T" n="2.0291" /> sabbā, parisā sā katañjalī;</p>

<p rend="gathalast">Avocayye kathaṃ āsi, atuliddhiparakkamā.</p>

<p rend="hangnum" n="194"><hi rend="paranum">194</hi><hi rend="dot">.</hi></p>

<p rend="gatha1"> ‘‘Padumuttaro <pb ed="P" n="2.0537" /> nāma jino, sabbadhammesu cakkhumā;</p>

<p rend="gathalast">Ito satasahassamhi, kappe uppajji nāyako.</p>

<p rend="hangnum" n="195"><hi rend="paranum">195</hi><hi rend="dot">.</hi></p>

<p rend="gatha1"> ‘‘Tadāhaṃ <pb ed="V" n="2.0206" /> haṃsavatiyaṃ, jātāmaccakule ahuṃ;</p>

<p rend="gathalast">Sabbopakārasampanne, iddhe phīte mahaddhane.</p>

<p rend="hangnum" n="196"><hi rend="paranum">196</hi><hi rend="dot">.</hi></p>

<p rend="gatha1"> ‘‘Kadāci pitunā saddhiṃ, dāsigaṇapurakkhatā;</p>

<p rend="gathalast">Mahatā parivārena, taṃ upecca narāsabhaṃ.</p>

<p rend="hangnum" n="197"><hi rend="paranum">197</hi><hi rend="dot">.</hi></p>

<p rend="gatha1"> ‘‘Vāsavaṃ viya vassantaṃ, dhammameghaṃ anāsavaṃ <note>pavassayaṃ (ka.)</note>;</p>

<p rend="gathalast">Saradādiccasadisaṃ, raṃsijālasamujjalaṃ <note>raṃsimālākulaṃ jinaṃ (sī. syā.), raṃsijālākulaṃ jinaṃ (pī.)</note>.</p>

<p rend="hangnum" n="198"><hi rend="paranum">198</hi><hi rend="dot">.</hi></p>

<p rend="gatha1"> ‘‘Disvā cittaṃ pasādetvā, sutvā cassa subhāsitaṃ;</p>

<p rend="gathalast">Mātucchaṃ bhikkhuniṃ agge, ṭhapentaṃ naranāyakaṃ.</p>

<p rend="hangnum" n="199"><hi rend="paranum">199</hi><hi rend="dot">.</hi></p>

<p rend="gatha1"> ‘‘Sutvā datvā mahādānaṃ, sattāhaṃ tassa tādino;</p>

<p rend="gathalast">Sasaṅghassa naraggassa, paccayāni bahūni ca.</p>

<p rend="hangnum" n="200"><hi rend="paranum">200</hi><hi rend="dot">.</hi></p>

<p rend="gatha1"> ‘‘Nipacca pādamūlamhi, taṃ ṭhānamabhipatthayiṃ;</p>

<p rend="gathalast">Tato mahāparisatiṃ, avoca isisattamo.</p>

<p rend="hangnum" n="201"><hi rend="paranum">201</hi><hi rend="dot">.</hi></p>

<p rend="gatha1"> ‘‘‘Yā sasaṅghaṃ abhojesi, sattāhaṃ lokanāyakaṃ;</p>

<p rend="gathalast">Tamahaṃ kittayissāmi, suṇātha mama bhāsato.</p>

<p rend="hangnum" n="202"><hi rend="paranum">202</hi><hi rend="dot">.</hi></p>

<p rend="gatha1"> ‘‘‘Satasahassito kappe, okkākakulasambhavo;</p>

<p rend="gathalast">Gotamo nāma gottena, satthā loke bhavissati.</p>

<p rend="hangnum" n="203"><hi rend="paranum">203</hi><hi rend="dot">.</hi></p>

<p rend="gatha1"> ‘‘‘Tassa <pb ed="T" n="2.0292" /><pb ed="M" n="2.0215" /> dhammesu dāyādā, orasā dhammanimmitā;</p>

<p rend="gathalast">Gotamī nāma nāmena, hessati satthu sāvikā.</p>

<p rend="hangnum" n="204"><hi rend="paranum">204</hi><hi rend="dot">.</hi></p>

<p rend="gatha1"> ‘‘‘Tassa buddhassa mātucchā, jīvitāpādikā <note>jīvitapālikā (syā.)</note> ayaṃ;</p>

<p rend="gathalast">Rattaññūnañca aggattaṃ, bhikkhunīnaṃ labhissati’.</p>

<p rend="hangnum" n="205"><hi rend="paranum">205</hi><hi rend="dot">.</hi></p>

<p rend="gatha1"> ‘‘Taṃ sutvāna pamoditvā <note>taṃ sutvāhaṃ pamuditā (sī. syā. pī.)</note>, yāvajīvaṃ tadā jinaṃ;</p>

<p rend="gathalast">Paccayehi upaṭṭhitvā, tato kālaṅkatā ahaṃ.</p>

<p rend="hangnum" n="206"><hi rend="paranum">206</hi><hi rend="dot">.</hi></p>

<p rend="gatha1"> ‘‘Tāvatiṃsesu devesu, sabbakāmasamiddhisu;</p>

<p rend="gathalast">Nibbattā dasahaṅgehi, aññe abhibhaviṃ ahaṃ.</p>

<p rend="hangnum" n="207"><hi rend="paranum">207</hi><hi rend="dot">.</hi></p>

<p rend="gatha1"> ‘‘Rūpasaddehi gandhehi, rasehi phusanehi ca;</p>

<p rend="gathalast">Āyunāpi ca vaṇṇena, sukhena yasasāpi ca.</p>

<p rend="hangnum" n="208"><hi rend="paranum">208</hi><hi rend="dot">.</hi></p>

<p rend="gatha1"> ‘‘Tathevādhipateyyena, adhigayha virocahaṃ;</p>

<p rend="gathalast">Ahosiṃ amarindassa, mahesī dayitā tahiṃ.</p>

<p rend="hangnum" n="209"><hi rend="paranum">209</hi><hi rend="dot">.</hi></p>

<p rend="gatha1"> ‘‘Saṃsāre <pb ed="V" n="2.0207" /><pb ed="P" n="2.0538" /> saṃsarantīhaṃ, kammavāyusameritā;</p>

<p rend="gathalast">Kāsissa rañño visaye, ajāyiṃ dāsagāmake.</p>

<p rend="hangnum" n="210"><hi rend="paranum">210</hi><hi rend="dot">.</hi></p>

<p rend="gatha1"> ‘‘Pañcadāsasatānūnā, nivasanti tahiṃ tadā;</p>

<p rend="gathalast">Sabbesaṃ tattha yo jeṭṭho, tassa jāyā ahosahaṃ.</p>

<p rend="hangnum" n="211"><hi rend="paranum">211</hi><hi rend="dot">.</hi></p>

<p rend="gatha1"> ‘‘Sayambhuno pañcasatā, gāmaṃ piṇḍāya pāvisuṃ;</p>

<p rend="gathalast">Te disvāna ahaṃ tuṭṭhā, saha sabbāhi itthibhi <note>ñātibhi (sī. syā. pī.)</note>.</p>

<p rend="hangnum" n="212"><hi rend="paranum">212</hi><hi rend="dot">.</hi></p>

<p rend="gatha1"> ‘‘Pūgā hutvāva sabbāyo <note>katvā pañcasatakuṭī (sī. syā.)</note>, catumāse upaṭṭhahuṃ <note>upaṭṭhiya (sī. syā. pī.)</note>;</p>

<p rend="gathalast">Ticīvarāni datvāna, saṃsarimha <note>pasannāmha (syā.)</note> sasāmikā.</p>

<p rend="hangnum" n="213"><hi rend="paranum">213</hi><hi rend="dot">.</hi></p>

<p rend="gatha1"> ‘‘Tato <pb ed="T" n="2.0293" /> cutā sabbāpi tā, tāvatiṃsagatā mayaṃ;</p>

<p rend="gathalast">Pacchime ca bhave dāni, jātā devadahe pure.</p>

<p rend="hangnum" n="214"><hi rend="paranum">214</hi><hi rend="dot">.</hi></p>

<p rend="gatha1"> ‘‘Pitā añjanasakko me, mātā mama sulakkhaṇā;</p>

<p rend="gathalast">Tato kapilavatthusmiṃ, suddhodanagharaṃ gatā.</p>

<p rend="hangnum" n="215"><hi rend="paranum">215</hi><hi rend="dot">.</hi></p>

<p rend="gatha1"> ‘‘Sesā <note>sabbā (syā.)</note> sakyakule jātā, sakyānaṃ gharamāgamuṃ;</p>

<p rend="gathalast">Ahaṃ visiṭṭhā sabbāsaṃ, jinassāpādikā ahuṃ.</p>

<p rend="hangnum" n="216"><hi rend="paranum">216</hi><hi rend="dot">.</hi></p>

<p rend="gatha1"> ‘‘Mama <pb ed="M" n="2.0216" /> puttobhinikkhamma <note>sa me putto… (syā.)</note>, buddho āsi vināyako;</p>

<p rend="gathalast">Pacchāhaṃ pabbajitvāna, satehi saha pañcahi.</p>

<p rend="hangnum" n="217"><hi rend="paranum">217</hi><hi rend="dot">.</hi></p>

<p rend="gatha1"> ‘‘Sākiyānīhi dhīrāhi, saha santisukhaṃ phusiṃ;</p>

<p rend="gathalast">Ye tadā pubbajātiyaṃ, amhākaṃ āsu sāmino.</p>

<p rend="hangnum" n="218"><hi rend="paranum">218</hi><hi rend="dot">.</hi></p>

<p rend="gatha1"> ‘‘Sahapuññassa kattāro, mahāsamayakārakā;</p>

<p rend="gathalast">Phusiṃsu arahattaṃ te, sugatenānukampitā.</p>

<p rend="hangnum" n="219"><hi rend="paranum">219</hi><hi rend="dot">.</hi></p>

<p rend="gatha1"> ‘‘Tadetarā bhikkhuniyo, āruhiṃsu nabhattalaṃ;</p>

<p rend="gathalast">Saṃgatā <note>khagatā (sī.)</note> viya tārāyo, virociṃsu mahiddhikā.</p>

<p rend="hangnum" n="220"><hi rend="paranum">220</hi><hi rend="dot">.</hi></p>

<p rend="gatha1"> ‘‘Iddhī anekā dassesuṃ, piḷandhavikatiṃ yathā;</p>

<p rend="gathalast">Kammāro kanakasseva, kammaññassa susikkhito <note>puṇṇakammesu sikkhitā (syā.)</note>.</p>

<p rend="hangnum" n="221"><hi rend="paranum">221</hi><hi rend="dot">.</hi></p>

<p rend="gatha1"> ‘‘Dassetvā pāṭihīrāni, vicittāni <note>vividhāni (syā.)</note> bahūni ca;</p>

<p rend="gathalast">Tosetvā vādipavaraṃ, muniṃ saparisaṃ tadā.</p>

<p rend="hangnum" n="222"><hi rend="paranum">222</hi><hi rend="dot">.</hi></p>

<p rend="gatha1"> ‘‘Orohitvāna gaganā, vanditvā isisattamaṃ;</p>

<p rend="gathalast">Anuññātā naraggena, yathāṭhāne nisīdisuṃ.</p>

<p rend="hangnum" n="223"><hi rend="paranum">223</hi><hi rend="dot">.</hi></p>

<p rend="gatha1"> ‘‘‘Ahonukampikā <pb ed="V" n="2.0208" /> amhaṃ, sabbāsaṃ cira gotamī;</p>

<p rend="gathalast">Vāsitā tava puññehi, pattā no āsavakkhayaṃ.</p>

<p rend="hangnum" n="224"><hi rend="paranum">224</hi><hi rend="dot">.</hi></p>

<p rend="gatha1"> ‘‘‘Kilesā <pb ed="P" n="2.0539" /> jhāpitā amhaṃ, bhavā sabbe samūhatā;</p>

<p rend="gathalast">Nāgīva bandhanaṃ chetvā, viharāma anāsavā.</p>

<p rend="hangnum" n="225"><hi rend="paranum">225</hi><hi rend="dot">.</hi></p>

<p rend="gatha1"> ‘‘‘Svāgataṃ vata no āsi, buddhaseṭṭhassa santike;</p>

<p rend="gathalast">Tisso vijjā anuppattā, kataṃ buddhassa sāsanaṃ.</p>

<p rend="hangnum" n="226"><hi rend="paranum">226</hi><hi rend="dot">.</hi></p>

<p rend="gatha1"> ‘‘‘Paṭisambhidā catasso, vimokkhāpi ca aṭṭhime;</p>

<p rend="gathalast">Chaḷabhiññā sacchikatā, kataṃ buddhassa sāsanaṃ.</p>

<p rend="hangnum" n="227"><hi rend="paranum">227</hi><hi rend="dot">.</hi></p>

<p rend="gatha1"> ‘‘‘Iddhīsu ca vasī homa, dibbāya sotadhātuyā;</p>

<p rend="gathalast">Cetopariyañāṇassa, vasī homa mahāmune.</p>

<p rend="hangnum" n="228"><hi rend="paranum">228</hi><hi rend="dot">.</hi></p>

<p rend="gatha1"> ‘‘‘Pubbenivāsaṃ jānāma, dibbacakkhu visodhitaṃ;</p>

<p rend="gathalast">Sabbāsavaparikkhīṇā, natthi dāni punabbhavo.</p>

<p rend="hangnum" n="229"><hi rend="paranum">229</hi><hi rend="dot">.</hi></p>

<p rend="gatha1"> ‘‘‘Atthe <pb ed="M" n="2.0217" /> dhamme ca nerutte, paṭibhāne <note>paṭibhāṇe (sī. syā.)</note> ca vijjati;</p>

<p rend="gathalast">Ñāṇaṃ amhaṃ mahāvīra, uppannaṃ tava santike.</p>

<p rend="hangnum" n="230"><hi rend="paranum">230</hi><hi rend="dot">.</hi></p>

<p rend="gatha1"> ‘‘‘Asmābhi pariciṇṇosi, mettacittāhi nāyaka;</p>

<p rend="gathalast">Anujānāhi sabbāsaṃ <note>sabbāyo (syā. pī.)</note>, nibbānāya mahāmune’.</p>

<p rend="hangnum" n="231"><hi rend="paranum">231</hi><hi rend="dot">.</hi></p>

<p rend="gatha1"> ‘‘Nibbāyissāma iccevaṃ, kiṃ vakkhāmi vadantiyo;</p>

<p rend="gathalast">Yassa dāni ca vo kālaṃ, maññathāti jinobravi.</p>

<p rend="hangnum" n="232"><hi rend="paranum">232</hi><hi rend="dot">.</hi></p>

<p rend="gatha1"> ‘‘Gotamīādikā tāyo, tadā bhikkhuniyo jinaṃ;</p>

<p rend="gathalast">Vanditvā āsanā tamhā, vuṭṭhāya agamiṃsu tā.</p>

<p rend="hangnum" n="233"><hi rend="paranum">233</hi><hi rend="dot">.</hi></p>

<p rend="gatha1"> ‘‘Mahatā <pb ed="T" n="2.0295" /> janakāyena, saha lokagganāyako;</p>

<p rend="gathalast">Anusaṃyāyī so <note>anusaṃsāvayī (syā. ka.)</note> vīro, mātucchaṃ yāvakoṭṭhakaṃ.</p>

<p rend="hangnum" n="234"><hi rend="paranum">234</hi><hi rend="dot">.</hi></p>

<p rend="gatha1"> ‘‘Tadā nipati pādesu, gotamī lokabandhuno;</p>

<p rend="gathalast">Saheva tāhi sabbāhi, pacchimaṃ pādavandanaṃ.</p>

<p rend="hangnum" n="235"><hi rend="paranum">235</hi><hi rend="dot">.</hi></p>

<p rend="gatha1"> ‘‘‘Idaṃ pacchimakaṃ mayhaṃ, lokanāthassa dassanaṃ;</p>

<p rend="gathalast">Na puno amatākāraṃ, passissāmi mukhaṃ tava.</p>

<p rend="hangnum" n="236"><hi rend="paranum">236</hi><hi rend="dot">.</hi></p>

<p rend="gatha1"> ‘‘‘Na ca me vandanaṃ <note>vadanaṃ (ka.)</note> vīra, tava pāde sukomale;</p>

<p rend="gathalast">Samphusissati lokagga, ajja gacchāmi nibbutiṃ’.</p>

<p rend="hangnum" n="237"><hi rend="paranum">237</hi><hi rend="dot">.</hi></p>

<p rend="gatha1"> ‘‘Rūpena <pb ed="V" n="2.0209" /> kiṃ tavānena, diṭṭhe dhamme yathātathe;</p>

<p rend="gathalast">Sabbaṃ saṅkhatamevetaṃ, anassāsikamittaraṃ.</p>

<p rend="hangnum" n="238"><hi rend="paranum">238</hi><hi rend="dot">.</hi></p>

<p rend="gatha1"> ‘‘Sā saha tāhi gantvāna, bhikkhunupassayaṃ sakaṃ;</p>

<p rend="gathalast">Aḍḍhapallaṅkamābhujja, nisīdi paramāsane.</p>

<p rend="hangnum" n="239"><hi rend="paranum">239</hi><hi rend="dot">.</hi></p>

<p rend="gatha1"> ‘‘Tadā upāsikā tattha, buddhasāsanavacchalā;</p>

<p rend="gathalast">Tassā pavattiṃ sutvāna, upesuṃ pādavandikā.</p>

<p rend="hangnum" n="240"><hi rend="paranum">240</hi><hi rend="dot">.</hi></p>

<p rend="gatha1"> ‘‘Karehi uraṃ pahantā, chinnamūlā yathā latā;</p>

<p rend="gathalast">Rodantā karuṇaṃ ravaṃ, sokaṭṭā bhūmipātitā.</p>

<p rend="hangnum" n="241"><hi rend="paranum">241</hi><hi rend="dot">.</hi></p>

<p rend="gatha1"> ‘‘Mā <pb ed="P" n="2.0540" /> no saraṇade nāthe, vihāya gami nibbutiṃ;</p>

<p rend="gathalast">Nipatitvāna yācāma, sabbāyo sirasā mayaṃ.</p>

<p rend="hangnum" n="242"><hi rend="paranum">242</hi><hi rend="dot">.</hi></p>

<p rend="gatha1"> ‘‘Yā <pb ed="M" n="2.0218" /> padhānatamā tāsaṃ, saddhā paññā upāsikā;</p>

<p rend="gathalast">Tassā sīsaṃ pamajjantī, idaṃ vacanamabravi.</p>

<p rend="hangnum" n="243"><hi rend="paranum">243</hi><hi rend="dot">.</hi></p>

<p rend="gatha1"> ‘‘‘Alaṃ <pb ed="T" n="2.0296" /> puttā visādena, mārapāsānuvattinā;</p>

<p rend="gathalast">Aniccaṃ saṅkhataṃ sabbaṃ, viyogantaṃ calācalaṃ’.</p>

<p rend="hangnum" n="244"><hi rend="paranum">244</hi><hi rend="dot">.</hi></p>

<p rend="gatha1"> ‘‘Tato sā tā visajjitvā, paṭhamaṃ jhānamuttamaṃ;</p>

<p rend="gathalast">Dutiyañca tatiyañca, samāpajji catutthakaṃ.</p>

<p rend="hangnum" n="245"><hi rend="paranum">245</hi><hi rend="dot">.</hi></p>

<p rend="gatha1"> ‘‘Ākāsāyatanañceva, viññāṇāyatanaṃ tathā;</p>

<p rend="gathalast">Ākiñcaṃ nevasaññañca, samāpajji yathākkamaṃ.</p>

<p rend="hangnum" n="246"><hi rend="paranum">246</hi><hi rend="dot">.</hi></p>

<p rend="gatha1"> ‘‘Paṭilomena jhānāni, samāpajjittha gotamī;</p>

<p rend="gathalast">Yāvatā paṭhamaṃ jhānaṃ, tato yāvacatutthakaṃ.</p>

<p rend="hangnum" n="247"><hi rend="paranum">247</hi><hi rend="dot">.</hi></p>

<p rend="gatha1"> ‘‘Tato vuṭṭhāya nibbāyi, dīpaccīva nirāsavā <note>nirāsanā (sī. pī.)</note>;</p>

<p rend="gathalast">Bhūmicālo mahā āsi, nabhasā vijjutā pati.</p>

<p rend="hangnum" n="248"><hi rend="paranum">248</hi><hi rend="dot">.</hi></p>

<p rend="gatha1"> ‘‘Panāditā dundubhiyo, parideviṃsu devatā;</p>

<p rend="gathalast">Pupphavuṭṭhī ca gaganā, abhivassatha medaniṃ.</p>

<p rend="hangnum" n="249"><hi rend="paranum">249</hi><hi rend="dot">.</hi></p>

<p rend="gatha1"> ‘‘Kampito merurājāpi, raṅgamajjhe yathā naṭo;</p>

<p rend="gathalast">Sokena cātidīnova viravo āsi sāgaro.</p>

<p rend="hangnum" n="250"><hi rend="paranum">250</hi><hi rend="dot">.</hi></p>

<p rend="gatha1"> ‘‘Devā nāgāsurā brahmā, saṃviggāhiṃsu taṅkhaṇe;</p>

<p rend="gathalast">‘Aniccā vata saṅkhārā, yathāyaṃ vilayaṃ gatā’.</p>

<p rend="hangnum" n="251"><hi rend="paranum">251</hi><hi rend="dot">.</hi></p>

<p rend="gatha1"> ‘‘Yā <pb ed="V" n="2.0210" /> ce maṃ parivāriṃsu, satthu sāsanakārikā;</p>

<p rend="gathalast">Tāyopi anupādānā, dīpacci viya <note>dīpasikhā viya (syā.)</note> nibbutā.</p>

<p rend="hangnum" n="252"><hi rend="paranum">252</hi><hi rend="dot">.</hi></p>

<p rend="gatha1"> ‘‘Hā yogā vippayogantā, hāniccaṃ sabbasaṅkhataṃ;</p>

<p rend="gathalast">Hā jīvitaṃ vināsantaṃ, iccāsi paridevanā.</p>

<p rend="hangnum" n="253"><hi rend="paranum">253</hi><hi rend="dot">.</hi></p>

<p rend="gatha1"> ‘‘Tato <pb ed="T" n="2.0297" /> devā ca brahmā ca, lokadhammānuvattanaṃ;</p>

<p rend="gathalast">Kālānurūpaṃ kubbanti, upetvā isisattamaṃ.</p>

<p rend="hangnum" n="254"><hi rend="paranum">254</hi><hi rend="dot">.</hi></p>

<p rend="gatha1"> ‘‘Tadā <pb ed="P" n="2.0541" /> āmantayī satthā, ānandaṃ sutasāgaraṃ <note>sutisāgaraṃ (sī. syā. pī.)</note>;</p>

<p rend="gathalast">‘Gacchānanda nivedehi, bhikkhūnaṃ mātu nibbutiṃ’.</p>

<p rend="hangnum" n="255"><hi rend="paranum">255</hi><hi rend="dot">.</hi></p>

<p rend="gatha1"> ‘‘Tadānando <pb ed="M" n="2.0219" /> nirānando, assunā puṇṇalocano;</p>

<p rend="gathalast">Gaggarena sarenāha, ‘samāgacchantu bhikkhavo.</p>

<p rend="hangnum" n="256"><hi rend="paranum">256</hi><hi rend="dot">.</hi></p>

<p rend="gatha1"> ‘‘‘Pubbadakkhiṇapacchāsu, uttarāya ca santike;</p>

<p rend="gathalast">Suṇantu bhāsitaṃ mayhaṃ, bhikkhavo sugatorasā.</p>

<p rend="hangnum" n="257"><hi rend="paranum">257</hi><hi rend="dot">.</hi></p>

<p rend="gatha1"> ‘‘‘Yā vaḍḍhayi payattena, sarīraṃ pacchimaṃ mune;</p>

<p rend="gathalast">Sā gotamī gatā santiṃ, tārāva sūriyodaye.</p>

<p rend="hangnum" n="258"><hi rend="paranum">258</hi><hi rend="dot">.</hi></p>

<p rend="gatha1"> ‘‘‘Buddhamātāti paññattiṃ <note>saññattiṃ (syā.)</note>, ṭhapayitvā gatāsamaṃ;</p>

<p rend="gathalast">Na yattha pañcanettopi, gatiṃ <note>gataṃ (sī. pī.), tattha (syā.)</note> dakkhati nāyako.</p>

<p rend="hangnum" n="259"><hi rend="paranum">259</hi><hi rend="dot">.</hi></p>

<p rend="gatha1"> ‘‘‘Yassatthi sugate saddhā, yo ca piyo mahāmune;</p>

<p rend="gathalast">Buddhamātussa <note>buddhamātari (sī.), buddhassa mātu (syā.)</note> sakkāraṃ, karotu sugatoraso’.</p>

<p rend="hangnum" n="260"><hi rend="paranum">260</hi><hi rend="dot">.</hi></p>

<p rend="gatha1"> ‘‘Sudūraṭṭhāpi taṃ sutvā, sīghamāgacchu bhikkhavo;</p>

<p rend="gathalast">Keci buddhānubhāvena, keci iddhīsu kovidā.</p>

<p rend="hangnum" n="261"><hi rend="paranum">261</hi><hi rend="dot">.</hi></p>

<p rend="gatha1"> ‘‘Kūṭāgāravare ramme, sabbasoṇṇamaye subhe;</p>

<p rend="gathalast">Mañcakaṃ samāropesuṃ, yattha suttāsi gotamī.</p>

<p rend="hangnum" n="262"><hi rend="paranum">262</hi><hi rend="dot">.</hi></p>

<p rend="gatha1"> ‘‘Cattāro lokapālā te, aṃsehi samadhārayuṃ;</p>

<p rend="gathalast">Sesā sakkādikā devā, kūṭāgāre samaggahuṃ.</p>

<p rend="hangnum" n="263"><hi rend="paranum">263</hi><hi rend="dot">.</hi></p>

<p rend="gatha1"> ‘‘Kūṭāgārāni <pb ed="T" n="2.0298" /> sabbāni, āsuṃ pañcasatānipi;</p>

<p rend="gathalast">Saradādiccavaṇṇāni, vissakammakatāni hi.</p>

<p rend="hangnum" n="264"><hi rend="paranum">264</hi><hi rend="dot">.</hi></p>

<p rend="gatha1"> ‘‘Sabbā tāpi bhikkhuniyo, āsuṃ mañcesu sāyitā;</p>

<p rend="gathalast">Devānaṃ khandhamāruḷhā, niyyanti anupubbaso.</p>

<p rend="hangnum" n="265"><hi rend="paranum">265</hi><hi rend="dot">.</hi></p>

<p rend="gatha1"> ‘‘Sabbaso <pb ed="V" n="2.0211" /> chāditaṃ āsi, vitānena nabhattalaṃ;</p>

<p rend="gathalast">Satārā candasūrā ca, lañchitā kanakāmayā.</p>

<p rend="hangnum" n="266"><hi rend="paranum">266</hi><hi rend="dot">.</hi></p>

<p rend="gatha1"> ‘‘Paṭākā <pb ed="P" n="2.0542" /> ussitānekā, vitatā pupphakañcukā;</p>

<p rend="gathalast">Ogatākāsapadumā <note>ogatākāsadhūmāva (pī.)</note>, mahiyā pupphamuggataṃ.</p>

<p rend="hangnum" n="267"><hi rend="paranum">267</hi><hi rend="dot">.</hi></p>

<p rend="gatha1"> ‘‘Dassanti candasūriyā, pajjalanti ca tārakā;</p>

<p rend="gathalast">Majjhaṃ gatopi cādicco, na tāpesi sasī yathā.</p>

<p rend="hangnum" n="268"><hi rend="paranum">268</hi><hi rend="dot">.</hi></p>

<p rend="gatha1"> ‘‘Devā <pb ed="M" n="2.0220" /> dibbehi gandhehi, mālehi surabhīhi ca;</p>

<p rend="gathalast">Vāditehi ca naccehi, saṅgītīhi ca pūjayuṃ.</p>

<p rend="hangnum" n="269"><hi rend="paranum">269</hi><hi rend="dot">.</hi></p>

<p rend="gatha1"> ‘‘Nāgāsurā ca brahmāno, yathāsatti yathābalaṃ;</p>

<p rend="gathalast">Pūjayiṃsu ca niyyantiṃ, nibbutaṃ buddhamātaraṃ.</p>

<p rend="hangnum" n="270"><hi rend="paranum">270</hi><hi rend="dot">.</hi></p>

<p rend="gatha1"> ‘‘Sabbāyo purato nītā, nibbutā sugatorasā;</p>

<p rend="gathalast">Gotamī niyyate pacchā, sakkatā buddhaposikā.</p>

<p rend="hangnum" n="271"><hi rend="paranum">271</hi><hi rend="dot">.</hi></p>

<p rend="gatha1"> ‘‘Purato devamanujā, sanāgāsurabrahmakā;</p>

<p rend="gathalast">Pacchā sasāvako buddho, pūjatthaṃ yāti mātuyā.</p>

<p rend="hangnum" n="272"><hi rend="paranum">272</hi><hi rend="dot">.</hi></p>

<p rend="gatha1"> ‘‘Buddhassa parinibbānaṃ, nedisaṃ āsi yādisaṃ;</p>

<p rend="gathalast">Gotamīparinibbānaṃ, atevacchariyaṃ <note>atīvacchariyaṃ (sabbattha) mogallānabyākaraṇaṃ oloketabbaṃ</note> ahu.</p>

<p rend="hangnum" n="273"><hi rend="paranum">273</hi><hi rend="dot">.</hi></p>

<p rend="gatha1"> ‘‘Buddho <pb ed="T" n="2.0299" /> buddhassa nibbāne <note>na buddho buddhanibbāne (syā. pī.)</note>, nopaṭiyādi <note>nopadissati (sī. pī.), sāriputtādi (syā.)</note> bhikkhavo;</p>

<p rend="gathalast">Buddho gotaminibbāne, sāriputtādikā tathā <note>yathā (syā.)</note>.</p>

<p rend="hangnum" n="274"><hi rend="paranum">274</hi><hi rend="dot">.</hi></p>

<p rend="gatha1"> ‘‘Citakāni karitvāna, sabbagandhamayāni te;</p>

<p rend="gathalast">Gandhacuṇṇapakiṇṇāni, jhāpayiṃsu ca tā tahiṃ.</p>

<p rend="hangnum" n="275"><hi rend="paranum">275</hi><hi rend="dot">.</hi></p>

<p rend="gatha1"> ‘‘Sesabhāgāni ḍayhiṃsu, aṭṭhī sesāni sabbaso;</p>

<p rend="gathalast">Ānando ca tadāvoca, saṃvegajanakaṃ vaco.</p>

<p rend="hangnum" n="276"><hi rend="paranum">276</hi><hi rend="dot">.</hi></p>

<p rend="gatha1"> ‘‘‘Gotamī nidhanaṃ yātā, ḍayhañcassā sarīrakaṃ;</p>

<p rend="gathalast">Saṅketaṃ buddhanibbānaṃ, na cirena bhavissati’.</p>

<p rend="hangnum" n="277"><hi rend="paranum">277</hi><hi rend="dot">.</hi></p>

<p rend="gatha1"> ‘‘Tato gotamidhātūni, tassā pattagatāni so;</p>

<p rend="gathalast">Upanāmesi nāthassa, ānando buddhacodito.</p>

<p rend="hangnum" n="278"><hi rend="paranum">278</hi><hi rend="dot">.</hi></p>

<p rend="gatha1"> ‘‘Pāṇinā tāni paggayha, avoca isisattamo;</p>

<p rend="gathalast">‘Mahato sāravantassa, yathā rukkhassa tiṭṭhato.</p>

<p rend="hangnum" n="279"><hi rend="paranum">279</hi><hi rend="dot">.</hi></p>

<p rend="gatha1"> ‘‘‘Yo <pb ed="V" n="2.0212" /><pb ed="P" n="2.0543" /> so mahattaro khandho, palujjeyya aniccatā;</p>

<p rend="gathalast">Tathā bhikkhunisaṅghassa, gotamī parinibbutā.</p>

<p rend="hangnum" n="280"><hi rend="paranum">280</hi><hi rend="dot">.</hi></p>

<p rend="gatha1"> ‘‘‘Aho acchariyaṃ mayhaṃ <note>ānanda passa buddhassa (syā.)</note>, nibbutāyapi mātuyā;</p>

<p rend="gathalast">Sarīramattasesāya, natthi sokapariddavo <note>na sokaparidevanā (syā.)</note>.</p>

<p rend="hangnum" n="281"><hi rend="paranum">281</hi><hi rend="dot">.</hi></p>

<p rend="gatha1"> ‘‘‘Na <pb ed="M" n="2.0221" /> sociyā paresaṃ sā, tiṇṇasaṃsārasāgarā;</p>

<p rend="gathalast">Parivajjitasantāpā, sītibhūtā sunibbutā.</p>

<p rend="hangnum" n="282"><hi rend="paranum">282</hi><hi rend="dot">.</hi></p>

<p rend="gatha1"> ‘‘‘Paṇḍitāsi mahāpaññā, puthupaññā tatheva ca;</p>

<p rend="gathalast">Rattaññū bhikkhunīnaṃ sā, evaṃ dhāretha bhikkhavo.</p>

<p rend="hangnum" n="283"><hi rend="paranum">283</hi><hi rend="dot">.</hi></p>

<p rend="gatha1"> ‘‘‘Iddhīsu <pb ed="T" n="2.0300" /> ca vasī āsi, dibbāya sotadhātuyā;</p>

<p rend="gathalast">Cetopariyañāṇassa, vasī āsi ca gotamī.</p>

<p rend="hangnum" n="284"><hi rend="paranum">284</hi><hi rend="dot">.</hi></p>

<p rend="gatha1"> ‘‘‘Pubbenivāsamaññāsi, dibbacakkhu visodhitaṃ;</p>

<p rend="gathalast">Sabbāsavaparikkhīṇā, natthi tassā punabbhavo.</p>

<p rend="hangnum" n="285"><hi rend="paranum">285</hi><hi rend="dot">.</hi></p>

<p rend="gatha1"> ‘‘‘Atthadhammaniruttīsu, paṭibhāne tatheva ca;</p>

<p rend="gathalast">Parisuddhaṃ ahu ñāṇaṃ, tasmā socaniyā na sā.</p>

<p rend="hangnum" n="286"><hi rend="paranum">286</hi><hi rend="dot">.</hi></p>

<p rend="gatha1"> ‘‘‘Ayoghanahatasseva, jalato jātavedassa;</p>

<p rend="gathalast">Anupubbūpasantassa, yathā na ñāyate gati.</p>

<p rend="hangnum" n="287"><hi rend="paranum">287</hi><hi rend="dot">.</hi></p>

<p rend="gatha1"> ‘‘‘Evaṃ sammā vimuttānaṃ, kāmabandhoghatārinaṃ;</p>

<p rend="gathalast">Paññāpetuṃ gati natthi, pattānaṃ acalaṃ sukhaṃ.</p>

<p rend="hangnum" n="288"><hi rend="paranum">288</hi><hi rend="dot">.</hi></p>

<p rend="gatha1"> ‘‘‘Attadīpā tato hotha, satipaṭṭhānagocarā;</p>

<p rend="gathalast">Bhāvetvā sattabojjhaṅge, dukkhassantaṃ karissatha’’’.</p>

<p rend="bodytext">Itthaṃ sudaṃ mahāpajāpatigotamī imā gāthāyo abhāsitthāti.</p>

<p rend="centre">Mahāpajāpatigotamītheriyāpadānaṃ sattamaṃ.</p>

<p rend="subhead">8. Khemātherīapadānaṃ</p>

<p rend="hangnum" n="289"><hi rend="paranum">289</hi><hi rend="dot">.</hi></p>

<p rend="gatha1"> ‘‘Padumuttaro nāma jino, sabbadhammesu cakkhumā;</p>

<p rend="gathalast">Ito satasahassamhi, kappe uppajji nāyako.</p>

<p rend="hangnum" n="290"><hi rend="paranum">290</hi><hi rend="dot">.</hi></p>

<p rend="gatha1"> ‘‘Tadāhaṃ <pb ed="T" n="2.0301" /><pb ed="V" n="2.0213" /> haṃsavatiyaṃ, jātā seṭṭhikule ahuṃ <note>ahu (syā.)</note>;</p>

<p rend="gathalast">Nānāratanapajjote, mahāsukhasamappitā.</p>

<p rend="hangnum" n="291"><hi rend="paranum">291</hi><hi rend="dot">.</hi></p>

<p rend="gatha1"> ‘‘Upetvā <pb ed="P" n="2.0544" /> taṃ mahāvīraṃ, assosiṃ dhammadesanaṃ;</p>

<p rend="gathalast">Tato jātappasādāhaṃ, upemi saraṇaṃ jinaṃ.</p>

<p rend="hangnum" n="292"><hi rend="paranum">292</hi><hi rend="dot">.</hi></p>

<p rend="gatha1"> ‘‘Mātaraṃ <pb ed="M" n="2.0222" /> pitaraṃ cāhaṃ, āyācitvā vināyakaṃ;</p>

<p rend="gathalast">Nimantayitvā sattāhaṃ, bhojayiṃ sahasāvakaṃ.</p>

<p rend="hangnum" n="293"><hi rend="paranum">293</hi><hi rend="dot">.</hi></p>

<p rend="gatha1"> ‘‘Atikkante ca sattāhe, mahāpaññānamuttamaṃ;</p>

<p rend="gathalast">Bhikkhuniṃ etadaggamhi, ṭhapesi narasārathi.</p>

<p rend="hangnum" n="294"><hi rend="paranum">294</hi><hi rend="dot">.</hi></p>

<p rend="gatha1"> ‘‘Taṃ sutvā muditā hutvā, puno tassa mahesino;</p>

<p rend="gathalast">Kāraṃ katvāna taṃ ṭhānaṃ, paṇipacca paṇīdahiṃ.</p>

<p rend="hangnum" n="295"><hi rend="paranum">295</hi><hi rend="dot">.</hi></p>

<p rend="gatha1"> ‘‘Tato mama jino <note>maṃ sa jino (syā.)</note> āha, ‘sijjhataṃ paṇidhī tava;</p>

<p rend="gathalast">Sasaṅghe me kataṃ kāraṃ, appameyyaphalaṃ tayā.</p>

<p rend="hangnum" n="296"><hi rend="paranum">296</hi><hi rend="dot">.</hi></p>

<p rend="gatha1"> ‘‘‘Satasahassito kappe, okkākakulasambhavo;</p>

<p rend="gathalast">Gotamo nāma gottena, satthā loke bhavissati.</p>

<p rend="hangnum" n="297"><hi rend="paranum">297</hi><hi rend="dot">.</hi></p>

<p rend="gatha1"> ‘‘‘Tassa dhammesu dāyādā, orasā dhammanimmitā;</p>

<p rend="gathalast">Etadaggamanuppattā, khemā nāma bhavissati’.</p>

<p rend="hangnum" n="298"><hi rend="paranum">298</hi><hi rend="dot">.</hi></p>

<p rend="gatha1"> ‘‘Tena kammena sukatena, cetanāpaṇidhīhi ca;</p>

<p rend="gathalast">Jahitvā mānusaṃ dehaṃ, tāvatiṃsūpagā ahaṃ.</p>

<p rend="hangnum" n="299"><hi rend="paranum">299</hi><hi rend="dot">.</hi></p>

<p rend="gatha1"> ‘‘Tato cutā yāmamagaṃ, tatohaṃ tusitaṃ gatā;</p>

<p rend="gathalast">Tato ca nimmānaratiṃ, vasavattipuraṃ tato.</p>

<p rend="hangnum" n="300"><hi rend="paranum">300</hi><hi rend="dot">.</hi></p>

<p rend="gatha1"> ‘‘Yattha <pb ed="T" n="2.0302" /> yatthūpapajjāmi, tassa kammassa vāhasā;</p>

<p rend="gathalast">Tattha tattheva rājūnaṃ, mahesittamakārayiṃ.</p>

<p rend="hangnum" n="301"><hi rend="paranum">301</hi><hi rend="dot">.</hi></p>

<p rend="gatha1"> ‘‘Tato cutā manussatte, rājūnaṃ cakkavattinaṃ;</p>

<p rend="gathalast">Maṇḍalīnañca rājūnaṃ, mahesittamakārayiṃ.</p>

<p rend="hangnum" n="302"><hi rend="paranum">302</hi><hi rend="dot">.</hi></p>

<p rend="gatha1"> ‘‘Sampattiṃ anubhotvāna, devesu manujesu ca;</p>

<p rend="gathalast">Sabbattha sukhitā hutvā, nekakappesu saṃsariṃ.</p>

<p rend="hangnum" n="303"><hi rend="paranum">303</hi><hi rend="dot">.</hi></p>

<p rend="gatha1"> ‘‘Ekanavutito kappe, vipassī lokanāyako;</p>

<p rend="gathalast">Uppajji cārudassano <note>cārunayano (sī. pī.)</note>, sabbadhammavipassako.</p>

<p rend="hangnum" n="304"><hi rend="paranum">304</hi><hi rend="dot">.</hi></p>

<p rend="gatha1"> ‘‘Tamahaṃ <pb ed="V" n="2.0214" /><pb ed="P" n="2.0545" /> lokanāyakaṃ, upetvā narasārathiṃ;</p>

<p rend="gathalast">Dhammaṃ bhaṇitaṃ sutvāna, pabbajiṃ anagāriyaṃ.</p>

<p rend="hangnum" n="305"><hi rend="paranum">305</hi><hi rend="dot">.</hi></p>

<p rend="gatha1"> ‘‘Dasavassasahassāni <pb ed="M" n="2.0223" />, tassa vīrassa sāsane;</p>

<p rend="gathalast">Brahmacariyaṃ caritvāna, yuttayogā bahussutā.</p>

<p rend="hangnum" n="306"><hi rend="paranum">306</hi><hi rend="dot">.</hi></p>

<p rend="gatha1"> ‘‘Paccayākārakusalā, catusaccavisāradā;</p>

<p rend="gathalast">Nipuṇā cittakathikā, satthusāsanakārikā.</p>

<p rend="hangnum" n="307"><hi rend="paranum">307</hi><hi rend="dot">.</hi></p>

<p rend="gatha1"> ‘‘Tato cutāhaṃ tusitaṃ, upapannā yasassinī;</p>

<p rend="gathalast">Abhibhomi tahiṃ aññe, brahmacārīphalenahaṃ.</p>

<p rend="hangnum" n="308"><hi rend="paranum">308</hi><hi rend="dot">.</hi></p>

<p rend="gatha1"> ‘‘Yattha yatthūpapannāhaṃ, mahābhogā mahaddhanā;</p>

<p rend="gathalast">Medhāvinī sīlavatī <note>rūpavatī (sī. syā. pī.)</note>, vinītaparisāpi ca.</p>

<p rend="hangnum" n="309"><hi rend="paranum">309</hi><hi rend="dot">.</hi></p>

<p rend="gatha1"> ‘‘Bhavāmi tena kammena, yogena jinasāsane;</p>

<p rend="gathalast">Sabbā sampattiyo mayhaṃ, sulabhā manaso piyā.</p>

<p rend="hangnum" n="310"><hi rend="paranum">310</hi><hi rend="dot">.</hi></p>

<p rend="gatha1"> ‘‘Yopi <pb ed="T" n="2.0303" /> me bhavate bhattā, yattha yattha gatāyapi;</p>

<p rend="gathalast">Vimāneti na maṃ koci, paṭipattibalena me.</p>

<p rend="hangnum" n="311"><hi rend="paranum">311</hi><hi rend="dot">.</hi></p>

<p rend="gatha1"> ‘‘Imamhi bhaddake kappe, brahmabandhu mahāyaso;</p>

<p rend="gathalast">Nāmena koṇāgamano, uppajji vadataṃ varo.</p>

<p rend="hangnum" n="312"><hi rend="paranum">312</hi><hi rend="dot">.</hi></p>

<p rend="gatha1"> ‘‘Tadā hi bārāṇasiyaṃ, susamiddhakulappajā <note>susamiddhi… (syā.)</note>;</p>

<p rend="gathalast">Dhanañjānī sumedhā ca, ahampi ca tayo janā.</p>

<p rend="hangnum" n="313"><hi rend="paranum">313</hi><hi rend="dot">.</hi></p>

<p rend="gatha1"> ‘‘Saṅghārāmamadāsimha, dānasahāyikā pure <note>neke sahassike mune (syā.), dānaṃ sahassikaṃ mune (pī.)</note>;</p>

<p rend="gathalast">Saṅghassa ca vihārampi <note>sasaṃghassa vihāraṃ hi (syā. pī.)</note>, uddissa kārikā <note>dāyikā (pī.)</note> mayaṃ.</p>

<p rend="hangnum" n="314"><hi rend="paranum">314</hi><hi rend="dot">.</hi></p>

<p rend="gatha1"> ‘‘Tato cutā mayaṃ sabbā, tāvatiṃsūpagā ahuṃ;</p>

<p rend="gathalast">Yasasā aggataṃ pattā, manussesu tatheva ca.</p>

<p rend="hangnum" n="315"><hi rend="paranum">315</hi><hi rend="dot">.</hi></p>

<p rend="gatha1"> ‘‘Imasmiṃyeva kappamhi, brahmabandhu mahāyaso;</p>

<p rend="gathalast">Kassapo nāma gottena, uppajji vadataṃ varo.</p>

<p rend="hangnum" n="316"><hi rend="paranum">316</hi><hi rend="dot">.</hi></p>

<p rend="gatha1"> ‘‘Upaṭṭhāko mahesissa, tadā āsi narissaro;</p>

<p rend="gathalast">Kāsirājā kikī nāma, bārāṇasipuruttame.</p>

<p rend="hangnum" n="317"><hi rend="paranum">317</hi><hi rend="dot">.</hi></p>

<p rend="gatha1"> ‘‘Tassāsiṃ <pb ed="M" n="2.0224" /> jeṭṭhikā dhītā, samaṇī iti vissutā;</p>

<p rend="gathalast">Dhammaṃ sutvā jinaggassa, pabbajjaṃ samarocayiṃ.</p>

<p rend="hangnum" n="318"><hi rend="paranum">318</hi><hi rend="dot">.</hi></p>

<p rend="gatha1"> ‘‘Anujāni <pb ed="V" n="2.0215" /><pb ed="P" n="2.0546" /> na no tāto, agāreva tadā mayaṃ;</p>

<p rend="gathalast">Vīsavassasahassāni, vicarimha atanditā.</p>

<p rend="hangnum" n="319"><hi rend="paranum">319</hi><hi rend="dot">.</hi></p>

<p rend="gatha1"> ‘‘Komāribrahmacariyaṃ, rājakaññā sukhedhitā;</p>

<p rend="gathalast">Buddhopaṭṭhānaniratā, muditā satta dhītaro.</p>

<p rend="hangnum" n="320"><hi rend="paranum">320</hi><hi rend="dot">.</hi></p>

<p rend="gatha1"> ‘‘Samaṇī <pb ed="T" n="2.0304" /> samaṇaguttā ca, bhikkhunī bhikkhudāyikā;</p>

<p rend="gathalast">Dhammā ceva sudhammā ca, sattamī saṅghadāyikā.</p>

<p rend="hangnum" n="321"><hi rend="paranum">321</hi><hi rend="dot">.</hi></p>

<p rend="gatha1"> ‘‘Ahaṃ uppalavaṇṇā ca, paṭācārā ca kuṇḍalā;</p>

<p rend="gathalast">Kisāgotamī dhammadinnā, visākhā hoti sattamī.</p>

<p rend="hangnum" n="322"><hi rend="paranum">322</hi><hi rend="dot">.</hi></p>

<p rend="gatha1"> ‘‘Kadāci so narādicco, dhammaṃ desesi abbhutaṃ;</p>

<p rend="gathalast">Mahānidānasuttantaṃ, sutvā taṃ pariyāpuṇiṃ.</p>

<p rend="hangnum" n="323"><hi rend="paranum">323</hi><hi rend="dot">.</hi></p>

<p rend="gatha1"> ‘‘Tehi kammehi sukatehi, cetanāpaṇidhīhi ca;</p>

<p rend="gathalast">Jahitvā mānusaṃ dehaṃ, tāvatiṃsamagacchahaṃ.</p>

<p rend="hangnum" n="324"><hi rend="paranum">324</hi><hi rend="dot">.</hi></p>

<p rend="gatha1"> ‘‘Pacchime ca bhave dāni, sākalāya puruttame;</p>

<p rend="gathalast">Rañño maddassa dhītāmhi, manāpā dayitā piyā.</p>

<p rend="hangnum" n="325"><hi rend="paranum">325</hi><hi rend="dot">.</hi></p>

<p rend="gatha1"> ‘‘Saha me jātamattamhi, khemaṃ tamhi pure ahu;</p>

<p rend="gathalast">Tato khemāti nāmaṃ me, guṇato upapajjatha.</p>

<p rend="hangnum" n="326"><hi rend="paranum">326</hi><hi rend="dot">.</hi></p>

<p rend="gatha1"> ‘‘Yadāhaṃ yobbanaṃ pattā, rūpalāvaññabhūsitā <note>rūpavaṇṇavibhūsitā (syā.), rūpavantā vibhūsitā (pī.), rūpavilāsabhūsitā (ka.)</note>;</p>

<p rend="gathalast">Tadā adāsi maṃ tāto, bimbisārassa rājino.</p>

<p rend="hangnum" n="327"><hi rend="paranum">327</hi><hi rend="dot">.</hi></p>

<p rend="gatha1"> ‘‘Tassāhaṃ suppiyā āsiṃ, rūpake lāyane ratā;</p>

<p rend="gathalast">Rūpānaṃ dosavādīti, na upesiṃ mahādayaṃ.</p>

<p rend="hangnum" n="328"><hi rend="paranum">328</hi><hi rend="dot">.</hi></p>

<p rend="gatha1"> ‘‘Bimbisāro tadā rājā, mamānuggahabuddhiyā;</p>

<p rend="gathalast">Vaṇṇayitvā veḷuvanaṃ, gāyake gāpayī mamaṃ.</p>

<p rend="hangnum" n="329"><hi rend="paranum">329</hi><hi rend="dot">.</hi></p>

<p rend="gatha1"> ‘‘Rammaṃ veḷuvanaṃ yena, na diṭṭhaṃ sugatālayaṃ;</p>

<p rend="gathalast">Na tena nandanaṃ diṭṭhaṃ, iti maññāmase mayaṃ.</p>

<p rend="hangnum" n="330"><hi rend="paranum">330</hi><hi rend="dot">.</hi></p>

<p rend="gatha1"> ‘‘Yena <pb ed="T" n="2.0305" /><pb ed="M" n="2.0225" /> veḷuvanaṃ diṭṭhaṃ, naranandananandanaṃ;</p>

<p rend="gathalast">Sudiṭṭhaṃ nandanaṃ tena, amarindasunandanaṃ.</p>

<p rend="hangnum" n="331"><hi rend="paranum">331</hi><hi rend="dot">.</hi></p>

<p rend="gatha1"> ‘‘Vihāya <pb ed="P" n="2.0547" /> nandanaṃ devā, otaritvā mahītalaṃ <note>mahītale (syā. pī.)</note>;</p>

<p rend="gathalast">Rammaṃ veḷuvanaṃ disvā, na tappanti suvimhitā.</p>

<p rend="hangnum" n="332"><hi rend="paranum">332</hi><hi rend="dot">.</hi></p>

<p rend="gatha1"> ‘‘Rājapuññena <pb ed="V" n="2.0216" /> nibbattaṃ, buddhapuññena bhūsitaṃ;</p>

<p rend="gathalast">Ko vattā tassa nissesaṃ, vanassa guṇasañcayaṃ.</p>

<p rend="hangnum" n="333"><hi rend="paranum">333</hi><hi rend="dot">.</hi></p>

<p rend="gatha1"> ‘‘Taṃ sutvā vanasamiddhaṃ, mama sotamanoharaṃ;</p>

<p rend="gathalast">Daṭṭhukāmā tamuyyānaṃ, rañño ārocayiṃ tadā.</p>

<p rend="hangnum" n="334"><hi rend="paranum">334</hi><hi rend="dot">.</hi></p>

<p rend="gatha1"> ‘‘Mahatā parivārena, tadā ca so <note>tadā maṃ so (syā. pī.)</note> mahīpati;</p>

<p rend="gathalast">Maṃ pesesi <note>saṃpesesi (syā.), sampāpesi (pī.)</note> tamuyyānaṃ, dassanāya samussukaṃ.</p>

<p rend="hangnum" n="335"><hi rend="paranum">335</hi><hi rend="dot">.</hi></p>

<p rend="gatha1"> ‘‘Gaccha passa mahābhoge, vanaṃ nettarasāyanaṃ;</p>

<p rend="gathalast">Yaṃ sadā bhāti siriyā, sugatābhānurañjitaṃ.</p>

<p rend="hangnum" n="336"><hi rend="paranum">336</hi><hi rend="dot">.</hi></p>

<p rend="gatha1"> ‘‘Yadā ca piṇḍāya muni, giribbajapuruttamaṃ;</p>

<p rend="gathalast">Paviṭṭhohaṃ tadāyeva, vanaṃ daṭṭhumupāgamiṃ.</p>

<p rend="hangnum" n="337"><hi rend="paranum">337</hi><hi rend="dot">.</hi></p>

<p rend="gatha1"> ‘‘Tadā taṃ phullavipinaṃ, nānābhamarakūjitaṃ;</p>

<p rend="gathalast">Kokilāgītasahitaṃ, mayūragaṇanaccitaṃ.</p>

<p rend="hangnum" n="338"><hi rend="paranum">338</hi><hi rend="dot">.</hi></p>

<p rend="gatha1"> ‘‘Appasaddamanākiṇṇaṃ, nānācaṅkamabhūsitaṃ;</p>

<p rend="gathalast">Kuṭimaṇḍapasaṅkiṇṇaṃ, yogīvaravirājitaṃ.</p>

<p rend="hangnum" n="339"><hi rend="paranum">339</hi><hi rend="dot">.</hi></p>

<p rend="gatha1"> ‘‘Vicarantī amaññissaṃ, saphalaṃ nayanaṃ mama;</p>

<p rend="gathalast">Tatthāpi taruṇaṃ bhikkhuṃ, yuttaṃ disvā vicintayiṃ.</p>

<p rend="hangnum" n="340"><hi rend="paranum">340</hi><hi rend="dot">.</hi></p>

<p rend="gatha1"> ‘‘‘Īdise <pb ed="T" n="2.0306" /> vipine ramme, ṭhitoyaṃ navayobbane;</p>

<p rend="gathalast">Vasantamiva kantena, rūpena ca samanvito.</p>

<p rend="hangnum" n="341"><hi rend="paranum">341</hi><hi rend="dot">.</hi></p>

<p rend="gatha1"> ‘‘‘Nisinno rukkhamūlamhi, muṇḍo saṅghāṭipāruto;</p>

<p rend="gathalast">Jhāyate vatayaṃ bhikkhu, hitvā visayajaṃ ratiṃ.</p>

<p rend="hangnum" n="342"><hi rend="paranum">342</hi><hi rend="dot">.</hi></p>

<p rend="gatha1"> ‘‘‘Nanu nāma gahaṭṭhena, kāmaṃ bhutvā yathāsukhaṃ;</p>

<p rend="gathalast">Pacchā jiṇṇena dhammoyaṃ, caritabbo subhaddako’.</p>

<p rend="hangnum" n="343"><hi rend="paranum">343</hi><hi rend="dot">.</hi></p>

<p rend="gatha1"> ‘‘Suññakanti <pb ed="M" n="2.0226" /><pb ed="P" n="2.0548" /> viditvāna, gandhagehaṃ jinālayaṃ;</p>

<p rend="gathalast">Upetvā jinamaddakkhaṃ, udayantaṃva bhākaraṃ.</p>

<p rend="hangnum" n="344"><hi rend="paranum">344</hi><hi rend="dot">.</hi></p>

<p rend="gatha1"> ‘‘Ekakaṃ sukhamāsīnaṃ, bījamānaṃ varitthiyā;</p>

<p rend="gathalast">Disvānevaṃ vicintesiṃ, nāyaṃ lūkho narāsabho.</p>

<p rend="hangnum" n="345"><hi rend="paranum">345</hi><hi rend="dot">.</hi></p>

<p rend="gatha1"> ‘‘Sā kaññā kanakābhāsā, padumānanalocanā;</p>

<p rend="gathalast">Bimboṭṭhī kundadasanā, manonettarasāyanā.</p>

<p rend="hangnum" n="346"><hi rend="paranum">346</hi><hi rend="dot">.</hi></p>

<p rend="gatha1"> ‘‘Hemadolābhasavanā <pb ed="V" n="2.0217" /><note>hemadolā suvadīnā (syā.)</note>, kalikākārasutthanī <note>kalasākārasuttanī (sī. pī.), kamalākārasuttanī (syā.)</note>;</p>

<p rend="gathalast">Vedimajjhāva sussoṇī <note>kanumajjhāva sussoṇī (sī.), vedimajjhā varasoṇī (syā. pī.)</note>, rambhoru cārubhūsanā.</p>

<p rend="hangnum" n="347"><hi rend="paranum">347</hi><hi rend="dot">.</hi></p>

<p rend="gatha1"> ‘‘Rattaṃsakupasaṃbyānā, nīlamaṭṭhanivāsanā;</p>

<p rend="gathalast">Atappaneyyarūpena, hāsabhāvasamanvitā <note>hāvabhāvasamanvitā (sī.), sabbābharaṇamaṇḍitā (syā.)</note>.</p>

<p rend="hangnum" n="348"><hi rend="paranum">348</hi><hi rend="dot">.</hi></p>

<p rend="gatha1"> ‘‘Disvā tamevaṃ cintesiṃ, ahoyamabhirūpinī;</p>

<p rend="gathalast">Na mayānena nettena, diṭṭhapubbā kudācanaṃ.</p>

<p rend="hangnum" n="349"><hi rend="paranum">349</hi><hi rend="dot">.</hi></p>

<p rend="gatha1"> ‘‘Tato jarābhibhūtā sā, vivaṇṇā vikatānanā;</p>

<p rend="gathalast">Bhinnadantā setasirā, salālā vadanāsuci.</p>

<p rend="hangnum" n="350"><hi rend="paranum">350</hi><hi rend="dot">.</hi></p>

<p rend="gatha1"> ‘‘Saṅkhittakaṇṇā <pb ed="T" n="2.0307" /> setakkhī, lambāsubhapayodharā;</p>

<p rend="gathalast">Valivitatasabbaṅgī, sirāvitatadehinī.</p>

<p rend="hangnum" n="351"><hi rend="paranum">351</hi><hi rend="dot">.</hi></p>

<p rend="gatha1"> ‘‘Nataṅgā daṇḍadutiyā, upphāsulikatā <note>uppaṇḍupaṇḍukā (sī. syā.)</note> kisā;</p>

<p rend="gathalast">Pavedhamānā patitā, nissasantī muhuṃ muhuṃ.</p>

<p rend="hangnum" n="352"><hi rend="paranum">352</hi><hi rend="dot">.</hi></p>

<p rend="gatha1"> ‘‘Tato me āsi saṃvego, abbhuto lomahaṃsano;</p>

<p rend="gathalast">Dhiratthu rūpaṃ asuciṃ, ramante yattha bālisā.</p>

<p rend="hangnum" n="353"><hi rend="paranum">353</hi><hi rend="dot">.</hi></p>

<p rend="gatha1"> ‘‘Tadā mahākāruṇiko, disvā saṃviggamānasaṃ;</p>

<p rend="gathalast">Udaggacitto sugato, imā gāthā abhāsatha.</p>

<p rend="hangnum" n="354"><hi rend="paranum">354</hi><hi rend="dot">.</hi></p>

<p rend="gatha1"> ‘‘‘Āturaṃ <pb ed="P" n="2.0549" /> asuciṃ pūtiṃ, passa kheme samussayaṃ;</p>

<p rend="gathalast">Uggharantaṃ paggharantaṃ, bālānaṃ abhinanditaṃ.</p>

<p rend="hangnum" n="355"><hi rend="paranum">355</hi><hi rend="dot">.</hi></p>

<p rend="gatha1"> ‘‘‘Asubhāya <pb ed="M" n="2.0227" /> cittaṃ bhāvehi, ekaggaṃ susamāhitaṃ;</p>

<p rend="gathalast">Sati kāyagatā tyatthu, nibbidā bahulā bhava.</p>

<p rend="hangnum" n="356"><hi rend="paranum">356</hi><hi rend="dot">.</hi></p>

<p rend="gatha1"> ‘‘‘Yathā idaṃ tathā etaṃ, yathā etaṃ tathā idaṃ;</p>

<p rend="gathalast">Ajjhattañca bahiddhā ca, kāye chandaṃ virājaya.</p>

<p rend="hangnum" n="357"><hi rend="paranum">357</hi><hi rend="dot">.</hi></p>

<p rend="gatha1"> ‘‘‘Animittañca bhāvehi, mānānusayamujjaha;</p>

<p rend="gathalast">Tato mānābhisamayā, upasantā carissasi.</p>

<p rend="hangnum" n="358"><hi rend="paranum">358</hi><hi rend="dot">.</hi></p>

<p rend="gatha1"> ‘‘‘Ye rāgarattānupatanti sotaṃ, sayaṃ kataṃ makkaṭakova jālaṃ;</p>

<p rend="gathalast">Etampi chetvāna paribbajanti, na pekkhino <note>anapekkhino (sī. syā. pī.)</note> kāmasukhaṃ pahāya’.</p>

<p rend="hangnum" n="359"><hi rend="paranum">359</hi><hi rend="dot">.</hi></p>

<p rend="gatha1"> ‘‘Tato <pb ed="T" n="2.0308" /> kallitacittaṃ <note>kallikacittaṃ (syā.), kalikacittaṃ (pī.)</note> maṃ, ñatvāna narasārathi;</p>

<p rend="gathalast">Mahānidānaṃ desesi, suttantaṃ vinayāya me.</p>

<p rend="hangnum" n="360"><hi rend="paranum">360</hi><hi rend="dot">.</hi></p>

<p rend="gatha1"> ‘‘Sutvā <pb ed="V" n="2.0218" /> suttantaseṭṭhaṃ taṃ, pubbasaññamanussariṃ;</p>

<p rend="gathalast">Tattha ṭhitāvahaṃ santī, dhammacakkhuṃ visodhayiṃ.</p>

<p rend="hangnum" n="361"><hi rend="paranum">361</hi><hi rend="dot">.</hi></p>

<p rend="gatha1"> ‘‘Nipatitvā mahesissa, pādamūlamhi tāvade;</p>

<p rend="gathalast">Accayaṃ desanatthāya, idaṃ vacanamabraviṃ.</p>

<p rend="hangnum" n="362"><hi rend="paranum">362</hi><hi rend="dot">.</hi></p>

<p rend="gatha1"> ‘‘‘Namo te sabbadassāvī, namo te karuṇākara;</p>

<p rend="gathalast">Namo te tiṇṇasaṃsāra, namo te amataṃ dada.</p>

<p rend="hangnum" n="363"><hi rend="paranum">363</hi><hi rend="dot">.</hi></p>

<p rend="gatha1"> ‘‘‘Diṭṭhigahanapakkhandā <note>… pakkhantā (sī. syā.)</note>, kāmarāgavimohitā;</p>

<p rend="gathalast">Tayā sammā upāyena, vinītā vinaye ratā.</p>

<p rend="hangnum" n="364"><hi rend="paranum">364</hi><hi rend="dot">.</hi></p>

<p rend="gatha1"> ‘‘‘Adassanena vibhogā <note>vibbhogā (sī.), vihitā (syā.)</note>, tādisānaṃ mahesinaṃ;</p>

<p rend="gathalast">Anubhonti mahādukkhaṃ, sattā saṃsārasāgare.</p>

<p rend="hangnum" n="365"><hi rend="paranum">365</hi><hi rend="dot">.</hi></p>

<p rend="gatha1"> ‘‘‘Yadāhaṃ lokasaraṇaṃ, araṇaṃ araṇantaguṃ <note>maraṇantagaṃ (syā.)</note>;</p>

<p rend="gathalast">Nāddasāmi adūraṭṭhaṃ, desayāmi <note>desessāmi (syā.)</note> tamaccayaṃ.</p>

<p rend="hangnum" n="366"><hi rend="paranum">366</hi><hi rend="dot">.</hi></p>

<p rend="gatha1"> ‘‘‘Mahāhitaṃ <pb ed="M" n="2.0228" /> varadadaṃ, ahitoti visaṅkitā;</p>

<p rend="gathalast">Nopesiṃ rūpaniratā, desayāmi tamaccayaṃ’.</p>

<p rend="hangnum" n="367"><hi rend="paranum">367</hi><hi rend="dot">.</hi></p>

<p rend="gatha1"> ‘‘Tadā <pb ed="P" n="2.0550" /> madhuranigghoso, mahākāruṇiko jino;</p>

<p rend="gathalast">Avoca tiṭṭha khemeti, siñcanto amatena maṃ.</p>

<p rend="hangnum" n="368"><hi rend="paranum">368</hi><hi rend="dot">.</hi></p>

<p rend="gatha1"> ‘‘Tadā paṇamya sirasā, katvā ca naṃ padakkhiṇaṃ;</p>

<p rend="gathalast">Gantvā disvā narapatiṃ, idaṃ vacanamabraviṃ.</p>

<p rend="hangnum" n="369"><hi rend="paranum">369</hi><hi rend="dot">.</hi></p>

<p rend="gatha1"> ‘‘‘Aho <pb ed="T" n="2.0309" /> sammā upāyo te, cintitoyamarindama;</p>

<p rend="gathalast">Vanadassanakāmāya, diṭṭho nibbānato muni.</p>

<p rend="hangnum" n="370"><hi rend="paranum">370</hi><hi rend="dot">.</hi></p>

<p rend="gatha1"> ‘‘‘Yadi te ruccate rāja <note>rājā (syā.)</note>, sāsane tassa tādino;</p>

<p rend="gathalast">Pabbajissāmi rūpehaṃ, nibbinnā munivāṇinā’ <note>munibhāṇinā (syā. pī.)</note>.</p>

<p rend="centre">Dutiyaṃ bhāṇavāraṃ.</p>

<p rend="hangnum" n="371"><hi rend="paranum">371</hi><hi rend="dot">.</hi></p>

<p rend="gatha1"> ‘‘Añjaliṃ paggahetvāna, tadāha sa mahīpati;</p>

<p rend="gathalast">‘Anujānāmi te bhadde, pabbajjā tava sijjhatu’.</p>

<p rend="hangnum" n="372"><hi rend="paranum">372</hi><hi rend="dot">.</hi></p>

<p rend="gatha1"> ‘‘Pabbajitvā tadā cāhaṃ, addhamāse <note>sattamāse (syā.)</note> upaṭṭhite;</p>

<p rend="gathalast">Dīpodayañca bhedañca, disvā saṃviggamānasā.</p>

<p rend="hangnum" n="373"><hi rend="paranum">373</hi><hi rend="dot">.</hi></p>

<p rend="gatha1"> ‘‘Nibbinnā <pb ed="V" n="2.0219" /> sabbasaṅkhāre, paccayākārakovidā;</p>

<p rend="gathalast">Caturoghe atikkamma, arahattamapāpuṇiṃ.</p>

<p rend="hangnum" n="374"><hi rend="paranum">374</hi><hi rend="dot">.</hi></p>

<p rend="gatha1"> ‘‘Iddhīsu ca vasī āsiṃ, dibbāya sotadhātuyā;</p>

<p rend="gathalast">Cetopariyañāṇassa, vasī cāpi bhavāmahaṃ.</p>

<p rend="hangnum" n="375"><hi rend="paranum">375</hi><hi rend="dot">.</hi></p>

<p rend="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>

<p rend="gathalast">Sabbāsavaparikkhīṇā, natthi dāni punabbhavo.</p>

<p rend="hangnum" n="376"><hi rend="paranum">376</hi><hi rend="dot">.</hi></p>

<p rend="gatha1"> ‘‘Atthadhammaniruttīsu, paṭibhāne tatheva ca;</p>

<p rend="gathalast">Parisuddhaṃ mama ñāṇaṃ, uppannaṃ buddhasāsane.</p>

<p rend="hangnum" n="377"><hi rend="paranum">377</hi><hi rend="dot">.</hi></p>

<p rend="gatha1"> ‘‘Kusalāhaṃ visuddhīsu, kathāvatthuvisāradā;</p>

<p rend="gathalast">Abhidhammanayaññū ca, vasippattāmhi sāsane.</p>

<p rend="hangnum" n="378"><hi rend="paranum">378</hi><hi rend="dot">.</hi></p>

<p rend="gatha1"> ‘‘Tato <pb ed="T" n="2.0310" /><pb ed="M" n="2.0229" /> toraṇavatthusmiṃ, raññā kosalasāminā;</p>

<p rend="gathalast">Pucchitā nipuṇe pañhe, byākarontī yathātathaṃ.</p>

<p rend="hangnum" n="379"><hi rend="paranum">379</hi><hi rend="dot">.</hi></p>

<p rend="gatha1"> ‘‘Tadā sa rājā sugataṃ, upasaṅkamma pucchatha;</p>

<p rend="gathalast">Tatheva buddho byākāsi, yathā te byākatā mayā.</p>

<p rend="hangnum" n="380"><hi rend="paranum">380</hi><hi rend="dot">.</hi></p>

<p rend="gatha1"> ‘‘Jino tasmiṃ guṇe tuṭṭho, etadagge ṭhapesi maṃ;</p>

<p rend="gathalast">Mahāpaññānamaggāti, bhikkhunīnaṃ naruttamo.</p>

<p rend="hangnum" n="381"><hi rend="paranum">381</hi><hi rend="dot">.</hi></p>

<p rend="gatha1"> ‘‘Kilesā <pb ed="P" n="2.0551" /> jhāpitā mayhaṃ…pe… viharāmi anāsavā.</p>

<p rend="hangnum" n="382"><hi rend="paranum">382</hi><hi rend="dot">.</hi></p>

<p rend="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>

<p rend="hangnum" n="383"><hi rend="paranum">383</hi><hi rend="dot">.</hi></p>

<p rend="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>

<p rend="bodytext">Itthaṃ sudaṃ khemā bhikkhunī imā gāthāyo abhāsitthāti.</p>

<p rend="centre">Khemātheriyāpadānaṃ aṭṭhamaṃ.</p>

<p rend="subhead">9. Uppalavaṇṇātherīapadānaṃ</p>

<p rend="hangnum" n="384"><hi rend="paranum">384</hi><hi rend="dot">.</hi></p>

<p rend="gatha1"> ‘‘Bhikkhunī uppalavaṇṇā, iddhiyā pāramiṃ gatā;</p>

<p rend="gathalast">Vanditvā satthuno pāde, idaṃ vacanamabravi.</p>

<p rend="hangnum" n="385"><hi rend="paranum">385</hi><hi rend="dot">.</hi></p>

<p rend="gatha1"> ‘‘‘Nitthiṇṇā <pb ed="V" n="2.0220" /> jātisaṃsāraṃ <note>jātisaṃsārā (pī.)</note>, pattāhaṃ acalaṃ padaṃ;</p>

<p rend="gathalast">Sabbadukkhaṃ mayā khīṇaṃ, ārocemi mahāmuni.</p>

<p rend="hangnum" n="386"><hi rend="paranum">386</hi><hi rend="dot">.</hi></p>

<p rend="gatha1"> ‘‘‘Yāvatā <pb ed="T" n="2.0311" /> parisā atthi, pasannā jinasāsane;</p>

<p rend="gathalast">Yassā ca meparādhotthi, khamantu jinasammukhā.</p>

<p rend="hangnum" n="387"><hi rend="paranum">387</hi><hi rend="dot">.</hi></p>

<p rend="gatha1"> ‘‘‘Saṃsāre saṃsarantiyā <note>saṃsarantā me (syā.)</note>, khalitaṃ me sace bhave;</p>

<p rend="gathalast">Ārocemi mahāvīra, aparādhaṃ khamassu taṃ <note>me (syā.)</note>.</p>

<p rend="hangnum" n="388"><hi rend="paranum">388</hi><hi rend="dot">.</hi></p>

<p rend="gatha1"> ‘‘‘Iddhiñcāpi nidassehi, mama sāsanakārike;</p>

<p rend="gathalast">Catasso parisā ajja, kaṅkhaṃ chindāhi yāvatā.</p>

<p rend="hangnum" n="389"><hi rend="paranum">389</hi><hi rend="dot">.</hi></p>

<p rend="gatha1"> ‘‘‘Dhītā tuyhaṃ mahāvīra, paññavanta jutindhara;</p>

<p rend="gathalast">Bahuñca dukkaraṃ kammaṃ, kataṃ me atidukkaraṃ.</p>

<p rend="hangnum" n="390"><hi rend="paranum">390</hi><hi rend="dot">.</hi></p>

<p rend="gatha1"> ‘‘‘Uppalasseva <pb ed="M" n="2.0230" /> me vaṇṇo, nāmenuppalanāmikā;</p>

<p rend="gathalast">Sāvikā te mahāvīra, pāde vandāmi cakkhuma.</p>

<p rend="hangnum" n="391"><hi rend="paranum">391</hi><hi rend="dot">.</hi></p>

<p rend="gatha1"> ‘‘‘Rāhulo ca ahañceva, nekajātisate bahū;</p>

<p rend="gathalast">Ekasmiṃ sambhave jātā, samānachandamānasā.</p>

<p rend="hangnum" n="392"><hi rend="paranum">392</hi><hi rend="dot">.</hi></p>

<p rend="gatha1"> ‘‘‘Nibbatti ekato hoti, jātiyāpi ca ekato <note>jātīsu bahuso mama (sī.)</note>;</p>

<p rend="gathalast">Pacchime bhave sampatte, ubhopi nānāsambhavā.</p>

<p rend="hangnum" n="393"><hi rend="paranum">393</hi><hi rend="dot">.</hi></p>

<p rend="gatha1"> ‘‘‘Putto ca rāhulo nāma, dhītā uppalasavhayā;</p>

<p rend="gathalast">Passa vīra mamaṃ iddhiṃ, balaṃ dassemi satthuno.</p>

<p rend="hangnum" n="394"><hi rend="paranum">394</hi><hi rend="dot">.</hi></p>

<p rend="gatha1"> ‘‘‘Mahāsamudde <pb ed="P" n="2.0552" /> caturo, pakkhipi hatthapātiyaṃ;</p>

<p rend="gathalast">Telaṃ hatthagatañceva, khiḍḍo <note>vejjo (sī. pī.)</note> komārako yathā.</p>

<p rend="hangnum" n="395"><hi rend="paranum">395</hi><hi rend="dot">.</hi></p>

<p rend="gatha1"> ‘‘‘Ubbattayitvā pathaviṃ, pakkhipi hatthapātiyaṃ;</p>

<p rend="gathalast">Cittaṃ muñjaṃ yathā nāma, luñci komārako yuvā.</p>

<p rend="hangnum" n="396"><hi rend="paranum">396</hi><hi rend="dot">.</hi></p>

<p rend="gatha1"> ‘‘‘Cakkavāḷasamaṃ <pb ed="T" n="2.0312" /> pāṇiṃ, chādayitvāna matthake;</p>

<p rend="gathalast">Vassāpetvāna phusitaṃ, nānāvaṇṇaṃ punappunaṃ.</p>

<p rend="hangnum" n="397"><hi rend="paranum">397</hi><hi rend="dot">.</hi></p>

<p rend="gatha1"> ‘‘‘Bhūmiṃ udukkhalaṃ katvā, dhaññaṃ katvāna sakkharaṃ;</p>

<p rend="gathalast">Sineruṃ musalaṃ katvā, maddi komārikā yathā.</p>

<p rend="hangnum" n="398"><hi rend="paranum">398</hi><hi rend="dot">.</hi></p>

<p rend="gatha1"> ‘‘‘Dhītāhaṃ buddhaseṭṭhassa, nāmenuppalasavhayā;</p>

<p rend="gathalast">Abhiññāsu vasībhūtā, tava sāsanakārikā.</p>

<p rend="hangnum" n="399"><hi rend="paranum">399</hi><hi rend="dot">.</hi></p>

<p rend="gatha1"> ‘‘‘Nānāvikubbanaṃ <pb ed="V" n="2.0221" /> katvā, dassetvā lokanāyakaṃ;</p>

<p rend="gathalast">Nāmagottañca sāvetvā <note>pakāsetvā (syā.)</note>, pāde vandāmi cakkhuma.</p>

<p rend="hangnum" n="400"><hi rend="paranum">400</hi><hi rend="dot">.</hi></p>

<p rend="gatha1"> ‘‘‘Iddhīsu ca vasī homi, dibbāya sotadhātuyā;</p>

<p rend="gathalast">Cetopariyañāṇassa, vasī homi mahāmune.</p>

<p rend="hangnum" n="401"><hi rend="paranum">401</hi><hi rend="dot">.</hi></p>

<p rend="gatha1"> ‘‘‘Pubbenivāsaṃ jānāmi, dibbacakkhu visodhitaṃ;</p>

<p rend="gathalast">Sabbāsavaparikkhīṇā, natthi dāni punabbhavo.</p>

<p rend="hangnum" n="402"><hi rend="paranum">402</hi><hi rend="dot">.</hi></p>

<p rend="gatha1"> ‘‘‘Atthadhammaniruttīsu, paṭibhāne tatheva ca;</p>

<p rend="gathalast">Ñāṇaṃ me vimalaṃ <note>vipulaṃ (syā.)</note> suddhaṃ, sabhāvena mahesino.</p>

<p rend="hangnum" n="403"><hi rend="paranum">403</hi><hi rend="dot">.</hi></p>

<p rend="gatha1"> ‘‘‘Purimānaṃ <pb ed="M" n="2.0231" /> jinaggānaṃ, saṅgamaṃ te nidassitaṃ <note>sammukhā ca parammukhā (sī.)</note>;</p>

<p rend="gathalast">Adhikāraṃ bahuṃ mayhaṃ, tuyhatthāya mahāmuni.</p>

<p rend="hangnum" n="404"><hi rend="paranum">404</hi><hi rend="dot">.</hi></p>

<p rend="gatha1"> ‘‘‘Yaṃ mayā pūritaṃ kammaṃ, kusalaṃ sara me muni;</p>

<p rend="gathalast">Tavatthāya mahāvīra, puññaṃ upacitaṃ mayā.</p>

<p rend="hangnum" n="405"><hi rend="paranum">405</hi><hi rend="dot">.</hi></p>

<p rend="gatha1"> ‘‘‘Abhabbaṭṭhāne vajjetvā, vārayantī <note>parivajjanti (sī.), paripācento (syā.)</note> anācaraṃ;</p>

<p rend="gathalast">Tavatthāya mahāvīra, cattaṃ me jīvituttamaṃ.</p>

<p rend="hangnum" n="406"><hi rend="paranum">406</hi><hi rend="dot">.</hi></p>

<p rend="gatha1"> ‘‘‘Dasakoṭisahassāni <pb ed="T" n="2.0313" />, adāsiṃ mama jīvitaṃ;</p>

<p rend="gathalast">Pariccattā ca me homi, tavatthāya mahāmuni.</p>

<p rend="hangnum" n="407"><hi rend="paranum">407</hi><hi rend="dot">.</hi></p>

<p rend="gatha1"> ‘‘‘Tadātivimhitā sabbā, sirasāva katañjalī;</p>

<p rend="gathalast">Avocayye kathaṃ āsi, atuliddhiparakkamā’.</p>

<p rend="hangnum" n="408"><hi rend="paranum">408</hi><hi rend="dot">.</hi></p>

<p rend="gatha1"> ‘‘Satasahassito <pb ed="P" n="2.0553" /> kappe, nāgakaññā ahaṃ tadā;</p>

<p rend="gathalast">Vimalā nāma nāmena, kaññānaṃ sādhusammatā.</p>

<p rend="hangnum" n="409"><hi rend="paranum">409</hi><hi rend="dot">.</hi></p>

<p rend="gatha1"> ‘‘Mahorago mahānāgo, pasanno jinasāsane;</p>

<p rend="gathalast">Padumuttaraṃ mahātejaṃ, nimantesi sasāvakaṃ.</p>

<p rend="hangnum" n="410"><hi rend="paranum">410</hi><hi rend="dot">.</hi></p>

<p rend="gatha1"> ‘‘Ratanamayaṃ maṇḍapaṃ, pallaṅkaṃ ratanāmayaṃ;</p>

<p rend="gathalast">Ratanaṃ vālukākiṇṇaṃ, upabhogaṃ ratanāmayaṃ.</p>

<p rend="hangnum" n="411"><hi rend="paranum">411</hi><hi rend="dot">.</hi></p>

<p rend="gatha1"> ‘‘Maggañca paṭiyādesi, ratanaddhajabhūsitaṃ;</p>

<p rend="gathalast">Paccuggantvāna sambuddhaṃ, vajjanto tūriyehi so.</p>

<p rend="hangnum" n="412"><hi rend="paranum">412</hi><hi rend="dot">.</hi></p>

<p rend="gatha1"> ‘‘Parisāhi ca catūhi <note>parisāhi catūhi so (sī.), parisāhi catasso hi (pī.)</note>, parivuto <note>sahito (sī.), pharate (syā.), pareto (pī.)</note> lokanāyako;</p>

<p rend="gathalast">Mahoragassa bhavane, nisīdi paramāsane.</p>

<p rend="hangnum" n="413"><hi rend="paranum">413</hi><hi rend="dot">.</hi></p>

<p rend="gatha1"> ‘‘Annaṃ <pb ed="V" n="2.0222" /> pānaṃ khādanīyaṃ, bhojanañca mahārahaṃ;</p>

<p rend="gathalast">Varaṃ varañca pādāsi, nāgarājā mahāyasaṃ.</p>

<p rend="hangnum" n="414"><hi rend="paranum">414</hi><hi rend="dot">.</hi></p>

<p rend="gatha1"> ‘‘Bhuñjitvāna sambuddho, pattaṃ dhovitvā yoniso;</p>

<p rend="gathalast">Anumodanīyaṃkāsi, nāgakaññā mahiddhikā.</p>

<p rend="hangnum" n="415"><hi rend="paranum">415</hi><hi rend="dot">.</hi></p>

<p rend="gatha1"> ‘‘Sabbaññuṃ <pb ed="M" n="2.0232" /> phullitaṃ disvā, nāgakaññā mahāyasaṃ;</p>

<p rend="gathalast">Pasannaṃ satthuno cittaṃ, sunibandhañca mānasaṃ.</p>

<p rend="hangnum" n="416"><hi rend="paranum">416</hi><hi rend="dot">.</hi></p>

<p rend="gatha1"> ‘‘Mamañca <pb ed="T" n="2.0314" /> cittamaññāya, jalajuttamanāmako;</p>

<p rend="gathalast">Tasmiṃ khaṇe mahāvīro, bhikkhuniṃ dassayiddhiyā.</p>

<p rend="hangnum" n="417"><hi rend="paranum">417</hi><hi rend="dot">.</hi></p>

<p rend="gatha1"> ‘‘Iddhī anekā dassesi, bhikkhunī sā visāradā;</p>

<p rend="gathalast">Pamoditā vedajātā, satthāraṃ idamabravi <note>etadabraviṃ (syā. pī.)</note>.</p>

<p rend="hangnum" n="418"><hi rend="paranum">418</hi><hi rend="dot">.</hi></p>

<p rend="gatha1"> ‘‘‘Addasāhaṃ imaṃ iddhiṃ, sumanaṃ itarāyapi;</p>

<p rend="gathalast">Kathaṃ ahosi sā vīra, iddhiyā suvisāradā’.</p>

<p rend="hangnum" n="419"><hi rend="paranum">419</hi><hi rend="dot">.</hi></p>

<p rend="gatha1"> ‘‘‘Orasā mukhato jātā, dhītā mama mahiddhikā;</p>

<p rend="gathalast">Mamānusāsanikarā, iddhiyā suvisāradā’.</p>

<p rend="hangnum" n="420"><hi rend="paranum">420</hi><hi rend="dot">.</hi></p>

<p rend="gatha1"> ‘‘Buddhassa vacanaṃ sutvā, evaṃ patthesahaṃ tadā <note>tuṭṭhā evaṃ avocahaṃ (syā.), evamahosahaṃ tadā (ka.)</note>;</p>

<p rend="gathalast">Ahampi tādisā homi, iddhiyā suvisāradā.</p>

<p rend="hangnum" n="421"><hi rend="paranum">421</hi><hi rend="dot">.</hi></p>

<p rend="gatha1"> ‘‘Pamoditāhaṃ <pb ed="P" n="2.0554" /> sumanā, patthe uttamamānasā <note>pattauttamamānasā (sī. syā. pī.)</note>;</p>

<p rend="gathalast">Anāgatamhi addhāne, īdisā homi nāyaka.</p>

<p rend="hangnum" n="422"><hi rend="paranum">422</hi><hi rend="dot">.</hi></p>

<p rend="gatha1"> ‘‘Maṇimayamhi pallaṅke, maṇḍapamhi pabhassare;</p>

<p rend="gathalast">Annapānena tappetvā, sasaṅghaṃ lokanāyakaṃ.</p>

<p rend="hangnum" n="423"><hi rend="paranum">423</hi><hi rend="dot">.</hi></p>

<p rend="gatha1"> ‘‘Nāgānaṃ pavaraṃ pupphaṃ, aruṇaṃ nāma uppalaṃ;</p>

<p rend="gathalast">Vaṇṇaṃ me īdisaṃ hotu, pūjesiṃ lokanāyakaṃ.</p>

<p rend="hangnum" n="424"><hi rend="paranum">424</hi><hi rend="dot">.</hi></p>

<p rend="gatha1"> ‘‘Tena kammena sukatena, cetanāpaṇidhīhi ca;</p>

<p rend="gathalast">Jahitvā mānusaṃ dehaṃ, tāvatiṃsamagacchahaṃ.</p>

<p rend="hangnum" n="425"><hi rend="paranum">425</hi><hi rend="dot">.</hi></p>

<p rend="gatha1"> ‘‘Tato cutāhaṃ manuje, upapannā sayambhuno;</p>

<p rend="gathalast">Uppalehi paṭicchannaṃ, piṇḍapātamadāsahaṃ.</p>

<p rend="hangnum" n="426"><hi rend="paranum">426</hi><hi rend="dot">.</hi></p>

<p rend="gatha1"> ‘‘Ekanavutito <pb ed="T" n="2.0315" /> kappe, vipassī nāma nāyako;</p>

<p rend="gathalast">Uppajji cārudassano, sabbadhammesu cakkhumā.</p>

<p rend="hangnum" n="427"><hi rend="paranum">427</hi><hi rend="dot">.</hi></p>

<p rend="gatha1"> ‘‘Seṭṭhidhītā <pb ed="V" n="2.0223" /> tadā hutvā, bārāṇasipuruttame;</p>

<p rend="gathalast">Nimantetvāna sambuddhaṃ, sasaṅghaṃ lokanāyakaṃ.</p>

<p rend="hangnum" n="428"><hi rend="paranum">428</hi><hi rend="dot">.</hi></p>

<p rend="gatha1"> ‘‘Mahādānaṃ <pb ed="M" n="2.0233" /> daditvāna, uppalehi vināyakaṃ;</p>

<p rend="gathalast">Pūjayitvā cetasāva <note>ca teheva (syā. pī.)</note>, vaṇṇasobhaṃ apatthayiṃ.</p>

<p rend="hangnum" n="429"><hi rend="paranum">429</hi><hi rend="dot">.</hi></p>

<p rend="gatha1"> ‘‘Imamhi bhaddake kappe, brahmabandhu mahāyaso;</p>

<p rend="gathalast">Kassapo nāma gottena, uppajji vadataṃ varo.</p>

<p rend="hangnum" n="430"><hi rend="paranum">430</hi><hi rend="dot">.</hi></p>

<p rend="gatha1"> ‘‘Upaṭṭhāko mahesissa, tadā āsi narissaro;</p>

<p rend="gathalast">Kāsirājā kikī nāma, bārāṇasipuruttame.</p>

<p rend="hangnum" n="431"><hi rend="paranum">431</hi><hi rend="dot">.</hi></p>

<p rend="gatha1"> ‘‘Tassāsiṃ dutiyā dhītā, samaṇaguttasavhayā;</p>

<p rend="gathalast">Dhammaṃ sutvā jinaggassa, pabbajjaṃ samarocayiṃ.</p>

<p rend="hangnum" n="432"><hi rend="paranum">432</hi><hi rend="dot">.</hi></p>

<p rend="gatha1"> ‘‘Anujāni na no tāto, agāreva tadā mayaṃ;</p>

<p rend="gathalast">Vīsavassasahassāni, vicarimha atanditā.</p>

<p rend="hangnum" n="433"><hi rend="paranum">433</hi><hi rend="dot">.</hi></p>

<p rend="gatha1"> ‘‘Komāribrahmacariyaṃ, rājakaññā sukhedhitā;</p>

<p rend="gathalast">Buddhopaṭṭhānaniratā, muditā sattadhītaro.</p>

<p rend="hangnum" n="434"><hi rend="paranum">434</hi><hi rend="dot">.</hi></p>

<p rend="gatha1"> ‘‘Samaṇī samaṇaguttā ca, bhikkhunī bhikkhudāyikā <note>bhikkhudāsikā (sī. syā.)</note>;</p>

<p rend="gathalast">Dhammā ceva sudhammā ca, sattamī saṅghadāyikā <note>saṃghadāsikā (sī. syā.)</note>.</p>

<p rend="hangnum" n="435"><hi rend="paranum">435</hi><hi rend="dot">.</hi></p>

<p rend="gatha1"> ‘‘Ahaṃ khemā ca sappaññā, paṭācārā ca kuṇḍalā;</p>

<p rend="gathalast">Kisāgotamī dhammadinnā, visākhā hoti sattamī.</p>

<p rend="hangnum" n="436"><hi rend="paranum">436</hi><hi rend="dot">.</hi></p>

<p rend="gatha1"> ‘‘Tehi <pb ed="T" n="2.0316" /><pb ed="P" n="2.0555" /> kammehi sukatehi, cetanāpaṇidhīhi ca;</p>

<p rend="gathalast">Jahitvā mānusaṃ dehaṃ, tāvatiṃsamagacchahaṃ.</p>

<p rend="hangnum" n="437"><hi rend="paranum">437</hi><hi rend="dot">.</hi></p>

<p rend="gatha1"> ‘‘Tato cutā manussesu, upapannā mahākule;</p>

<p rend="gathalast">Pītaṃ maṭṭhaṃ varaṃ dussaṃ, adaṃ arahato ahaṃ.</p>

<p rend="hangnum" n="438"><hi rend="paranum">438</hi><hi rend="dot">.</hi></p>

<p rend="gatha1"> ‘‘Tato cutāriṭṭhapure, jātā vippakule ahaṃ;</p>

<p rend="gathalast">Dhītā tiriṭivacchassa, ummādantī manoharā.</p>

<p rend="hangnum" n="439"><hi rend="paranum">439</hi><hi rend="dot">.</hi></p>

<p rend="gatha1"> ‘‘Tato cutā janapade, kule aññatare ahaṃ;</p>

<p rend="gathalast">Pasūtā nātiphītamhi, sāliṃ gopemahaṃ tadā.</p>

<p rend="hangnum" n="440"><hi rend="paranum">440</hi><hi rend="dot">.</hi></p>

<p rend="gatha1"> ‘‘Disvā paccekasambuddhaṃ, pañcalājāsatānihaṃ;</p>

<p rend="gathalast">Datvā padumacchannāni, pañca puttasatānihaṃ.</p>

<p rend="hangnum" n="441"><hi rend="paranum">441</hi><hi rend="dot">.</hi></p>

<p rend="gatha1"> ‘‘Patthayiṃ <pb ed="M" n="2.0234" /><pb ed="V" n="2.0224" /> tepi patthesuṃ, madhuṃ datvā sayambhuno;</p>

<p rend="gathalast">Tato cutā araññehaṃ, ajāyiṃ padumodare.</p>

<p rend="hangnum" n="442"><hi rend="paranum">442</hi><hi rend="dot">.</hi></p>

<p rend="gatha1"> ‘‘Kāsirañño mahesīhaṃ, hutvā sakkatapūjitā;</p>

<p rend="gathalast">Ajaniṃ rājaputtānaṃ, anūnaṃ satapañcakaṃ.</p>

<p rend="hangnum" n="443"><hi rend="paranum">443</hi><hi rend="dot">.</hi></p>

<p rend="gatha1"> ‘‘Yadā te yobbanappattā, kīḷantā jalakīḷitaṃ;</p>

<p rend="gathalast">Disvā opattapadumaṃ, āsuṃ paccekanāyakā.</p>

<p rend="hangnum" n="444"><hi rend="paranum">444</hi><hi rend="dot">.</hi></p>

<p rend="gatha1"> ‘‘Sāhaṃ tehi vinābhūtā, sutavīrehi sokinī <note>sutavarehi sokinī (sī. syā.)</note>;</p>

<p rend="gathalast">Cutā isigilipasse, gāmakamhi ajāyihaṃ.</p>

<p rend="hangnum" n="445"><hi rend="paranum">445</hi><hi rend="dot">.</hi></p>

<p rend="gatha1"> ‘‘Yadā buddhā sutamatī, sutānaṃ bhattunopi ca <note>kasataṃ tadā (sī.), attanopi ca (syā.)</note>;</p>

<p rend="gathalast">Yāguṃ ādāya gacchantī, aṭṭha paccekanāyake.</p>

<p rend="hangnum" n="446"><hi rend="paranum">446</hi><hi rend="dot">.</hi></p>

<p rend="gatha1"> ‘‘Bhikkhāya <pb ed="T" n="2.0317" /> gāmaṃ gacchante, disvā putte anussariṃ;</p>

<p rend="gathalast">Khīradhārā viniggacchi, tadā me puttapemasā.</p>

<p rend="hangnum" n="447"><hi rend="paranum">447</hi><hi rend="dot">.</hi></p>

<p rend="gatha1"> ‘‘Tato tesaṃ adaṃ yāguṃ, pasannā sehi pāṇibhi;</p>

<p rend="gathalast">Tato cutāhaṃ tidasaṃ, nandanaṃ upapajjahaṃ.</p>

<p rend="hangnum" n="448"><hi rend="paranum">448</hi><hi rend="dot">.</hi></p>

<p rend="gatha1"> ‘‘Anubhotvā sukhaṃ dukkhaṃ, saṃsaritvā bhavābhave;</p>

<p rend="gathalast">Tavatthāya mahāvīra, pariccattañca jīvitaṃ.</p>

<p rend="hangnum" n="449"><hi rend="paranum">449</hi><hi rend="dot">.</hi></p>

<p rend="gatha1"> ‘‘Evaṃ <pb ed="P" n="2.0556" /> bahuvidhaṃ dukkhaṃ, sampattī ca bahubbidhā;</p>

<p rend="gathalast">Pacchime bhave sampatte, jātā sāvatthiyaṃ pure.</p>

<p rend="hangnum" n="450"><hi rend="paranum">450</hi><hi rend="dot">.</hi></p>

<p rend="gatha1"> ‘‘Mahādhanaseṭṭhikule, sukhite sajjite tathā;</p>

<p rend="gathalast">Nānāratanapajjote, sabbakāmasamiddhine.</p>

<p rend="hangnum" n="451"><hi rend="paranum">451</hi><hi rend="dot">.</hi></p>

<p rend="gatha1"> ‘‘Sakkatā pūjitā ceva, mānitāpacitā tathā;</p>

<p rend="gathalast">Rūpasīrimanuppattā <note>rūpasobhaggasampannā (sī.)</note>, kulesu atisakkatā <note>abhisammatā (sī.)</note>.</p>

<p rend="hangnum" n="452"><hi rend="paranum">452</hi><hi rend="dot">.</hi></p>

<p rend="gatha1"> ‘‘Atīva patthitā cāsiṃ, rūpabhogasirīhi ca;</p>

<p rend="gathalast">Patthitā seṭṭhiputtehi, anekehi satehipi.</p>

<p rend="hangnum" n="453"><hi rend="paranum">453</hi><hi rend="dot">.</hi></p>

<p rend="gatha1"> ‘‘Agāraṃ pajahitvāna, pabbajiṃ anagāriyaṃ;</p>

<p rend="gathalast">Aḍḍhamāse asampatte, catusaccamapāpuṇiṃ.</p>

<p rend="hangnum" n="454"><hi rend="paranum">454</hi><hi rend="dot">.</hi></p>

<p rend="gatha1"> ‘‘Iddhiyā <pb ed="M" n="2.0235" /> abhinimmitvā, caturassaṃ rathaṃ ahaṃ;</p>

<p rend="gathalast">Buddhassa pāde vandissaṃ, lokanāthassa tādino.</p>

<p rend="hangnum" n="455"><hi rend="paranum">455</hi><hi rend="dot">.</hi></p>

<p rend="gatha1"> ‘‘‘Supupphitaggaṃ <pb ed="V" n="2.0225" /> upagamma pādapaṃ <note>bhikkhunī (sī. pī. ka.) therīgā. 230</note>, ekā tuvaṃ tiṭṭhasi sālamūle;</p>

<p rend="gathalast">Na <pb ed="T" n="2.0318" /> cāpi te dutiyo atthi koci <note>na catthi te dutiyā vaṇṇadhātu (sī. pī. ka.)</note>, bāle na tvaṃ bhāyasi dhuttakānaṃ’.</p>

<p rend="hangnum" n="456"><hi rend="paranum">456</hi><hi rend="dot">.</hi></p>

<p rend="gatha1"> ‘‘‘Sataṃ sahassānipi dhuttakānaṃ <note>sahassānampi dhuttakānaṃ (pī.) therīgā. 231</note>, samāgatā edisakā bhaveyyuṃ;</p>

<p rend="gathalast">Lomaṃ na iñje na sampavedhe, kiṃ me tuvaṃ māra karissaseko <note>na māra bhāyāmi tavekikāpi (sī. ka.) … tamekikāsiṃ (pī.)</note>.</p>

<p rend="hangnum" n="457"><hi rend="paranum">457</hi><hi rend="dot">.</hi></p>

<p rend="gatha1"> ‘‘‘Esā antaradhāyāmi, kucchiṃ vā pavisāmi te;</p>

<p rend="gathalast">Bhamukantarikāyampi, tiṭṭhantiṃ maṃ na dakkhasi.</p>

<p rend="hangnum" n="458"><hi rend="paranum">458</hi><hi rend="dot">.</hi></p>

<p rend="gatha1"> ‘‘‘Cittasmiṃ vasībhūtāmhi, iddhipādā subhāvitā;</p>

<p rend="gathalast">Sabbabandhanamuttāmhi, na taṃ bhāyāmi āvuso.</p>

<p rend="hangnum" n="459"><hi rend="paranum">459</hi><hi rend="dot">.</hi></p>

<p rend="gatha1"> ‘‘‘Sattisūlūpamā kāmā, khandhāsaṃ adhikuṭṭanā;</p>

<p rend="gathalast">Yaṃ tvaṃ kāmaratiṃ brūsi, aratī dāni sā mama.</p>

<p rend="hangnum" n="460"><hi rend="paranum">460</hi><hi rend="dot">.</hi></p>

<p rend="gatha1"> ‘‘‘Sabbattha <pb ed="P" n="2.0557" /> vihatā nandī, tamokhandho padālito;</p>

<p rend="gathalast">Evaṃ jānāhi pāpima, nihato tvamasi antaka’.</p>

<p rend="hangnum" n="461"><hi rend="paranum">461</hi><hi rend="dot">.</hi></p>

<p rend="gatha1"> ‘‘Jino tamhi guṇe tuṭṭho, etadagge ṭhapesi maṃ;</p>

<p rend="gathalast">Aggā iddhimatīnanti, parisāsu vināyako.</p>

<p rend="hangnum" n="462"><hi rend="paranum">462</hi><hi rend="dot">.</hi></p>

<p rend="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>

<p rend="gathalast">Ohito garuko bhāro, bhavanetti samūhatā.</p>

<p rend="hangnum" n="463"><hi rend="paranum">463</hi><hi rend="dot">.</hi></p>

<p rend="gatha1"> ‘‘Yassatthāya pabbajitā, agārasmānagāriyaṃ;</p>

<p rend="gathalast">So me attho anuppatto, sabbasaṃyojanakkhayo.</p>

<p rend="hangnum" n="464"><hi rend="paranum">464</hi><hi rend="dot">.</hi></p>

<p rend="gatha1"> ‘‘Cīvaraṃ <pb ed="T" n="2.0319" /><pb ed="M" n="2.0236" /> piṇḍapātañca, paccayaṃ sayanāsanaṃ;</p>

<p rend="gathalast">Khaṇena upanāmenti, sahassāni samantato.</p>

<p rend="hangnum" n="465"><hi rend="paranum">465</hi><hi rend="dot">.</hi></p>

<p rend="gatha1"> ‘‘Kilesā jhāpitā mayhaṃ…pe… viharāmi anāsavā;</p>

<p rend="hangnum" n="466"><hi rend="paranum">466</hi><hi rend="dot">.</hi></p>

<p rend="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>

<p rend="hangnum" n="467"><hi rend="paranum">467</hi><hi rend="dot">.</hi></p>

<p rend="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>

<p rend="bodytext">Itthaṃ sudaṃ uppalavaṇṇā bhikkhunī imā gāthāyo abhāsitthāti.</p>

<p rend="centre">Uppalavaṇṇātheriyāpadānaṃ navamaṃ.</p>

<p rend="subhead">10. Paṭācārātherīapadānaṃ</p>

<p rend="hangnum" n="468"><hi rend="paranum">468</hi><hi rend="dot">.</hi></p>

<p rend="gatha1"> ‘‘Padumuttaro <pb ed="V" n="2.0226" /> nāma jino, sabbadhammāna pāragū;</p>

<p rend="gathalast">Ito satasahassamhi, kappe uppajji nāyako.</p>

<p rend="hangnum" n="469"><hi rend="paranum">469</hi><hi rend="dot">.</hi></p>

<p rend="gatha1"> ‘‘Tadāhaṃ haṃsavatiyaṃ, jātā seṭṭhikule ahuṃ;</p>

<p rend="gathalast">Nānāratanapajjote, mahāsukhasamappitā.</p>

<p rend="hangnum" n="470"><hi rend="paranum">470</hi><hi rend="dot">.</hi></p>

<p rend="gatha1"> ‘‘Upetvā taṃ mahāvīraṃ, assosiṃ dhammadesanaṃ;</p>

<p rend="gathalast">Tato jātapasādāhaṃ, upesiṃ saraṇaṃ jinaṃ.</p>

<p rend="hangnum" n="471"><hi rend="paranum">471</hi><hi rend="dot">.</hi></p>

<p rend="gatha1"> ‘‘Tato vinayadhārīnaṃ, aggaṃ vaṇṇesi nāyako;</p>

<p rend="gathalast">Bhikkhuniṃ lajjiniṃ tādiṃ, kappākappavisāradaṃ.</p>

<p rend="hangnum" n="472"><hi rend="paranum">472</hi><hi rend="dot">.</hi></p>

<p rend="gatha1"> ‘‘Tadā <pb ed="T" n="2.0320" /> muditacittāhaṃ, taṃ ṭhānamabhikaṅkhinī;</p>

<p rend="gathalast">Nimantetvā dasabalaṃ, sasaṅghaṃ lokanāyakaṃ.</p>

<p rend="hangnum" n="473"><hi rend="paranum">473</hi><hi rend="dot">.</hi></p>

<p rend="gatha1"> ‘‘Bhojayitvāna sattāhaṃ, daditvāva ticīvaraṃ <note>daditvā pattacīvaraṃ (syā.)</note>;</p>

<p rend="gathalast">Nipacca sirasā pāde, idaṃ vacanamabraviṃ.</p>

<p rend="hangnum" n="474"><hi rend="paranum">474</hi><hi rend="dot">.</hi></p>

<p rend="gatha1"> ‘‘‘Yā tayā vaṇṇitā vīra, ito aṭṭhamake muni;</p>

<p rend="gathalast">Tādisāhaṃ bhavissāmi, yadi sijjhati nāyaka’.</p>

<p rend="hangnum" n="475"><hi rend="paranum">475</hi><hi rend="dot">.</hi></p>

<p rend="gatha1"> ‘‘Tadā <pb ed="P" n="2.0558" /> avoca maṃ satthā, ‘bhadde mā bhāyi assasa;</p>

<p rend="gathalast">Anāgatamhi addhāne, lacchase taṃ manorathaṃ.</p>

<p rend="hangnum" n="476"><hi rend="paranum">476</hi><hi rend="dot">.</hi></p>

<p rend="gatha1"> ‘‘‘Satasahassito <pb ed="M" n="2.0237" /> kappe, okkākakulasambhavo;</p>

<p rend="gathalast">Gotamo nāma gottena, satthā loke bhavissati.</p>

<p rend="hangnum" n="477"><hi rend="paranum">477</hi><hi rend="dot">.</hi></p>

<p rend="gatha1"> ‘‘‘Tassa dhammesu dāyādā, orasā dhammanimmitā;</p>

<p rend="gathalast">Paṭācārāti nāmena, hessati satthu sāvikā’.</p>

<p rend="hangnum" n="478"><hi rend="paranum">478</hi><hi rend="dot">.</hi></p>

<p rend="gatha1"> ‘‘Tadāhaṃ muditā <note>pamudī (ka.)</note> hutvā, yāvajīvaṃ tadā jinaṃ;</p>

<p rend="gathalast">Mettacittā paricariṃ, sasaṅghaṃ lokanāyakaṃ.</p>

<p rend="hangnum" n="479"><hi rend="paranum">479</hi><hi rend="dot">.</hi></p>

<p rend="gatha1"> ‘‘Tena kammena sukatena, cetanāpaṇidhīhi ca;</p>

<p rend="gathalast">Jahitvā mānusaṃ dehaṃ, tāvatiṃsamagacchahaṃ.</p>

<p rend="hangnum" n="480"><hi rend="paranum">480</hi><hi rend="dot">.</hi></p>

<p rend="gatha1"> ‘‘Imamhi bhaddake kappe, brahmabandhu mahāyaso;</p>

<p rend="gathalast">Kassapo nāma gottena, uppajji vadataṃ varo.</p>

<p rend="hangnum" n="481"><hi rend="paranum">481</hi><hi rend="dot">.</hi></p>

<p rend="gatha1"> ‘‘Upaṭṭhāko <pb ed="V" n="2.0227" /> mahesissa, tadā āsi narissaro;</p>

<p rend="gathalast">Kāsirājā kikī nāma, bārāṇasipuruttame.</p>

<p rend="hangnum" n="482"><hi rend="paranum">482</hi><hi rend="dot">.</hi></p>

<p rend="gatha1"> ‘‘Tassāsiṃ <pb ed="T" n="2.0321" /> tatiyā dhītā, bhikkhunī iti vissutā;</p>

<p rend="gathalast">Dhammaṃ sutvā jinaggassa, pabbajjaṃ samarocayiṃ.</p>

<p rend="hangnum" n="483"><hi rend="paranum">483</hi><hi rend="dot">.</hi></p>

<p rend="gatha1"> ‘‘Anujāni na no tāto, agāreva tadā mayaṃ;</p>

<p rend="gathalast">Vīsavassasahassāni, vicarimha atanditā.</p>

<p rend="hangnum" n="484"><hi rend="paranum">484</hi><hi rend="dot">.</hi></p>

<p rend="gatha1"> ‘‘Komāribrahmacariyaṃ, rājakaññā sukhedhitā;</p>

<p rend="gathalast">Buddhopaṭṭhānaniratā, muditā sattadhītaro.</p>

<p rend="hangnum" n="485"><hi rend="paranum">485</hi><hi rend="dot">.</hi></p>

<p rend="gatha1"> ‘‘Samaṇī samaṇaguttā ca, bhikkhunī bhikkhudāyikā;</p>

<p rend="gathalast">Dhammā ceva sudhammā ca, sattamī saṅghadāyikā.</p>

<p rend="hangnum" n="486"><hi rend="paranum">486</hi><hi rend="dot">.</hi></p>

<p rend="gatha1"> ‘‘Ahaṃ uppalavaṇṇā ca, khemā bhaddā ca bhikkhunī;</p>

<p rend="gathalast">Kisāgotamī dhammadinnā, visākhā hoti sattamī.</p>

<p rend="hangnum" n="487"><hi rend="paranum">487</hi><hi rend="dot">.</hi></p>

<p rend="gatha1"> ‘‘Tehi kammehi sukatehi, cetanāpaṇidhīhi ca;</p>

<p rend="gathalast">Jahitvā mānusaṃ dehaṃ, tāvatiṃsamagacchahaṃ.</p>

<p rend="hangnum" n="488"><hi rend="paranum">488</hi><hi rend="dot">.</hi></p>

<p rend="gatha1"> ‘‘Pacchime ca bhave dāni, jātā seṭṭhikule ahaṃ;</p>

<p rend="gathalast">Sāvatthiyaṃ puravare, iddhe phīte mahaddhane.</p>

<p rend="hangnum" n="489"><hi rend="paranum">489</hi><hi rend="dot">.</hi></p>

<p rend="gatha1"> ‘‘Yadā <pb ed="M" n="2.0238" /> ca yobbanūpetā, vitakkavasagā ahaṃ;</p>

<p rend="gathalast">Naraṃ jārapatiṃ disvā, tena saddhiṃ agacchahaṃ.</p>

<p rend="hangnum" n="490"><hi rend="paranum">490</hi><hi rend="dot">.</hi></p>

<p rend="gatha1"> ‘‘Ekaputtapasūtāhaṃ <pb ed="P" n="2.0559" />, dutiyo kucchiyā mamaṃ;</p>

<p rend="gathalast">Tadāhaṃ mātāpitaro, okkhāmīti <note>ikkhāmīti (syā.), dakkhāmīti (sī.)</note> sunicchitā.</p>

<p rend="hangnum" n="491"><hi rend="paranum">491</hi><hi rend="dot">.</hi></p>

<p rend="gatha1"> ‘‘Nārocesiṃ patiṃ mayhaṃ, tadā tamhi pavāsite;</p>

<p rend="gathalast">Ekikā niggatā gehā, gantuṃ sāvatthimuttamaṃ.</p>

<p rend="hangnum" n="492"><hi rend="paranum">492</hi><hi rend="dot">.</hi></p>

<p rend="gatha1"> ‘‘Tato <pb ed="T" n="2.0322" /> me sāmi āgantvā, sambhāvesi pathe mamaṃ;</p>

<p rend="gathalast">Tadā me kammajā vātā, uppannā atidāruṇā.</p>

<p rend="hangnum" n="493"><hi rend="paranum">493</hi><hi rend="dot">.</hi></p>

<p rend="gatha1"> ‘‘Uṭṭhito ca mahāmegho, pasūtisamaye mama;</p>

<p rend="gathalast">Dabbatthāya tadā gantvā, sāmi sappena mārito.</p>

<p rend="hangnum" n="494"><hi rend="paranum">494</hi><hi rend="dot">.</hi></p>

<p rend="gatha1"> ‘‘Tadā vijātadukkhena, anāthā kapaṇā ahaṃ;</p>

<p rend="gathalast">Kunnadiṃ pūritaṃ disvā, gacchantī sakulālayaṃ.</p>

<p rend="hangnum" n="495"><hi rend="paranum">495</hi><hi rend="dot">.</hi></p>

<p rend="gatha1"> ‘‘Bālaṃ <pb ed="V" n="2.0228" /> ādāya atariṃ, pārakūle ca ekakaṃ;</p>

<p rend="gathalast">Sāyetvā <note>pāyetvā (syā.), pātetvā (ka.)</note> bālakaṃ puttaṃ, itaraṃ taraṇāyahaṃ.</p>

<p rend="hangnum" n="496"><hi rend="paranum">496</hi><hi rend="dot">.</hi></p>

<p rend="gatha1"> ‘‘Nivattā ukkuso hāsi, taruṇaṃ vilapantakaṃ;</p>

<p rend="gathalast">Itarañca vahī soto, sāhaṃ sokasamappitā.</p>

<p rend="hangnum" n="497"><hi rend="paranum">497</hi><hi rend="dot">.</hi></p>

<p rend="gatha1"> ‘‘Sāvatthinagaraṃ gantvā, assosiṃ sajane mate;</p>

<p rend="gathalast">Tadā avocaṃ sokaṭṭā, mahāsokasamappitā.</p>

<p rend="hangnum" n="498"><hi rend="paranum">498</hi><hi rend="dot">.</hi></p>

<p rend="gatha1"> ‘‘Ubho puttā kālaṅkatā, panthe mayhaṃ patī mato;</p>

<p rend="gathalast">Mātā pitā ca bhātā ca, ekacitamhi ḍayhare.</p>

<p rend="hangnum" n="499"><hi rend="paranum">499</hi><hi rend="dot">.</hi></p>

<p rend="gatha1"> ‘‘Tadā kisā ca paṇḍu ca, anāthā dīnamānasā;</p>

<p rend="gathalast">Ito tato bhamantīhaṃ <note>gacchantīhaṃ (syā.), gamentīhaṃ (ka.)</note>, addasaṃ narasārathiṃ.</p>

<p rend="hangnum" n="500"><hi rend="paranum">500</hi><hi rend="dot">.</hi></p>

<p rend="gatha1"> ‘‘Tato avoca maṃ satthā, ‘putte mā soci assasa;</p>

<p rend="gathalast">Attānaṃ te gavesassu, kiṃ niratthaṃ vihaññasi.</p>

<p rend="hangnum" n="501"><hi rend="paranum">501</hi><hi rend="dot">.</hi></p>

<p rend="gatha1"> ‘‘‘Na santi puttā tāṇāya, na ñātī napi bandhavā;</p>

<p rend="gathalast">Antakenādhipannassa, natthi ñātīsu tāṇatā’.</p>

<p rend="hangnum" n="502"><hi rend="paranum">502</hi><hi rend="dot">.</hi></p>

<p rend="gatha1"> ‘‘Taṃ <pb ed="T" n="2.0323" /><pb ed="M" n="2.0239" /> sutvā munino vākyaṃ, paṭhamaṃ phalamajjhagaṃ;</p>

<p rend="gathalast">Pabbajitvāna naciraṃ, arahattamapāpuṇiṃ.</p>

<p rend="hangnum" n="503"><hi rend="paranum">503</hi><hi rend="dot">.</hi></p>

<p rend="gatha1"> ‘‘Iddhīsu <pb ed="P" n="2.0560" /> ca vasī homi, dibbāya sotadhātuyā;</p>

<p rend="gathalast">Paracittāni jānāmi, satthusāsanakārikā.</p>

<p rend="hangnum" n="504"><hi rend="paranum">504</hi><hi rend="dot">.</hi></p>

<p rend="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>

<p rend="gathalast">Khepetvā āsave sabbe, visuddhāsiṃ sunimmalā.</p>

<p rend="hangnum" n="505"><hi rend="paranum">505</hi><hi rend="dot">.</hi></p>

<p rend="gatha1"> ‘‘Tatohaṃ vinayaṃ sabbaṃ, santike sabbadassino;</p>

<p rend="gathalast">Uggahiṃ sabbavitthāraṃ, byāhariñca yathātathaṃ.</p>

<p rend="hangnum" n="506"><hi rend="paranum">506</hi><hi rend="dot">.</hi></p>

<p rend="gatha1"> ‘‘Jino tasmiṃ guṇe tuṭṭho, etadagge ṭhapesi maṃ;</p>

<p rend="gathalast">Aggā vinayadhārīnaṃ, paṭācārāva ekikā.</p>

<p rend="hangnum" n="507"><hi rend="paranum">507</hi><hi rend="dot">.</hi></p>

<p rend="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>

<p rend="gathalast">Ohito garuko bhāro, bhavanetti samūhatā.</p>

<p rend="hangnum" n="508"><hi rend="paranum">508</hi><hi rend="dot">.</hi></p>

<p rend="gatha1"> ‘‘Yassatthāya pabbajitā, agārasmānagāriyaṃ;</p>

<p rend="gathalast">So me attho anuppatto, sabbasaṃyojanakkhayo.</p>

<p rend="hangnum" n="509"><hi rend="paranum">509</hi><hi rend="dot">.</hi></p>

<p rend="gatha1"> ‘‘Kilesā <pb ed="V" n="2.0229" /> jhāpitā mayhaṃ…pe… viharāmi anāsavā.</p>

<p rend="hangnum" n="510"><hi rend="paranum">510</hi><hi rend="dot">.</hi></p>

<p rend="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>

<p rend="hangnum" n="511"><hi rend="paranum">511</hi><hi rend="dot">.</hi></p>

<p rend="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>

<p rend="bodytext">Itthaṃ <pb ed="T" n="2.0324" /> sudaṃ paṭācārā bhikkhunī imā gāthāyo abhāsitthāti.</p>

<p rend="centre">Paṭācārātheriyāpadānaṃ dasamaṃ.</p>

<p rend="centre">Ekūposathikavaggo dutiyo.</p>

<p rend="bodytext">Tassuddānaṃ –</p>

<p rend="gatha1">Ekūposathikā ceva, saḷalā cātha modakā;</p>

<p rend="gathalast">Ekāsanā pañcadīpā, naḷamālī ca gotamī.</p>

<p rend="gatha1">Khemā uppalavaṇṇā ca, paṭācārā ca bhikkhunī;</p>

<p rend="gathalast">Gāthā satāni pañceva, nava cāpi taduttari.</p>
</body>
<back></back>
</text>
</TEI.2>