<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="centre"> Namo tassa bhagavato arahato sammāsambuddhassa</p>

<p rend="nikaya">Saṃyuttanikāye</p>

<p rend="book">Saḷāyatanavaggaṭīkā</p>

<p rend="chapter">1. Saḷāyatanasaṃyuttaṃ</p>

<p rend="title">1. Aniccavaggo</p>

<p rend="subhead">1. Ajjhattāniccasuttavaṇṇanā</p>

<p rend="bodytext" n="1"><hi rend="paranum">1</hi><hi rend="dot">.</hi> Cakkhatīti <pb ed="V" n="2.0001" /><pb ed="M" n="2.0281" /><hi rend="bold">cakkhu,</hi> ñāṇaṃ, yathāsabhāvato ārammaṇassa jānanena samavisamaṃ ācikkhantaṃ viya pavattatīti attho. Tathā maṃsacakkhu. Tampi hi rūpadassane cakkhatīti <hi rend="bold">cakkhu</hi>. Buddhānaṃyeva cakkhūti <hi rend="bold">buddhacakkhu,</hi> asādhāraṇato hi sattasantānesu sassatucchedadiṭṭhi anulomikañāṇayathābhūtañāṇānañceva kāmarāgānusayādīnañca yāthāvato vibhāvitañāṇaṃ āsayānusayañāṇaṃ indriyaparopariyattañāṇañca. Heṭṭhimā tayo maggā catusaccadhammesu vuttākārena pavattiyā dhamme cakkhūti <hi rend="bold">dhammacakkhu,</hi> tathā tesaṃ phalāni taṃtaṃpaṭipakkhesu paṭippassaddhipahānavasena <pb ed="V" n="2.0002" /> pavattanato. Samantato sabbadhammesu cakkhukiccasādhanato <hi rend="bold">samantacakkhu,</hi> sabbaññutaññāṇaṃ. Dibbavihārasannissayena laddhabbato devānaṃ dibbacakkhu viyāti taṃ <hi rend="bold">dibbacakkhu,</hi> abhiññāviseso. Ālokaṃ vaḍḍhetvā rūpadassanato <hi rend="bold">‘‘ālokapharaṇenā’’</hi>ti vuttaṃ. ‘‘Idaṃ dukkhaṃ ariyasaccanti me, bhikkhave, pubbe ananussutesu dhammesu cakkhuṃ udapādī’’tiādinā (saṃ. ni. 5.1081; mahāva. 15) nayena <pb ed="M" n="2.0282" /> āgatattā catusaccaparicchedakañāṇaṃ ‘‘paññācakkhū’’ti vuttaṃ. Tadidaṃ ‘‘vipassanāñāṇa’’nti vadanti, ‘‘vipassanāmaggaphalapaccavekkhaṇañāṇānī’’ti apare.</p>

<p rend="bodytext">Paccayabhūtehi etehi abhisambharīyantīti sambhārā, upatthambhabhūtā catusamuṭṭhānikarūpā. Saha sambhārehīti <hi rend="bold">sasambhāraṃ</hi>. Mahābhūtānaṃ upādāya pasīdatīti <hi rend="bold">pasādo. Akkhikūpake akkhipaṭalehī</hi>ti ubhohi akkhidalehi. <hi rend="bold">Sambhavo</hi>ti āpodhātumeva sambhavabhūtamāha. Idha <hi rend="bold">‘‘terasa sambhārā’’</hi>ti vuttaṃ. <hi rend="bold">Aṭṭhasāliniyaṃ</hi> (dha. sa. aṭṭha. 596) pana saṇṭhānena saddhiṃ ‘‘cuddasa sambhārā’’ti āgataṃ. Tattha <hi rend="bold">saṇṭhāna</hi>nti vaṇṇāyatanameva parimaṇḍalādisaṇṭhānabhūtaṃ. Visuṃ vacanaṃ pana nesaṃ tathābhūtānaṃ atathābhūtānañca āpodhātuvaṇṇāyatanānaṃ yathāvutte maṃsapiṇḍe vijjamānattā. Sambhavassa catudhātunissitehi saha vuttassa dhātuttayanissitatā yojetabbā. <hi rend="bold">Diṭṭhimaṇḍale</hi>ti abhimukhaṃ ṭhitānaṃ paṭibimbapaññāyanaṭṭhānabhūte cakkhusaññitāya diṭṭhiyā pavattiṭṭhānabhūte maṇḍale. <hi rend="bold">Sanniviṭṭha</hi>nti etena cakkhupasādassa anekakalāpagatabhāvo dassito. Tathā hi so satta akkhipaṭalāni abhibyāpetvā vattati. Yasmā so satta akkhipaṭalāni byāpetvā ṭhitehi attano nissayabhūtehi katūpakāraṃ taṃnissiteheva āyuvaṇṇādīhi anupālitaparivāritaṃ tisantatirūpasamuṭṭhāpakehi utucittāhārehi upatthambhiyamānaṃ hutvā tiṭṭhati. <hi rend="bold">Rūpadassanasamattha</hi>nti attānaṃ nissāya pavattaviññāṇassa vasena rūpāyatanadassanasamatthaṃ. <hi rend="bold">Vitthārakathā</hi>ti tassa cakkhuno sotādīnañca hetupaccayādivasena ceva lakkhaṇādivasena ca vitthārakathā.</p>

<p rend="bodytext"><hi rend="bold">Sammasanacāracitta</hi>nti vipassanāya pavattiṭṭhānabhūtaṃ vipassitabbaṃ cittaṃ. Keci ‘‘vipassanupagatakiriyamayacitta’’nti vadanti, taṃ tesaṃ matimattaṃ. Tīṇi lakkhaṇāni dassetvā vipassanaṃ ussukkāpetvā arahattassa pāpanavasena desanāya pavattattā.</p>

<p rend="centre">Ajjhattāniccasuttavaṇṇanā niṭṭhitā.</p>

<p rend="subhead">2-3. Ajjhattadukkhasuttādivaṇṇanā</p>

<p rend="bodytext" n="2-3"><hi rend="paranum">2-3</hi><hi rend="dot">.</hi><hi rend="bold">Dve</hi><pb ed="V" n="2.0003" /><pb ed="M" n="2.0283" /><hi rend="bold">lakkhaṇānī</hi>ti dukkhānattalakkhaṇāni. <hi rend="bold">Ekaṃ lakkhaṇa</hi>nti anattalakkhaṇaṃ. <hi rend="bold">Sesānī</hi>ti vuttāvasesāni lakkhaṇāni. <hi rend="bold">Tehī</hi>ti yehi dutiyatatiyāni suttāni desitāni, tehi. <hi rend="bold">Sallakkhitānī</hi>ti sammadeva upadhāritāni. <hi rend="bold">Ettakenā</hi>ti dvinnaṃ ekasseva vā lakkhaṇassa kathanena.</p>

<p rend="centre">Ajjhattadukkhasuttādivaṇṇanā niṭṭhitā.</p>

<p rend="subhead">4-6. Bāhirāniccasuttādivaṇṇanā</p>

<p rend="bodytext" n="4-6"><hi rend="paranum">4-6</hi><hi rend="dot">.</hi><hi rend="bold">Vuttasadisovā</hi>ti ‘‘dve lakkhaṇānī’’tiādinā vuttasadiso eva. <hi rend="bold">Nayo</hi>ti atidesanayo.</p>

<p rend="centre">Bāhirāniccasuttādivaṇṇanā niṭṭhitā.</p>

<p rend="subhead">7-12. Ajjhattāniccātītānāgatasuttādivaṇṇanā</p>

<p rend="bodytext" n="7-12"><hi rend="paranum">7-12</hi><hi rend="dot">.</hi><hi rend="bold">Sallakkhetvā</hi>ti atītānāgatānaṃ avijjamānattā gāhassa daḷhatāya sallakkhetvā. <hi rend="bold">Paccuppannesu</hi> vijjamānattā balavatā taṇhādigāhena vipassanāvīthiṃ paṭipādetuṃ <hi rend="bold">kilamantānaṃ</hi> vineyyānaṃ <hi rend="bold">vasena</hi>.</p>

<p rend="centre">Ajjhattāniccātītānāgatasuttādivaṇṇanā niṭṭhitā.</p>

<p rend="centre">Aniccavaggavaṇṇanā niṭṭhitā.</p>

<p rend="title">2. Yamakavaggo</p>

<p rend="subhead">1-4. Paṭhamapubbesambodhasuttādivaṇṇanā</p>

<p rend="bodytext" n="13-16"><hi rend="paranum">13-16</hi><hi rend="dot">.</hi> Dvīsupi suttesu āyatanānaṃ vasena desanā ekarasāvāti <hi rend="bold">‘‘paṭhamadutiyesū’’</hi>ti ekajjhaṃ paduddhāro kato. Āhito ahaṃmāno etthāti attā, attabhāvo. Attānamadhi ajjhattaṃ, tappariyāpannattā tattha bhavāni ajjhattikāni, tesaṃ <hi rend="bold">ajjhattikānaṃ</hi>. Ajjhattañca <pb ed="M" n="2.0284" /> nāma ajjhattajjhattaṃ <pb ed="V" n="2.0004" />, niyakajjhattaṃ, gocarajjhattaṃ, visayajjhattanti catubbidhaṃ. Tattha ajjhattajjhattaṃ ajjhatte bhavanti ajjhattikanti āha <hi rend="bold">‘‘ajjhattajjhattavasena ajjhattikāna’’</hi>nti. Tesaṃ cakkhādīnaṃ ajjhattesupi ajjhattikabhāvo adhikasinehavatthutāyāti āha <hi rend="bold">‘‘chandarāgassa adhimattabalavatāyā’’</hi>ti. Idāni tattha tamatthaṃ paṭiyoginā saddhiṃ udāharaṇavasena dassento <hi rend="bold">‘‘manussānaṃ hī’’</hi>tiādimāha. Taṃ uttānameva. <hi rend="bold">Bāhirānī</hi>ti ajjhattikato bahi bhavāni.</p>

<p rend="centre">Paṭhamapubbesambodhasuttādivaṇṇanā niṭṭhitā.</p>

<p rend="subhead">5-6. Paṭhamanoceassādasuttādivaṇṇanā</p>

<p rend="bodytext" n="17-18"><hi rend="paranum">17-18</hi><hi rend="dot">.</hi><hi rend="bold">Nikkhantā</hi>ti lokato nikkhantā. Visaṃyuttā saṃyogahetūnaṃ kilesānaṃ pahīnattā <hi rend="bold">no saṃyuttā. No adhimuttā</hi>ti na ussukkajātā. <hi rend="bold">Vimariyādī…pe… cetasā</hi>ti vigatakilesavaṭṭamariyādatāya nimmariyādīkatena cittena. <hi rend="bold">Catusaccameva kathitaṃ</hi> cakkhādīnaṃ assādādino kathitattā.</p>

<p rend="centre">Paṭhamanoceassādasuttādivaṇṇanā niṭṭhitā.</p>

<p rend="subhead">7-10. Paṭhamābhinandasuttādivaṇṇanā</p>

<p rend="bodytext" n="19-22"><hi rend="paranum">19-22</hi><hi rend="dot">.</hi><hi rend="bold">Vaṭṭavivaṭṭameva kathitaṃ</hi> abhinandanānaṃ uppādanirodhānañca vasena desanāya pavattattā. <hi rend="bold">Anupubbakathā</hi>ti ādito paṭṭhāya padatthavaṇṇanā. <hi rend="bold">Nesa</hi>nti suttānaṃ.</p>

<p rend="centre">Paṭhamābhinandasuttādivaṇṇanā niṭṭhitā.</p>

<p rend="centre">Yamakavaggavaṇṇanā niṭṭhitā.</p>

<p rend="title">3. Sabbavaggo</p>

<p rend="subhead">1. Sabbasuttavaṇṇanā</p>

<p rend="bodytext" n="23"><hi rend="paranum">23</hi><hi rend="dot">.</hi> Sabba-saddo <pb ed="M" n="2.0285" /> pakaraṇavasena katthaci sappadesepi pavattatīti tato nivattanatthaṃ anavasesavisayena sabba-saddena visesetvā vuttaṃ <hi rend="bold">‘‘sabbasabba’’</hi>nti, sabbameva hutvā sabbanti attho. Āyatanabhāvaṃ sabbaṃ <hi rend="bold">āyatanasabbaṃ,</hi> sesadvayepi eseva nayo.</p>

<p rend="bodytext">Tassa <pb ed="V" n="2.0005" /> avisayābhāvato <hi rend="bold">na addiṭṭhamidhatthi kiñcī</hi>ti. <hi rend="bold">Idhā</hi>ti nipātamattaṃ, idha vā sadevake loke, dassanabhūtena ñāṇena adiṭṭhaṃ nāma kiñci natthīti attho. Yadi evaṃ anumānavisayaṃ nu kho kathanti āha <hi rend="bold">‘‘atho aviññāta’’</hi>nti. Aññesaṃ apaccakkhampi aviññātaṃ tassa kiñci natthīti adiṭṭhaṃ aviññātaṃ natthi. Paccuppannaṃ atītameva ñeyyaṃ gahitaṃ, anāgataṃ nu kho kathanti āha – <hi rend="bold">‘‘ajānitabba’’</hi>nti, tassa kiñci natthīti ānetvā sambandho. Jānituṃ ñātuṃ asakkuṇeyyaṃ nāma tassa kiñci natthīti dassento āha <hi rend="bold">‘‘sabbaṃ abhiññāsī’’</hi>tiādi.</p>

<p rend="bodytext">Sakalassa sakkāyadhammassa pariggahitattā <hi rend="bold">sakkāyasabbaṃ. Sabbadhammesū</hi>ti pañcannaṃ dvārānaṃ ārammaṇabhūtesu sabbesu dhammesu. Yasmā chasupi ārammaṇesu gahitesu padesasabbaṃ nāma na hoti, tasmā <hi rend="bold">‘‘pañcārammaṇamatta’’</hi>nti vuttaṃ. Padesasabbaṃ sakkāyasabbaṃ na pāpuṇāti tassa tebhūmakadhammesu ekadesassa asaṅgaṇhanato. Sakkāyasabbaṃ āyatanasabbaṃ na pāpuṇāti lokuttaradhammānaṃ asaṅgaṇhanato. Āyatanasabbaṃ sabbasabbaṃ na pāpuṇāti. Yasmā āyatanasabbena catubhūmakadhammāva pariggahitā, na lakkhaṇapaññattiyo, yasmā sabbasabbaṃ dassentena buddhañāṇavisayo dassito, tasmā ‘‘sabbasabbaṃ na pāpuṇātī’’ti etthāpi <hi rend="bold">‘‘kasmā…pe… natthitāyā’’</hi>ti sabbaṃ ñātārammaṇeneva pucchāvissajjanaṃ kataṃ. ‘‘Āyatanasabbepi idha vipassanupagadhammāva gahetabbā abhiññeyyaniddesavasenapi sammasanacārasseva icchitattā’’ti vadanti.</p>

<p rend="bodytext"><hi rend="bold">Paṭikkhipitvā</hi>ti ‘‘idaṃ sabbaṃ nāma na hotī’’ti evaṃ paṭikkhipitvā. <hi rend="bold">Tassā</hi>ti ‘‘aññaṃ sabbaṃ paññāpessāmī’’ti vadantassa. <hi rend="bold">Vācāya vattabbavatthumattakamevā</hi>ti vañjhāputtagaganakusumādivācā viya etassa vācāya kevalaṃ vattabbavatthukameva bhaveyya, na attho, vacanamattakamevāti attho <pb ed="M" n="2.0286" />. <hi rend="bold">Atikkamitvā</hi>ti anāmasitvā aggahetvā. <hi rend="bold">Taṃ kissa hetū</hi>ti vighātāpajjanaṃ kena hetunā. <hi rend="bold">Yathā taṃ avisayasmi</hi>nti yathā aññopi koci avisaye vāyamanto, evanti attho. Aṭṭhakathāyaṃ pana yasmā pāḷiyaṃ ‘‘taṃ kissa hetū’’ti vuttakāraṇameva upanayanavasena dassetuṃ <hi rend="bold">‘‘yathā ta’’</hi>ntiādi vuttaṃ. Kāraṇopanayanañca kāraṇamevāti <hi rend="bold">‘‘yathāti kāraṇavacana’’</hi>nti vuttanti daṭṭhabbaṃ. Tenevāha <hi rend="bold">‘‘evaṃ imasmimpi avisaye’’</hi>tiādi.</p>

<p rend="centre">Sabbasuttavaṇṇanā niṭṭhitā.</p>

<p rend="subhead">2. Pahānasuttavaṇṇanā</p>

<p rend="bodytext" n="24"><hi rend="paranum">24</hi><hi rend="dot">.</hi><hi rend="bold">Sabbassā</hi>ti dvārārammaṇehi saddhiṃ dvārappavattassa. <hi rend="bold">Pahānāyā</hi>ti tappaṭibaddhachandarāgapahānavasena <pb ed="V" n="2.0006" /> pajahanāya. <hi rend="bold">Cakkhusamphassa</hi>nti cakkhusannissitaphassaṃ. <hi rend="bold">Mūlapaccaya</hi>nti mūlabhūtaṃ paccayaṃ katvā, sahajātavedanāya cakkhusamphassapaccayabhāve vattabbameva natthi. <hi rend="bold">Eseva nayo</hi>ti apadesena ‘‘sotasamphassaṃ mūlapaccayaṃ katvā’’tiādinā vattabbanti dasseti. <hi rend="bold">Mano</hi>ti bhavaṅgacittaṃ manodvārassa adhippetattā. <hi rend="bold">Ārammaṇa</hi>nti dhammārammaṇaṃ. <hi rend="bold">Sahāvajjanakajavana</hi>nti sahamanodvārāvajjanakaṃ javanaṃ. Taṃpubbakattā manoviññāṇaphassavedanānaṃ mūlapaccayabhūtā sabbesveva cakkhudvārādīsu vuttittā tadanurūpato <hi rend="bold">‘‘bhavaṅgasahajāto samphasso’’</hi>ti vuttaṃ. <hi rend="bold">Sahāvajjanavedanāya javanavedanā</hi> ‘‘vedayita’’nti adhippetā, <hi rend="bold">bhavaṅgasampayuttāya pana</hi> vedanāya gahaṇe <hi rend="bold">vattabbameva natthi. Bhavaṅgato amocetvā</hi> bhavaṅgacittena saddhiṃyeva āvajjanaṃ gahetvā manodvārāvajjanaṃ <hi rend="bold">bhavaṅgaṃ daṭṭhabbaṃ. Yā panettha desanā</hi>ti yā ettha ‘‘pahānāyā’’tiādinā pavattadesanā satthu anasiṭṭhi āṇā. <hi rend="bold">Ayaṃ paṇṇatti nāma</hi> tassa tassa atthassa pakārato ñāpanato. Ettha sabbaggahaṇena sabbe sabhāvadhammā gahitā, paññatti pana katamāti vicāraṇāya taṃ dassetuṃ <hi rend="bold">‘‘yā panetthā’’</hi>tiādi vuttanti daṭṭhabbaṃ.</p>

<p rend="centre">Pahānasuttavaṇṇanā niṭṭhitā.</p>

<p rend="subhead">3. Abhiññāpariññāpahānasuttavaṇṇanā</p>

<p rend="bodytext" n="25"><hi rend="paranum">25</hi><hi rend="dot">.</hi><hi rend="bold">Abhiññā</hi>ti <pb ed="M" n="2.0287" /> abhiññāya. Ya-kāralopavasenāyaṃ niddeso ‘‘sayaṃ abhiññā’’tiādīsu (dī. ni. 1.28, 405; ma. ni. 1.154) viya, tathā ‘‘pariññā’’ti etthāpi. <hi rend="bold">Sabba</hi>nti āyatanasabbaṃ. Tañhi abhiññeyyaṃ. <hi rend="bold">Abhijānitvā</hi>ti abhiññāya jānitvā. <hi rend="bold">Parijānitvā</hi>ti tīraṇapariññāya aniccādito parijānitvā. <hi rend="bold">Pajahanatthāyā</hi>ti pahānapariññāya anavasesato pajahanāya.</p>

<p rend="centre">Abhiññāpariññāpahānasuttavaṇṇanā niṭṭhitā.</p>

<p rend="subhead">4. Paṭhamaaparijānanasuttavaṇṇanā</p>

<p rend="bodytext" n="26"><hi rend="paranum">26</hi><hi rend="dot">.</hi> ‘‘Abhijāna’’ntiādinā ettha bhagavā paṭhamaṃ kaṇhapakkhaṃ dassetvā sukkapakkhaṃ dasseti veneyyajjhāsayavasena. Tenettha vaṭṭavivaṭṭaṃ kathitaṃ.</p>

<p rend="centre">Paṭhamaaparijānanasuttavaṇṇanā niṭṭhitā.</p>

<p rend="subhead">5. Dutiyaaparijānanasuttavaṇṇanā</p>

<p rend="bodytext" n="27"><hi rend="paranum">27</hi><hi rend="dot">.</hi> Cakkhuviññāṇaviññātabbadhammo <pb ed="V" n="2.0007" /> nāma rūpāyatanamevāti āha <hi rend="bold">‘‘heṭṭhā gahitarūpamevā’’</hi>ti. <hi rend="bold">Idha anāpāthagataṃ</hi> ‘‘cakkhuviññāṇaviññātabbā dhammā’’ti vuttattā. <hi rend="bold">Heṭṭhā āpāthagatampi anāpāthagatampi gahitameva</hi> ‘‘ye ca rūpā’’ti anavasesato vuttattā. <hi rend="bold">Te hi</hi> vedanāsaññāsaṅkhārakkhandhā <hi rend="bold">saha cakkhuviññāṇena viññātabbattā</hi>. Tathā hi cakkhuviññāṇaṃ tehi ekuppādaṃ ekavatthukaṃ ekanirodhaṃ ekārammaṇameva. <hi rend="bold">Sesapadesū</hi>ti sesesu ‘‘yañca sotaṃ ye ca saddā’’tiādinā āgatesu kaṇhapakkhe pañcasu, sukkapakkhe chasupi padesu. <hi rend="bold">Eseva nayo</hi>ti yvāyaṃ ‘‘heṭṭhā gahitarūpameva gaṇhitvā’’ti attho vutto. Eso eva tatthapi atthavaṇṇanānayo.</p>

<p rend="centre">Dutiyaaparijānanasuttavaṇṇanā niṭṭhitā.</p>

<p rend="subhead">6. Ādittasuttavaṇṇanā</p>

<p rend="bodytext" n="28"><hi rend="paranum">28</hi><hi rend="dot">.</hi> Gayānāmikāya <pb ed="M" n="2.0288" /> nadiyā avidūre pavatto gāmo gayā nāma, tassaṃ <hi rend="bold">gayāyaṃ viharatī</hi>ti samīpatthe cetaṃ bhummavacanaṃ. Gayāgāmassa hi āsanne gayāsīsanāmake piṭṭhipāsāṇe bhagavā tadā vihāsi. Tenāha <hi rend="bold">‘‘bhagavā tattha viharatī’’</hi>ti.</p>

<p rend="bodytext"><hi rend="bold">Tatrā</hi>ti ‘‘bhikkhū āmantesī’’ti ye bhikkhū āmantesi, yathā cāyaṃ desanā tesaṃ sappāyā jātā, tatra tasmiṃ atthadvaye vibhāvetabbe <hi rend="bold">ayaṃ anupubbikathā</hi> samudāgamato paṭṭhāya anupaṭipāṭikathā. <hi rend="bold">Ito</hi>ti imasmā kappato. <hi rend="bold">Kirā</hi>ti anussavanatthe nipāto. Pāramitāparibhāvanāya <hi rend="bold">paripākagate. Ñāṇe</hi>ti bodhiñāṇe. <hi rend="bold">Kaniṭṭhaputto</hi> vemātikabhātā bhagavato. <hi rend="bold">Veḷubhittikuṭikāhi parikkhipitvā</hi> bahiddhā, anto pana paṭasāṇīhi.</p>

<p rend="bodytext"><hi rend="bold">Sabbesaṃ</hi> sattānaṃ. <hi rend="bold">Puññacetanaṃ anto</hi> abbhantare <hi rend="bold">paveseti</hi>. Bhagavāpi tassa puttoti katvā <hi rend="bold">‘‘aññe tayo puttā’’</hi>ti vuttaṃ. <hi rend="bold">Avippakiritvā</hi>ti parājayena avippakiriya apalāyitvā. <hi rend="bold">Pidahī</hi>ti dātuṃ na sakkomīti tathā akāsi. <hi rend="bold">Saccavāditāya gaṇhiṃsū</hi>ti rājakulassa saccavāditāya attano varaṃ gaṇhiṃsu.</p>

<p rend="bodytext"><hi rend="bold">Vinivattitu</hi>nti paṭiññāya nivattituṃ. <hi rend="bold">Antarā</hi>ti tumhehi paricchinnakālassa antarā eva matā. Aṭṭhavīsatihatthaṭṭhānaṃ <hi rend="bold">usabhaṃ</hi> nāma. <hi rend="bold">Usabhe</hi> aṭṭhavīsatihatthappamāṇe ṭhāne. <hi rend="bold">Dānagge byāvaṭo</hi>ti pasuto.</p>

<p rend="bodytext"><hi rend="bold">So</hi>ti <pb ed="V" n="2.0008" /> bhagavā. Tathārūpañhi buddhānaṃ desanāpāṭihāriyaṃ, yathā desanāya gahito attho paccakkhato vibhūto hutvā upaṭṭhāti. Tenāha <hi rend="bold">‘‘imesaṃ…pe… desessāmī’’</hi>ti. <hi rend="bold">Sanniṭṭhāna</hi>nti cirakālaparicitādittaaggikānaṃ ādittapariyāyadesanāva sappāyāti nicchayamakāsi. <hi rend="bold">Paditta</hi>nti padīpitaṃ ekādasahi aggīhi ekajālībhūtaṃ. Tenāha <hi rend="bold">‘‘sampajjalita’’</hi>nti. <hi rend="bold">Dukkhalakkhaṇaṃ kathitaṃ</hi> cakkhādīnaṃ ekādasahi aggīhi ādittabhāvena dukkhamatāya dukkhassa kathitattā.</p>

<p rend="centre">Ādittasuttavaṇṇanā niṭṭhitā.</p>

<p rend="subhead">7. Addhabhūtasuttavaṇṇanā</p>

<p rend="bodytext" n="29"><hi rend="paranum">29</hi><hi rend="dot">.</hi> Adhisaddena <pb ed="M" n="2.0289" /> samānattho addhasaddoti āha <hi rend="bold">‘‘addhabhūtanti adhibhūta’’</hi>ntiādi. Sesaṃ vuttanayameva.</p>

<p rend="centre">Addhabhūtasuttavaṇṇanā niṭṭhitā.</p>

<p rend="subhead">8. Samugghātasāruppasuttavaṇṇanā</p>

<p rend="bodytext" n="30"><hi rend="paranum">30</hi><hi rend="dot">.</hi> Maññitaṃ nāma taṇhāmānadiṭṭhīhi gahetabbaṃ maññitaṃ. Sabbasmiṃ maññitanti sabbamaññitaṃ, tassa samugghāto setughāto, tadāvahaṃ <hi rend="bold">sabbamaññitasamugghātasāruppaṃ</hi>. Aṭṭhakathāyaṃ pana ‘‘maññitaṃ nāma cakkhādīsu eva uppajjati, nāññasmi’’nti dutiyanayo vutto. <hi rend="bold">Anucchavika</hi>nti anurūpaṃ avilomaṃ. <hi rend="bold">Idhā</hi>ti idheva sāsane aññattha tadabhāvato. ‘‘Taṇhā-mānadiṭṭhimaññitāna’’nti vuttaṃ maññitattayaṃ saparasantānesu paṭipakkhavasena yojetvā dassetuṃ <hi rend="bold">‘‘cakkhuṃ ahanti vā’’</hi>tiādi vuttaṃ. Tattha ‘‘cakkhuṃ aha’’nti iminā ajjhattavisayaṃ diṭṭhimaññitañca dasseti attābhinivesāhaṃkāradīpanato. ‘‘Mama’’nti iminā taṇhāmaññitaṃ mānamaññitampi vā, pariggahamukhenapi seyyādito mānuppajjanato. Sesapadadvayepi iminā nayena maññitavibhāgo veditabbo. <hi rend="bold">Aha</hi>nti attāva, so ca cakkhusmiṃ tadadhīnavuttittā ‘‘paro’’ti na maññati. <hi rend="bold">Mama kiñcanapalibodho cakkhusmiṃ</hi> sati labbhanato, asati na maññati tathāmaññitassa paccayaghātato. Sesapadadvayepi eseva nayo.</p>

<p rend="bodytext"><hi rend="bold">Ahaṃ cakkhuto niggato</hi>ti ‘‘aha’’nti vattabbo ayaṃ satto cakkhuto niggato tattha sukhumākārena upalabbhanato. <hi rend="bold">Mama kiñcanapalibodho cakkhuto niggato</hi> tasmiṃ sati eva upalabbhanato <pb ed="V" n="2.0009" />. Sesadvayepi eseva nayo. Tattha <hi rend="bold">paro</hi>ti paro satto. <hi rend="bold">Mama cakkhūti na maññati</hi> yassa taṃ cakkhu, tassa ‘‘aha’’nti vattabbasseva abhāvato. <hi rend="bold">Mamattabhūta</hi>nti mama kāraṇaṃ. Sesaṃ uttānameva. Evametasmiṃ sutte cakkhurūpa-cakkhuviññāṇa-cakkhusamphassa-sukhadukkhādukkhamasukhavasena satta vārā cakkhudvāre, tathā sotadvārādīsūti cha sattakā dvecattālīsa. Puna sakkāyavasena ‘‘sabbaṃ na maññatī’’tiādinā vuttaṃ, tena tecattālīsa. Puna tebhūmakavaṭṭaṃ ‘‘loko’’ti gahetvā ‘‘na kiñci loke upādiyatī’’ti <pb ed="M" n="2.0290" /> vuttaṃ, tena catucattālīsa honti. Evaṃ sabbathāpi <hi rend="bold">catucattālīsāya ṭhānesu arahattaṃ pāpetvā vipassanā kathitā</hi>ti veditabbā. ‘‘Catucattālīsādhikasatesū’’ti kesuci potthakesu likhanti, sā ca pamādalekhā.</p>

<p rend="centre">Samugghātasāruppasuttavaṇṇanā niṭṭhitā.</p>

<p rend="subhead">9. Paṭhamasamugghātasappāyasuttavaṇṇanā</p>

<p rend="bodytext" n="31"><hi rend="paranum">31</hi><hi rend="dot">.</hi><hi rend="bold">Upakārabhūtā</hi> tadāvahattā. <hi rend="bold">Tato</hi>ti maññitākārato. <hi rend="bold">Ta</hi>nti maññanāvatthuṃ. <hi rend="bold">Aññenākārenā</hi>ti yathā maññati aniccādiākārato, aññena aniccādinā ākārena hoti. <hi rend="bold">Aññathābhāvaṃ vipariṇāma</hi>nti uppādavayatāya aññathābhāvaṃ jarāya maraṇena ca dvedhā vipariṇāmetabbaṃ. Taṃ <hi rend="bold">upagamanena aññathābhāvī,</hi> evaṃbhūto <hi rend="bold">hutvāpi</hi> jīraṇabhijjanasabhāvesu. <hi rend="bold">Bhavesu satto loko</hi> uparipi <hi rend="bold">bhavaṃyeva abhinandati. Heṭṭhā gahitameva saṅkaḍḍhitvā</hi>ti ‘‘cakkhuṃ na maññatī’’tiādinā heṭṭhā gahitameva khandhadhātuāyatanāti khandhādipariyāyena ekato gahetvā punapi maññanāvatthuṃ dasseti. Avasāne ‘‘tato taṃ hotī’’ti vuttapadena saddhiṃ sabbavāresu aṭṭha aṭṭha hontīti <hi rend="bold">‘‘aṭṭhacattālīsāya ṭhānesū’’</hi>ti vuttaṃ.</p>

<p rend="centre">Paṭhamasamugghātasappāyasuttavaṇṇanā niṭṭhitā.</p>

<p rend="subhead">10. Dutiyasamugghātasappāyasuttavaṇṇanā</p>

<p rend="bodytext" n="32"><hi rend="paranum">32</hi><hi rend="dot">.</hi><hi rend="bold">Dassetvā</hi>ti ettha lakkhaṇe ayaṃ <hi rend="bold">tvā</hi>-saddo, hetumhi vā. Anādisattasantānagatagāhattayalakkhitā hi satthu, tiparivaṭṭadesanā taṃnimittaṃ yāvadeva tappahānāya pavattitabhāvato. Arahattaṃ pāpetvā vipassanā kathitāti aṭṭhakathāyaṃ vuttaṃ <hi rend="bold">‘‘saha vipassanāya cattāropi maggā kathitā’’</hi>ti.</p>

<p rend="centre">Dutiyasamugghātasappāyasuttavaṇṇanā niṭṭhitā.</p>

<p rend="centre">Sabbavaggavaṇṇanā niṭṭhitā.</p>

<p rend="title">4. Jātidhammavaggavaṇṇanā</p>

<p rend="bodytext" n="33-42"><hi rend="paranum">33-42</hi><hi rend="dot">.</hi><hi rend="bold">Nibbattanasabhāva</hi>nti <pb ed="V" n="2.0010" /><pb ed="M" n="2.0291" /> hetupaccayehi uppajjanasabhāvaṃ. Uppādānantaraṃ buddhippattiyā <hi rend="bold">jīraṇasabhāvaṃ</hi>. Yattha cakkhādayo, tattheva visabhāgasamuṭṭhānalakkhaṇena byādhino <hi rend="bold">uppattipaccayabhāvena byādhisabhāvaṃ. Maraṇasabhāva</hi>nti vināsasabhāvaṃ. <hi rend="bold">Sokasabhāva</hi>nti ñātibyasanādinā ḍayhamānadukkhasabhāvaṃ. <hi rend="bold">Saṃkilesikasabhāva</hi>nti taṇhādivasena saṃkilissanasabhāvaṃ.</p>

<p rend="centre">Jātidhammavaggavaṇṇanā niṭṭhitā.</p>

<p rend="title">5. Sabbaaniccavaggavaṇṇanā</p>

<p rend="bodytext" n="43-52"><hi rend="paranum">43-52</hi><hi rend="dot">.</hi><hi rend="bold">Ñātapariññā āgatā</hi> visayavasena tabbisayassa dhammassa jotitattā. <hi rend="bold">Itarā dve</hi> tīraṇapahānapariññāpi āgatā evāti veditabbā, tāsaṃ abhiññeyyadhammavisayattā ñāṇassa ca tīraṇapahānapariññāsambhavato. Pariññeyyapade tīraṇapariññāva āgatā, pahātabbapade pahānapariññāva āgatāti yojanā. <hi rend="bold">Itarāpi dve gahitāyeva</hi> tāhi vinā atthasiddhiyā abhāvato. <hi rend="bold">Paccakkhaṃ kātabbaṃ</hi> ārammaṇato asammohato paṭivijjhanena. <hi rend="bold">Avuttāpi gahitāyeva</hi> parijānanassa yāvadeva pahānatthattā. Ekasabhāvena vinābhāvo <hi rend="bold">anekaggaṭṭho</hi>. Upasaṭṭharogena viya anto eva abhihatasabbatā <hi rend="bold">upahataṭṭho</hi>.</p>

<p rend="centre">Sabbaaniccavaggavaṇṇanā niṭṭhitā.</p>

<p rend="centre">Paṭhamo paṇṇāsako.</p>

<p rend="title">6. Avijjāvaggavaṇṇanā</p>

<p rend="bodytext" n="53-62"><hi rend="paranum">53-62</hi><hi rend="dot">.</hi><hi rend="bold">Catūsu saccesu aññāṇaṃ</hi> tappaṭicchādakasammoho. Avindiyaṃ vindati, vindiyaṃ na vindatīti katvā vijjāya paṭipakkhova <hi rend="bold">avijjā</hi>. Vijjāya uppannāya anavasesato avijjā pahīyati, taṃ dassento <hi rend="bold">‘‘vijjāti arahattamaggavijjā’’</hi>ti <pb ed="M" n="2.0292" /> āha. Na kevalaṃ <pb ed="V" n="2.0011" /> aniccānupassanāvaseneva maggavuṭṭhānaṃ, atha kho itarānupassanāvasenapīti dassento <hi rend="bold">‘‘dukkhā…pe… pahīyatiyevā’’</hi>ti āha. <hi rend="bold">Sabbatthā</hi>ti uparisuttante sandhāyāha. Tato aparepi taṃatthalakkhaṇavasena kathitasuttantepi. Tānipi hi tathā bujjhanakapuggalānamajjhāsayena vuttānīti.</p>

<p rend="centre">Avijjāvaggavaṇṇanā niṭṭhitā.</p>

<p rend="title">7. Migajālavaggo</p>

<p rend="subhead">1. Paṭhamamigajālasuttavaṇṇanā</p>

<p rend="bodytext" n="63"><hi rend="paranum">63</hi><hi rend="dot">.</hi> Cakkhuviññāṇaṃ dassanakiccanti vuttacakkhuviññāṇena passitabbanti āha <hi rend="bold">‘‘iṭṭhārammaṇabhūtā’’</hi>ti. <hi rend="bold">Kamanīyā</hi>ti kāmetabbā. Manaṃ appāyantīti <hi rend="bold">manāpā</hi>ti āha <hi rend="bold">‘‘manavaḍḍhanakā’’</hi>ti. Piyāyitabbasabhāvā <hi rend="bold">piyarūpā. Kāmūpasaṃhitā</hi>ti kāmapaṭisaṃyuttā. Ālambitabbatā eva cettha upasaṃhitatāti <hi rend="bold">‘‘ārammaṇaṃ katvā’’</hi>tiādimāha. Taṇhāsaṅkhātā nandī <hi rend="bold">taṇhānandī,</hi> na tuṭṭhinandīyeva ‘‘nandiṃ caratī’’tiādīsu viya. <hi rend="bold">Gāmanta</hi>nti gāmasamīpaṃ. <hi rend="bold">‘‘Anupacāraṭṭhāna’’</hi>nti vatvā taṃ dasseti <hi rend="bold">‘‘yatthā’’</hi>tiādinā.</p>

<p rend="bodytext"><hi rend="bold">Etthā</hi>ti yathānīhate pāṭhe. <hi rend="bold">‘‘Imaṃ ekaṃ pariyāyaṃ ṭhapetvā’’</hi>ti vuttaṃ tassa ‘‘pantānī’’tipadena saṅgahitattā. <hi rend="bold">Appasaddāni appanigghosānī</hi>ti ettha <hi rend="bold">appa</hi>-saddo abhāvattho.</p>

<p rend="centre">Paṭhamamigajālasuttavaṇṇanā niṭṭhitā.</p>

<p rend="subhead">6. Samiddhilokapañhāsuttavaṇṇanā</p>

<p rend="bodytext" n="68"><hi rend="paranum">68</hi><hi rend="dot">.</hi><hi rend="bold">Āyācanasuttato paṭṭhāyā</hi>ti migajālavagge dutiyasuttato paṭṭhāya. Paṭhamasutte pana dutiyakavihārādibhāvo vuttoti.</p>

<p rend="centre">Samiddhilokapañhāsuttavaṇṇanā niṭṭhitā.</p>

<p rend="subhead">7. Upasenaāsīvisasuttavaṇṇanā</p>

<p rend="bodytext" n="69"><hi rend="paranum">69</hi><hi rend="dot">.</hi><hi rend="bold">Gahetvā</hi>ti <pb ed="V" n="2.0012" /><pb ed="M" n="2.0293" /> pārupanassa sithilakaraṇena vīmaṃsato mocetvā. <hi rend="bold">Leṇacchāyāyā</hi>ti purimadisāya leṇacchāyāyaṃ. <hi rend="bold">Patitvā</hi>ti leṇacchadanato bhassitvā. <hi rend="bold">Phuṭṭhaviso</hi>ti catūsu āsīvisesu so phuṭṭhaviso. Tenāha <hi rend="bold">‘‘tasmā’’</hi>tiādi. <hi rend="bold">Pariyādiyamānamevā</hi>ti khepentameva, vināsentamevāti attho. <hi rend="bold">Yathāparicchedenā</hi>ti attano visaparicchedānurūpaṃ. <hi rend="bold">Aññathābhāva</hi>nti vaḍḍhabhāvādipakatijahanaṃ. <hi rend="bold">Sabhāvavigamo</hi>ti vināso.</p>

<p rend="centre">Upasenaāsīvisasuttavaṇṇanā niṭṭhitā.</p>

<p rend="subhead">8. Upavāṇasandiṭṭhikasuttavaṇṇanā</p>

<p rend="bodytext" n="70"><hi rend="paranum">70</hi><hi rend="dot">.</hi><hi rend="bold">Rūpaṃ paṭisaṃviditaṃ karoti</hi> ñātapariññāvasena. <hi rend="bold">Rūparāga</hi>nti nīlādibhede rūpadhamme rāgaṃ. <hi rend="bold">Paṭisaṃviditaṃ karoti</hi> ‘‘ayaṃ me rāgo appahīno’’ti. Etena sekkhānaṃ paccavekkhaṇā kathitā. Tena vuttaṃ ‘‘evampi kho, upavāṇa, sandiṭṭhiko dhammo hotī’’tiādi. <hi rend="bold">Rūparāgaṃ paṭisaṃviditaṃ karoti</hi> ‘‘natthi me ajjhattaṃ rūpesu rāgo’’ti pajānāti. Asekkhānaṃ hāyaṃ paccavekkhaṇā.</p>

<p rend="centre">Upavāṇasandiṭṭhikasuttavaṇṇanā niṭṭhitā.</p>

<p rend="subhead">9. Paṭhamachaphassāyatanasuttavaṇṇanā</p>

<p rend="bodytext" n="71"><hi rend="paranum">71</hi><hi rend="dot">.</hi><hi rend="bold">Phassākarāna</hi>nti channaṃ phassānaṃ ākarānaṃ uppattiṭṭhānānaṃ, cakkhādīnanti attho. <hi rend="bold">Naṭṭho nāma ahanti vadati,</hi> yo channaṃ phassāyatanānaṃ samudayādiṃ yathābhūtaṃ pajānāti, so vusitavā, itaro avusitavā ahañca tādisoti. <hi rend="bold">Ayamevā</hi>ti ayaṃ cakkhusmiṃ ‘‘netaṃ mamā’’tiādinā tiṇṇaṃ gāhānaṃ abhāvo eva.</p>

<p rend="centre">Paṭhamachaphassāyatanasuttavaṇṇanā niṭṭhitā.</p>

<p rend="subhead">10. Dutiyachaphassāyatanasuttavaṇṇanā</p>

<p rend="bodytext" n="72"><hi rend="paranum">72</hi><hi rend="dot">.</hi><hi rend="bold">Apunabbhavo</hi>ti <pb ed="M" n="2.0294" /> punabbhavābhāvo.</p>

<p rend="subhead">11. Tatiyachaphassāyatanasuttavaṇṇanā</p>

<p rend="bodytext" n="73"><hi rend="paranum">73</hi><hi rend="dot">.</hi><hi rend="bold">Panassasa</hi>nti <pb ed="V" n="2.0013" /> ekaṃsena naṭṭhoti ayamettha atthoti āha <hi rend="bold">‘‘atinaṭṭho’’</hi>ti, dhurato eva naṭṭhoti attho.</p>

<p rend="centre">Tatiyachaphassāyatanasuttavaṇṇanā niṭṭhitā.</p>

<p rend="centre">Migajālavaggavaṇṇanā niṭṭhitā.</p>

<p rend="title">8. Gilānavaggo</p>

<p rend="subhead">1-5. Paṭhamagilānasuttādivaṇṇanā</p>

<p rend="bodytext" n="74-78"><hi rend="paranum">74-78</hi><hi rend="dot">.</hi><hi rend="bold">Appaññāto</hi>ti nāmagottato ceva sīlādiguṇehi ca appaññāto avissuto. Theramajjhimabhāvaṃ appattatāya <hi rend="bold">navo</hi>.</p>

<p rend="centre">Paṭhamagilānasuttādivaṇṇanā niṭṭhitā.</p>

<p rend="subhead">7. Dutiyaavijjāpahānasuttavaṇṇanā</p>

<p rend="bodytext" n="80"><hi rend="paranum">80</hi><hi rend="dot">.</hi> Aniccādivasena abhinivisanaṃ <hi rend="bold">abhiniveso,</hi> so eva dhammasabhāvaṃ atikkamitvā parato āmasanato <hi rend="bold">parāmāso,</hi> so eva <hi rend="bold">gāho</hi>. Tena abhinivesaparāmāsaggāhena <hi rend="bold">gaṇhituṃ na yuttā</hi> aniccādisabhāvattā. Saṅkhārā eva pavattiyā kāraṇabhāvato <hi rend="bold">saṅkhāranimittāni</hi>. Yo saṅkhāresu apariññātābhinivesena passitabbo attākāro, so na hotīti añño anattākāro, <hi rend="bold">tato aññato passati. Pariññātābhiniveso</hi>ti tīraṇapariññāya paricchijja ñātamicchābhiniveso. <hi rend="bold">Pariññātābhiniveso</hi>ti vā pariññātavipassanābhiniveso. <hi rend="bold">Vipassanā</hi>ti arūpasattakavasena vipassanāya parijānitabbā.</p>

<p rend="centre">Dutiyaavijjāpahānasuttavaṇṇanā niṭṭhitā.</p>

<p rend="subhead">8. Sambahulabhikkhusuttavaṇṇanā</p>

<p rend="bodytext" n="81"><hi rend="paranum">81</hi><hi rend="dot">.</hi><hi rend="bold">Kevala</hi>nti <pb ed="M" n="2.0295" /> itaralakkhaṇehi avomissaṃ.</p>

<p rend="subhead">10. Phaggunapañhāsuttavaṇṇanā</p>

<p rend="bodytext" n="83"><hi rend="paranum">83</hi><hi rend="dot">.</hi> Taṇhāya <pb ed="V" n="2.0014" /> pahīnāya diṭṭhimānāpi pahīnā evāti <hi rend="bold">‘‘taṇhāpapañcassa chinnattā chinnapapañce’’</hi>ti vuttaṃ. Dutiyapadepi eseva nayo. Idha sattavohāro cakkhādīsu vijjamānesu eva hoti, tasmā parinibbutānañca vohāro cakkhādīsu sannissayeneva, nāññathāti <hi rend="bold">atikkantabuddhehi pariharitāni cakkhusotādīni pucchāmīti pucchati</hi> ‘‘atthi nu kho bhante’’tiādinā. <hi rend="bold">Cakkhusotādivaṭṭaṃ</hi> vaṭṭe pavatteyya.</p>

<p rend="centre">Phaggunapañhāsuttavaṇṇanā niṭṭhitā.</p>

<p rend="centre">Gilānavaggavaṇṇanā niṭṭhitā.</p>

<p rend="title">9. Channavaggo</p>

<p rend="subhead">1. Palokadhammasuttavaṇṇanā</p>

<p rend="bodytext" n="84"><hi rend="paranum">84</hi><hi rend="dot">.</hi><hi rend="bold">Aniccalakkhaṇameva kathitaṃ,</hi> tañca pariyāyena, aniccalakkhaṇe kathite itaralakkhaṇāni kathitāneva honti byabhicārabhāvato.</p>

<p rend="subhead">2. Suññatalokasuttavaṇṇanā</p>

<p rend="bodytext" n="85"><hi rend="paranum">85</hi><hi rend="dot">.</hi> Attano idanti <hi rend="bold">attaniya</hi>nti āha <hi rend="bold">‘‘attano santakenā’’</hi>ti.</p>

<p rend="subhead">3. Saṃkhittadhammasuttavaṇṇanā</p>

<p rend="bodytext" n="86"><hi rend="paranum">86</hi><hi rend="dot">.</hi><hi rend="bold">Vuttanayeneva veditabba</hi>nti khandhiyavagge khandhavasena āgataṃ, idha āyatanavasenāti ayameva viseso.</p>

<p rend="subhead">4. Channasuttavaṇṇanā</p>

<p rend="bodytext" n="87"><hi rend="paranum">87</hi><hi rend="dot">.</hi> Sabbanimittehi paṭisallīyati etenāti <hi rend="bold">paṭisallānaṃ,</hi> phalasamāpatti. <hi rend="bold">Jīvitahārakasatthaṃ</hi><pb ed="V" n="2.0015" /> jīvitassa haraṇato, sattānañca sasanato hiṃsanato <pb ed="M" n="2.0296" />. <hi rend="bold">Paricarito</hi>ti payirupāsito. Tena yathānusiṭṭhaṃ paṭipajjinti dīpeti.</p>

<p rend="bodytext"><hi rend="bold">Anupavajja</hi>nti parehi na upavaditabbaṃ. Taṃ panettha āyatiṃ appaṭisandhibhāvato hotīti āha <hi rend="bold">‘‘appavattika’’</hi>nti. ‘‘Netaṃ mamā’’tiādīni vadanto <hi rend="bold">arahatte pakkhipitvā kathesi. Puthujjanabhāvameva dīpento vadati</hi> akatakiccabhāvadīpanena. Kiñcāpi thero pucchitaṃ pañhaṃ arahatte pakkhipitvā kathesi, ‘‘na samanupassāmī’’ti pana vadanto kiñci nipphattiṃ na kathesi, tasmā ‘‘idampi manasi kātabba’’nti idaṃ ānetvā sambandho.</p>

<p rend="bodytext"><hi rend="bold">Kilesapassaddhī</hi>ti kilesapariḷāhavūpasamo. <hi rend="bold">Bhavatthāya</hi> puna bhavatthāya. <hi rend="bold">Ālayanikanti pariyuṭṭhāne</hi>ti bhavantare apekkhāsaññite ālaye nikantiyā ca pariyuṭṭhānappattiyā. <hi rend="bold">Asati</hi> avijjamānāya. Paṭisandhivasena aññabhavato idhāgamanaṃ <hi rend="bold">āgati nāma. Cutivasena gamana</hi>nti cavanavasena ito gati. Anurūpagamanaṃ gati nāma tadubhayaṃ na hoti. Cutūpapāto aparāparabhavanavasena <hi rend="bold">cuti,</hi> upapajjanavasena <hi rend="bold">upapāto,</hi> tadubhayampi na hoti. Evaṃ pana cutūpapāte asati <hi rend="bold">nevidha</hi> na idha loke. <hi rend="bold">Na huraṃ</hi> na paraloke hoti. Tato eva <hi rend="bold">na ubhayattha hoti. Ayameva anto</hi> ayaṃ idhaloke paraloke ca abhāvoyeva dukkhassa pariyosānaṃ. <hi rend="bold">Ayamevā</hi>ti yathāvutto eva – <hi rend="bold">ettha</hi> etasmiṃ pāṭhe paramparāgato pamāṇabhūto <hi rend="bold">attho</hi>.</p>

<p rend="bodytext"><hi rend="bold">Ye panā</hi>ti sammavādino sandhāya vadati. <hi rend="bold">Antarābhavaṃ icchanti</hi> ‘‘evaṃ bhavena bhavantarasambandho yujjeyyā’’ti. <hi rend="bold">Niratthakaṃ</hi> antarābhavassa nāma kassaci abhāvato. Cutikkhandhānantarañhi paṭisandhikkhandhānaṃyeva pātubhāvo. Tenāha <hi rend="bold">‘‘antarābhavassa…pe… paṭikkhittoyevā’’</hi>ti. Tattha <hi rend="bold">bhāvo</hi>ti atthitā. <hi rend="bold">Abhidhamme kathāvatthuppakaraṇe</hi> (kathā. 505-507) <hi rend="bold">paṭikkhittoyeva</hi>. Yadi evaṃ ‘‘antarenā’’ti idaṃ kathanti āha <hi rend="bold">‘‘antarenā’’</hi>tiādi. Vikappato aññaṃ <hi rend="bold">vikappantaraṃ,</hi> tassa dīpanaṃ ‘‘antarenā’’ti vacanaṃ. Na antarābhavadīpanaṃ tādisassa anupalabbhanato payojanābhāvato ca. Yattha hi vipākaviññāṇassa paccayo, tatthassa nissayabhūtassa vatthussa sahabhāvīnañca <pb ed="M" n="2.0297" /> khandhānaṃ sambhavoti saddhiṃ attano nissayena viññāṇaṃ uppajjatevāti nāssa uppattiyā desadūratā veditabbā. ‘‘Neva idha na hura’’nti vuttadvayato aparaṃ vikappena ‘‘na ubhaya’’nti, tatthapi na hotiyevāti adhippāyo. <hi rend="bold">‘‘Antarenā’’</hi>ti vā ‘‘vinā’’ti iminā samānattho nipāto, tasmā nevidha, na huraṃ, ubhayaṃ vināpi nevāti attho.</p>

<p rend="bodytext"><hi rend="bold">Āharī</hi>ti <pb ed="V" n="2.0016" /> chinnavasena gaṇhi. Tenāha <hi rend="bold">‘‘kaṇṭhanāḷaṃ chindī’’</hi>ti. <hi rend="bold">Pariggaṇhanto</hi>ti sammasanto. <hi rend="bold">Parinibbuto</hi> dīgharattaṃ vipassanāyaṃ yuttapayuttabhāvato. <hi rend="bold">‘‘Anupavajjaṃ channena bhikkhunā satthaṃ āharita’’</hi>nti, <hi rend="bold">kathesī</hi>ti asekkhakāle byākaraṇaṃ viya katvā kathesi.</p>

<p rend="bodytext"><hi rend="bold">Iminā</hi>ti ‘‘upavajjakulānī’’ti iminā vacanena. <hi rend="bold">Thero</hi>ti sāriputtatthero. <hi rend="bold">Eva</hi>nti evaṃ pubbakālesu saṃsaṭṭhavihārī hutvā ṭhito pacchā arahattaṃ pāpuṇissatīti āsaṅkanto pucchati. Sesaṃ uttānameva.</p>

<p rend="centre">Channasuttavaṇṇanā niṭṭhitā.</p>

<p rend="subhead">5-6. Puṇṇasuttādivaṇṇanā</p>

<p rend="bodytext" n="88-89"><hi rend="paranum">88-89</hi><hi rend="dot">.</hi><hi rend="bold">Ta</hi>nti cakkhurūpadvayaṃ. Tenāha <hi rend="bold">‘‘cakkhuñceva rūpañcā’’</hi>ti. <hi rend="bold">Nandisamudayā</hi>ti nandiyā samudayataṇhāya sesakāraṇehi nandiyā samuditi samodhānaṃ nandisamudayo, tasmā nandisamudayā. Tenāha <hi rend="bold">‘‘taṇhāya samodhānenā’’</hi>ti. Pañcakkhandhasaṅkhātassa dukkhassa samodhānena samuditi pavattiyevāti saha samudayena dukkhassa dassitattā <hi rend="bold">‘‘vaṭṭaṃ matthakaṃ pāpetvā’’</hi>ti vuttaṃ. Nirodhūpāyena saddhiṃ nirodhassa dassitattā <hi rend="bold">‘‘vivaṭṭaṃ matthakaṃ pāpetvā’’</hi>ti. Pucchānusandhiādīsu aññataro na hotīti āha – <hi rend="bold">‘‘pāṭiyekko anusandhī’’</hi>ti.</p>

<p rend="bodytext"><hi rend="bold">Caṇḍā</hi>ti kodhanā. <hi rend="bold">Duṭṭhā</hi>ti dosavantoti attho. <hi rend="bold">Kibbisā</hi>ti pāpā. <hi rend="bold">Kakkhaḷā</hi>ti dāruṇā. <hi rend="bold">Ghaṭikamuggarenā</hi>ti ekasmiṃ pakkhe ghaṭikaṃ dassetvā katena rassadaṇḍena. Sattānaṃ sasanato satthaṃ, tato eva jīvitassa haraṇato hārakañcāti <hi rend="bold">satthahārakaṃ. Indriyasaṃvaro ‘‘damo’’ti vutto</hi> manacchaṭṭhānaṃ indriyānaṃ damanato. <hi rend="bold">Paññā ‘‘damo’’ti vuttā</hi> kilesavisevitānaṃ damanato vūpasamanato. <hi rend="bold">Uposathakammaṃ ‘‘damo’’ti</hi><pb ed="M" n="2.0298" /><hi rend="bold">vuttaṃ</hi> kāyadvārādīhi uppajjanakaasamassa damanato. <hi rend="bold">Khanti ‘‘damo’’ti veditabbā</hi> akkhantiyā damanato vūpasamanato. Tenāha <hi rend="bold">‘‘upasamoti tasseva vevacana’’</hi>nti.</p>

<p rend="bodytext"><hi rend="bold">Etthā</hi>ti sunāparantajanapade. <hi rend="bold">Ete dve</hi>ti ayaṃ puṇṇatthero tassa kaniṭṭhoti ete dve bhātaro. <hi rend="bold">Āhacca aṭṭhāsi</hi> uḷāraṃ buddhārammaṇaṃ pītiṃ uppādetvā. <hi rend="bold">Satta sīhanāde naditvā</hi>ti mammacchedakānampi akkosaparibhāsānaṃ khamane santosābhāvadīpanaṃ, pāṇippahārassa, leḍḍuppahārassa, daṇḍappahārassa, satthappahārassa, jīvitavoropanassa, khamane santosābhāvadīpanañcāti <pb ed="V" n="2.0017" /> evaṃ satta sīhanāde naditvā. Catūsu ṭhānesu vasitattā pāḷiyaṃ vasanaṭṭhānaṃ anuddesikaṃ katvā <hi rend="bold">‘‘sunāparantasmiṃ janapade viharati’’</hi>icceva vuttaṃ.</p>

<p rend="bodytext"><hi rend="bold">Catūsu ṭhānesū</hi>ti abbuhatthapabbate, samuddagirivihāre, mātulagirimhi, makuḷakārāmavihāreti imesu catūsu ṭhānesu. <hi rend="bold">Ta</hi>nti caṅkamaṃ āruyha koci bhikkhu caṅkamituṃ samattho natthi mahatā samuddaparissayena bhāvanāmanasikārassa anabhisambhuṇanato. <hi rend="bold">Uppātika</hi>nti uppātakaraṃ mahāsaṅkhobhaṃ uṭṭhapetvā. <hi rend="bold">Sammukhe</hi>ti anilapadese. <hi rend="bold">Paṭivedesu</hi>nti pavedesuṃ.</p>

<p rend="bodytext"><hi rend="bold">Āraddhakālato paṭṭhāyā</hi>ti maṇḍalamāḷassa kātuṃ pathavīmitakālato pabhuti. Saccabandhena pañcasatāni paripūretuṃ <hi rend="bold">‘‘ekūnapañcasatāna’’</hi>nti vuttaṃ. <hi rend="bold">Gandhakuṭi</hi>nti jetavanamahāvihāre mahāgandhakuṭiṃ.</p>

<p rend="bodytext"><hi rend="bold">Saccabandhanāmo</hi>ti saccabandhe pabbate ciranivāsitāya ‘‘saccabandho’’tveva laddhanāmo. <hi rend="bold">Arahattaṃ pāpuṇī</hi>ti pañcābhiññāparivāraṃ arahattaṃ adhigacchi. Tenāha <hi rend="bold">‘‘maggenevassa abhiññā āgatā’’</hi>ti.</p>

<p rend="bodytext">Tasmiṃ sannipatitā mahājanā keci sotāpannā, keci sakadāgāmino, keci anāgāmino, keci arahanto ahesuṃ. Tatthāpi keci tevijjā, keci chaḷabhiññā, keci paṭisambhidappattā ahesuṃ. Taṃ sandhāya vuttaṃ <hi rend="bold">‘‘mahājanassa bandhanamokkho jāto’’</hi>ti. Ye pana tattha saraṇagamanapañcasīladasasīlasamādānena laddhānuggahā, tesaṃ devatānañca vasena <hi rend="bold">‘‘mahantaṃ buddhakolāhalaṃ ahosī’’</hi>ti vuttaṃ.</p>

<p rend="bodytext"><hi rend="bold">Aruṇaṃ</hi><pb ed="M" n="2.0299" /><hi rend="bold">pana mahāgandhakuṭiyaṃyeva uṭṭhapesi</hi> devatānuggahatthañceva kulānudayāya ca. <hi rend="bold">Apāyamagge otārito</hi> ‘‘koci lokassa sajitā atthi, tassa vasena pavattisaṃhārā honti, tenevāyaṃ pajā sanāthā hoti, taṃ yuñjati ca tasmiṃ tasmiṃ kamme’’ti micchāgāhehi. <hi rend="bold">Paricaritabbaṃ yāci</hi> ‘‘ettha mayā ciraṃ vasitabba’’nti.</p>

<p rend="bodytext"><hi rend="bold">Chaṭṭha</hi>nti bāhiyasuttaṃ. Taṃ <hi rend="bold">uttānameva</hi> heṭṭhā vuttanayattā.</p>

<p rend="centre">Puṇṇasuttādivaṇṇanā niṭṭhitā.</p>

<p rend="subhead">7-8. Paṭhamaejāsuttādivaṇṇanā</p>

<p rend="bodytext" n="90-91"><hi rend="paranum">90-91</hi><hi rend="dot">.</hi> Ejati <pb ed="V" n="2.0018" /> chaḷārammaṇanimittaṃ kampatīti <hi rend="bold">ejā</hi>. Tenāha <hi rend="bold">‘‘calanaṭṭhenā’’</hi>ti. <hi rend="bold">Ābādhanaṭṭhena</hi> pīḷanaṭṭhena. <hi rend="bold">Anto dosanaṭṭhenā</hi>ti antocitte eva padussanaṭṭhena. <hi rend="bold">Nikantanaṭṭhenā</hi>ti chindanaṭṭhena. <hi rend="bold">Heṭṭhā gahitamevā</hi>ti heṭṭhā maññitasamugghātasāruppasutte āgatameva. <hi rend="bold">Vuttanayameva</hi> maññitasamugghātasutte.</p>

<p rend="centre">Paṭhamaejāsuttādivaṇṇanā niṭṭhitā.</p>

<p rend="subhead">9-10. Paṭhamadvayasuttādivaṇṇanā</p>

<p rend="bodytext" n="92-93"><hi rend="paranum">92-93</hi><hi rend="dot">.</hi><hi rend="bold">Dvaya</hi>nti dukaṃ. Pāḷiyaṃ āmeḍitalopena niddesoti āha <hi rend="bold">‘‘dve dve koṭṭhāse’’</hi>ti. <hi rend="bold">Evameta</hi>nti evaṃ aniccādibhāvena etaṃ cakkhurūpañcāti dvayaṃ. <hi rend="bold">Calatī</hi>ti anavaṭṭhānena pacalati. <hi rend="bold">Byathatī</hi>ti jarāya maraṇena ca pavedhati. <hi rend="bold">Hetu ceva</hi> uppattinimittattā. <hi rend="bold">Sahagatī</hi>ti sahappavatti, tāya gahetabbattā ‘‘saṅgatī’’ti phasso vutto. Esa nayo sesapadadvayepi. Yasmā ca saṃgacchamānadhammavimuttā saṅgati nāma natthi, tathā sannipātasamavāyā, tesaṃ vasena nibbatto phasso tathā vuccatīti. Tenāha <hi rend="bold">‘‘iminā’’</hi>tiādi.</p>

<p rend="bodytext"><hi rend="bold">Vatthū</hi>ti <pb ed="M" n="2.0300" /> cakkhu nissayapaccayādibhāvena. <hi rend="bold">Ārammaṇa</hi>nti rūpaṃ ārammaṇapaccayādibhāvena. <hi rend="bold">Sahajātā tayo khandhā</hi> vedanādayo, te sahajātādipaccayabhāvena. <hi rend="bold">Ayaṃ hetū</hi>ti ayaṃ tividho hetū. <hi rend="bold">Phassenā</hi>tiādīsu ayaṃ saṅkhepattho – yasmā rūpārammaṇe phasse attano phusanakiccaṃ karonte evaṃ vedanā anubhavanakiccaṃ, saññā sañjānanakiccaṃ karoti, tasmā <hi rend="bold">‘‘phassena phuṭṭhamevā’’</hi>tiādivuttameva atthaṃ idāni puggalādhiṭṭhānena dassetuṃ <hi rend="bold">‘‘phuṭṭho’’</hi>tiādi vuttaṃ. Pañceva khandhā bhagavatā samatiṃsāya ākārehi vuttā. Kasmāti āha <hi rend="bold">‘‘katha’’</hi>ntiādi. Rukkhasākhāsu rukkhavohāro viya ekekadhammepi khandhavohāro hotiyeva. Tenāha bhagavā – ‘‘viññāṇaṃ viññāṇakkhandho’’ti (yama. khandhayamaka 2).</p>

<p rend="centre">Paṭhamadvayasuttādivaṇṇanā niṭṭhitā.</p>

<p rend="centre">Channavaggavaṇṇanā niṭṭhitā.</p>

<p rend="title">10. Saḷavaggo</p>

<p rend="subhead">1. Adantaaguttasuttavaṇṇanā</p>

<p rend="bodytext" n="94"><hi rend="paranum">94</hi><hi rend="dot">.</hi><hi rend="bold">Adamitā</hi>ti <pb ed="V" n="2.0019" /> damaṃ nibbisevanabhāvaṃ anītā. <hi rend="bold">Agopitā</hi>ti satisaṅkhātāya vatiyā na rakkhitā. <hi rend="bold">Apihitā</hi>ti satikavāṭena na pihitā. Catūhipi padehi indriyānaṃ anāvaraṇamevāha. Adhikaṃ vahantīti adhivāhā, dukkhassa adhivāhā <hi rend="bold">dukkhādhivāhā</hi>. Nirayesu uppajjanakaṃ <hi rend="bold">nerayikaṃ. Ādi</hi>-saddena sesapāḷiṃ saṅgaṇhāti.</p>

<p rend="bodytext"><hi rend="bold">Saḷevā</hi>ti cha-kārassa sa-kāro, ḷa-kāro padasandhikaro. <hi rend="bold">Yatthā</hi>ti nimittatthe bhummaṃ. <hi rend="bold">Anavassutā atintā</hi>ti rāgena atemitā.</p>

<p rend="bodytext"><hi rend="bold">Assādita</hi>nti assādaṃ itaṃ upagataṃ. Tenāha <hi rend="bold">‘‘assādavanta’’</hi>nti. <hi rend="bold">Sukhadukkha</hi>nti iṭṭhāniṭṭhaṃ. Anvayatīti anvayo, hetu. Phassoti anvayo etassāti <hi rend="bold">phassanvaya</hi>nti āha – <hi rend="bold">‘‘phassahetuka’’</hi>nti. <hi rend="bold">‘‘Aviruddha’’</hi>iti vibhattilopena niddeso.</p>

<p rend="bodytext"><hi rend="bold">Papañcasaññā</hi>ti <pb ed="M" n="2.0301" /> taṇhādisamadhūpasaṃhatasaññā. Tenāha <hi rend="bold">‘‘kilesasaññāya papañcasaññā nāma hutvā’’</hi>ti. Papañcasaññā etesaṃ atthīti <hi rend="bold">papañcasaññā,</hi> itarītarā narā. <hi rend="bold">Papañcayantā</hi>ti saṃsāre papañcaṃ cirāyanaṃ karontā. <hi rend="bold">Saññino</hi>ti gehassitasaññāya saññāvanto. <hi rend="bold">Manomayaṃ vitakka</hi>nti kevalaṃ manasā sambhāvitaṃ micchāvitakkaṃ. <hi rend="bold">Irīyatī</hi>ti iriyaṃ paṭipattiṃ irīyati paṭipajjati.</p>

<p rend="bodytext"><hi rend="bold">Suṭṭhu bhāvito</hi>ti suṭṭhubhāvaṃ subhāvanaṃ ito bhāvitabhāvito. <hi rend="bold">Phuṭṭhassa citta</hi>nti tena yathāvuttaphassena phuṭṭhaṃ assa cittaṃ. <hi rend="bold">Na vikampate kvacī</hi>ti kismiñci iṭṭhāniṭṭhārammaṇe na kampati. <hi rend="bold">Pāragā</hi>ti pāragāmino bhavatha.</p>

<p rend="centre">Adantaaguttasuttavaṇṇanā niṭṭhitā.</p>

<p rend="subhead">2. Mālukyaputtasuttavaṇṇanā</p>

<p rend="bodytext" n="95"><hi rend="paranum">95</hi><hi rend="dot">.</hi><hi rend="bold">Apasādetī</hi>ti <pb ed="V" n="2.0020" /> tajjeti. <hi rend="bold">Ussādetī</hi>ti ukkaṃseti. <hi rend="bold">Ayaṃ kira</hi> thero mālukyaputto. <hi rend="bold">Pamajjitvā</hi>ti yonisomanasikārassa ananuyujjanena pamajjitvā.</p>

<p rend="bodytext"><hi rend="bold">Yatrā</hi>ti paccattaṃ vacanālaṅkāre. <hi rend="bold">Nāmā</hi>ti asambhāvane apasādanapakkhe, ussādanapakkhe pana sambhāvane. <hi rend="bold">Kiṃ jāta</hi>nti kiṃ tena mahallakabhāvena jātanti mahallakabhāvaṃ tiṇāyapi amaññamāno vadati. Tenāha <hi rend="bold">‘‘yadi…pe… anuggaṇhanto’’</hi>ti. <hi rend="bold">Anuggaṇhanto</hi>ti acintento. Mādisānaṃ bhagavato ovādo upakārāvahoti etarahi <hi rend="bold">ovādañca pasaṃsanto</hi>.</p>

<p rend="bodytext">‘‘Adiṭṭhā adiṭṭhapubbā’’tiādinā parikappavasena vuttanidassanaṃ ‘‘yathā etesu chandādayo na honti, evamitaresupi pariññātesū’’ti nayapaṭipajjanatthaṃ, tesampi imehi samānetabbattā. Tena vuttaṃ ‘‘supinakūpamā kāmā’’ti (ma. ni. 1.234; 2.46; pāci. 417; cūḷava. 65).</p>

<p rend="bodytext"><hi rend="bold">Cakkhuviññāṇena diṭṭhe diṭṭhamatta</hi>nti cakkhuviññāṇassa rūpāyatanaṃ yattako gahaṇākāro, tattakaṃ. Kittakaṃ pamāṇanti attasaṃvediyaṃ parassa na <pb ed="M" n="2.0302" /> disitabbaṃ, kappanāmattaṃ rūpaṃ. Tenāha <hi rend="bold">‘‘cakkhuviññāṇaṃ hī’’</hi>tiādi. <hi rend="bold">Rūpe</hi>ti rūpāyatane. <hi rend="bold">Rūpamattamevā</hi>ti nīlādibhedaṃ rūpāyatanamattaṃ, na nīlādi. Visesanivattanattho hi ayaṃ matta-saddo. Yadi evaṃ, <hi rend="bold">eva</hi>-kāro kimatthiyo? Cakkhuviññāṇañhi rūpāyatane labbhamānampi nīlādivisesaṃ ‘‘idaṃ nīlaṃ nāma, idaṃ pītaṃ nāmā’’ti na gaṇhāti. Kuto niccāniccādisabhāvatthanti saṃhitassapi nivattanatthaṃ evakāraggahaṇaṃ. Tenāha <hi rend="bold">‘‘na niccādisabhāva’’</hi>nti. <hi rend="bold">Sesaviññāṇehipī</hi>ti javanaviññāṇehipi.</p>

<p rend="bodytext"><hi rend="bold">Diṭṭhaṃ nāma cakkhuviññāṇaṃ</hi> rūpāyatanassa dassananti katvā. Tenāha <hi rend="bold">‘‘rūpe rūpavijānana’’</hi>nti. <hi rend="bold">Cakkhuviññāṇamattamevā</hi>ti yattakaṃ cakkhuviññāṇaṃ rūpāyatane gahaṇamattaṃ, taṃmattameva me sabbaṃ cittaṃ bhavissatīti attho. ‘‘Rāgādirahenā’’ti vā pāṭho. <hi rend="bold">Diṭṭhaṃ nāma</hi> padatthato cakkhuviññāṇena diṭṭhaṃ rūpaṃ. <hi rend="bold">Tatthevā</hi>ti cakkhuviññāṇena diṭṭhamatte rūpe. <hi rend="bold">Cittattayaṃ</hi> diṭṭhamattaṃ nāma cakkhuviññāṇaṃ viya rāgādivirahena pavattanato. Tenāha <hi rend="bold">‘‘yathā ta’’</hi>nti ādi.</p>

<p rend="bodytext"><hi rend="bold">Manodvārāvajjanena</hi><pb ed="V" n="2.0021" /><hi rend="bold">viññātārammaṇaṃ</hi> viññātanti adhippetaṃ rāgādivirahena viññeyyato. Tenāha <hi rend="bold">‘‘yathā āvajjanenā’’</hi>tiādi.</p>

<p rend="bodytext"><hi rend="bold">Tadā</hi>ti tasmiṃ kāle, na tato paṭṭhāyāti ayamettha atthoti dasseti. ‘‘Diṭṭhamatta’’ntiādinā yesaṃ rāgādīnaṃ nivattanaṃ adhippetaṃ, te ‘‘tenā’’ti ettha ta-saddena paccāmasīyantīti <hi rend="bold">‘‘tena rāgena vā ratto’’</hi>tiādi vuttaṃ. <hi rend="bold">Tatthā</hi>ti visaye bhummaṃ, visayabhāvo ca visayinā sambandhavasena icchitabboti vuttaṃ <hi rend="bold">‘‘paṭibaddho’’</hi>tiādi.</p>

<p rend="bodytext"><hi rend="bold">Satī</hi>ti rūpassa yathāsabhāvasallakkhaṇā sati <hi rend="bold">muṭṭhā</hi> piyanimittamanasikārena anuppajjanato na dissati nappavattati. <hi rend="bold">Ajjhosā</hi>ti ajjhosāya. <hi rend="bold">Gilitvā</hi> pariniṭṭhapetvā attaniyakaraṇena.</p>

<p rend="bodytext"><hi rend="bold">Abhijjhā ca vihesā cā</hi>ti karaṇatthe paccattavacananti āha – <hi rend="bold">‘‘abhijjhāya ca vihesāya cā’’</hi>ti. Atthavasena vibhattipariṇāmoti āha – <hi rend="bold">‘‘abhijjhāvihesāhī’’</hi>ti. <hi rend="bold">Ācinantassā</hi>ti vaḍḍhentassa. <hi rend="bold">Paṭissato</hi>ti patissato sabbattha satiyā yutto. <hi rend="bold">Sevato cāpī</hi>ti ettha <hi rend="bold">ca</hi>-saddo <hi rend="bold">api</hi>-saddo ca nipātamattanti <hi rend="bold">‘‘sevantassa’’</hi>icceva attho vutto.</p>

<p rend="centre">Mālukyaputtasuttavaṇṇanā niṭṭhitā.</p>

<p rend="subhead">3. Parihānasuttavaṇṇanā</p>

<p rend="bodytext" n="96"><hi rend="paranum">96</hi><hi rend="dot">.</hi><hi rend="bold">Parihānasabhāva</hi>nti <pb ed="M" n="2.0303" /> anavajjadhammehi parihāyanasabhāvaṃ. <hi rend="bold">Abhibhavitānī</hi>ti abhibhūtāni nibbisevanabhāvākārena. <hi rend="bold">Sarasaṅkappā</hi>ti tasmiṃ tasmiṃ visaye anavaṭṭhitabhāvena saṅkappā. <hi rend="bold">Saṃyojaniyā</hi>ti saṃyojetabbā. Saṃyojanānañhi punappunaṃ uppattiyā okāsaṃ dento kilesajātaṃ adhivāseti nāma. Kileso eva <hi rend="bold">kilesajātaṃ. Ārammaṇaṃ</hi> pana citte karonto adhivāseti nāma. <hi rend="bold">Chandarāgappahānena na pajahati</hi> ārammaṇaṃ, kilesaṃ pana anuppattidhammatāpādanena eva. <hi rend="bold">Abhibhavitaṃ āyatananti kathitaṃ</hi> adhivāsanādinā. ‘‘Kathañca, bhikkhave, parihānadhammo hotī’’ti <hi rend="bold">dhammaṃ pucchitvā</hi> taṃ <hi rend="bold">vibhajantena bhagavatā</hi> ‘‘tañce bhikkhu adhivāsetī’’tiādinā <hi rend="bold">puggalena</hi> puggalādhiṭṭhānena <hi rend="bold">dhammo dassito</hi>.</p>

<p rend="centre">Parihānasuttavaṇṇanā niṭṭhitā.</p>

<p rend="subhead">4. Pamādavihārīsuttavaṇṇanā</p>

<p rend="bodytext" n="97"><hi rend="paranum">97</hi><hi rend="dot">.</hi><hi rend="bold">Na</hi><pb ed="V" n="2.0022" /><hi rend="bold">pidahitvā</hi> cakkhundriyaṃ na pidahitvā sañchāditvā ṭhitassa. <hi rend="bold">Byāsiñcatī</hi>ti kilesehi visesena āsiñcati. <hi rend="bold">Kilesatinta</hi>nti kilesehi avassutaṃ. <hi rend="bold">Dubbalapīti</hi> taruṇā na balappattā. <hi rend="bold">Balavapīti</hi> ubbegā pharaṇappattā ca pīti. <hi rend="bold">Darathappassaddhī</hi>ti kāyacittadarathavūpasamalakkhaṇā passaddhi. <hi rend="bold">Na uppajjanti</hi> paccayaparamparāya asiddhattā. ‘‘Kathañca, bhikkhave, pamādavihārī hotī’’tiādinā <hi rend="bold">puggalaṃ pucchitvā</hi> ‘‘pāmojjaṃ na hoti, pāmojjaṃ jāyatī’’tiādinā ca, <hi rend="bold">dhammena</hi> ‘‘pamādavihārī appamādavihārī’’ti ca <hi rend="bold">puggalo dassito</hi>.</p>

<p rend="centre">Pamādavihārīsuttavaṇṇanā niṭṭhitā.</p>

<p rend="subhead">5. Saṃvarasuttavaṇṇanā</p>

<p rend="bodytext" n="98"><hi rend="paranum">98</hi><hi rend="dot">.</hi><hi rend="bold">Ida</hi>nti ‘‘kathañca, bhikkhave, asaṃvaro’’ti? Idaṃ vacanaṃ. <hi rend="bold">Pahātabbadhammakkhānavasenā</hi>ti pahātabbadhammasseva kathanaṃ vuttaṃ. ‘‘Kathañca, bhikkhave, asaṃvaro <pb ed="M" n="2.0304" /> hotī’’ti <hi rend="bold">dhammaṃ pucchitvā</hi> ‘‘santi, bhikkhave, cakkhuviññeyyā rūpā’’tiādinā <hi rend="bold">dhammova vibhatto</hi>.</p>

<p rend="centre">Saṃvarasuttavaṇṇanā niṭṭhitā.</p>

<p rend="subhead">6. Samādhisuttavaṇṇanā</p>

<p rend="bodytext" n="99"><hi rend="paranum">99</hi><hi rend="dot">.</hi><hi rend="bold">Cittekaggatāyā</hi>ti samathavasena cittekaggatāya. <hi rend="bold">Parihāyamāne</hi>ti tassa alābhena parihāyamāne. <hi rend="bold">Kammaṭṭhāna</hi>nti vipassanākammaṭṭhānaṃ, samathameva vā.</p>

<p rend="subhead">7. Paṭisallānasuttavaṇṇanā</p>

<p rend="bodytext" n="100"><hi rend="paranum">100</hi><hi rend="dot">.</hi><hi rend="bold">Kammaṭṭhāna</hi>nti samathavipassanākammaṭṭhānaṃ.</p>

<p rend="subhead">8-9. Paṭhamanatumhākaṃsuttādivaṇṇanā</p>

<p rend="bodytext" n="101-102"><hi rend="paranum">101-102</hi><hi rend="dot">.</hi><hi rend="bold">Upamaṃ parivāretvā</hi>ti upamaṃ pariharitvā. <hi rend="bold">Suddhikavasenā</hi>ti upamāya vinā kevalameva.</p>

<p rend="subhead">10. Udakasuttavaṇṇanā</p>

<p rend="bodytext" n="103"><hi rend="paranum">103</hi><hi rend="dot">.</hi><hi rend="bold">Udako</hi>ti <pb ed="V" n="2.0023" /> tassa nāmaṃ. <hi rend="bold">Vedaṃ</hi> ñāṇaṃ. Sabbaṃ jitavāti <hi rend="bold">sabbaji. Avakhata</hi>nti nikhataṃ. <hi rend="bold">Ucchādanadhammo</hi>ti ucchādetabbasabhāvo. <hi rend="bold">Parimaddanadhammo</hi>ti parimadditabbasabhāvo. <hi rend="bold">Parihato</hi>ti pariharito. Odanakummāsūpacayucchādanaparimaddanapadehīti vattabbaṃ. Ucchādanaṃ vā parimaddanamattamevāti katvā na gahitaṃ.</p>

<p rend="centre">Udakasuttavaṇṇanā niṭṭhitā.</p>

<p rend="centre">Saḷavaggavaṇṇanā niṭṭhitā.</p>

<p rend="centre">Dutiyo paṇṇāsako.</p>

<p rend="title">11. Yogakkhemivaggo</p>

<p rend="subhead">1. Yogakkhemisuttavaṇṇanā</p>

<p rend="bodytext" n="104"><hi rend="paranum">104</hi><hi rend="dot">.</hi><hi rend="bold">Catūhi</hi><pb ed="M" n="2.0305" /><hi rend="bold">yogehī</hi>ti kāmayogādīhi catūhi yogehi. <hi rend="bold">Khemino</hi>ti khemavato kusalino. <hi rend="bold">Kāraṇabhūta</hi>nti kattabbaupāyassa kāraṇabhūtaṃ. Pariyāyati pavattiṃ nivattiñca ñāpetīti pariyāyo, dhammo ca so pariyattidhammattā pariyāyo cāti dhammapariyāyo, taṃ <hi rend="bold">dhammapariyāyaṃ</hi>. Yasmā pana so tassādhigamassa kāraṇaṃ hoti, tasmā vuttaṃ <hi rend="bold">‘‘dhammakāraṇa’’</hi>nti. <hi rend="bold">Yutti</hi>nti samathavipassanādhammānīti vā catusaccadhammānīti vā. ‘‘Tasmā’’ti padaṃ uddharitvā – ‘‘kasmā’’ti kāraṇaṃ pucchanto <hi rend="bold">‘‘kiṃ akkhātattā, udāhu pahīnattā’’</hi>ti vibhajitvā pucchi. Yasmā pana chandarāgappahānaṃ yogakkhemibhāvassa kāraṇaṃ, na kathanaṃ, tasmā <hi rend="bold">‘‘pahīnattā’’</hi>tiādi vuttaṃ.</p>

<p rend="centre">Yogakkhemisuttavaṇṇanā niṭṭhitā.</p>

<p rend="subhead">2-10. Upādāyasuttādivaṇṇanā</p>

<p rend="bodytext" n="105-113"><hi rend="paranum">105-113</hi><hi rend="dot">.</hi><hi rend="bold">Vedanāsukhadukkha</hi>nti vedanāsaṅkhātaṃ sukhañca dukkhañca kathitaṃ. ‘‘Ajjhattaṃ sukhaṃ dukkha’’nti vuttattā vimuttisukhassa ca saḷāyatanadukkhassa ca kathitattā vivaṭṭasukhaṃ cettha kathitamevāti <pb ed="V" n="2.0024" /> sakkā viññātuṃ. Kāmaṃ khandhiyavagge khandhavasena desanā āgatā, na āyatanavasena. Ettha pana vattabbaṃ atthajātaṃ khandhiyavagge vuttanayamevāti.</p>

<p rend="centre">Upādāyasuttādivaṇṇanā niṭṭhitā.</p>

<p rend="centre">Yogakkhemivaggavaṇṇanā niṭṭhitā.</p>

<p rend="title">12. Lokakāmaguṇavaggo</p>

<p rend="subhead">1-2. Paṭhamamārapāsasuttādivaṇṇanā</p>

<p rend="bodytext" n="114-115"><hi rend="paranum">114-115</hi><hi rend="dot">.</hi> Āvasati ettha kilesamāroti <hi rend="bold">āvāso</hi>. Kāmaguṇaajjhattikabāhirāni āyatanāni. Kilesamārassa āvāsaṃ gato <pb ed="M" n="2.0306" /><hi rend="bold">vasaṃ gato. Tividhassā</hi>ti papañcasaññāsaṅkhātassa tividhassapi mārassa. Tato eva devaputtamārassapi vasaṃ gatoti sakkā viññātuṃ.</p>

<p rend="centre">Paṭhamamārapāsasuttādivaṇṇanā niṭṭhitā.</p>

<p rend="subhead">3. Lokantagamanasuttavaṇṇanā</p>

<p rend="bodytext" n="116"><hi rend="paranum">116</hi><hi rend="dot">.</hi> Lokiyanti ettha sattakāyabhūtagāmādīti <hi rend="bold">loko,</hi> cakkavāḷo. Saṅkhāro pana lujjanapalujjanaṭṭhena <hi rend="bold">loko. Anta</hi>nti osānaṃ. <hi rend="bold">Sabbaññutaññāṇena saṃsanditvā</hi>ti sabbaññutaññāṇagatiyā samānetvā avirodhetvā. <hi rend="bold">Thomessāmī</hi>ti pasaṃsissāmi.</p>

<p rend="bodytext"><hi rend="bold">Evaṃsampattika</hi>nti evaṃsampajjanakaṃ evaṃpassitabbaṃ idaṃ mama ajjhesanaṃ. Tenāha <hi rend="bold">‘‘īdisanti attho’’</hi>ti. <hi rend="bold">Jānaṃ jānātī</hi>ti sabbaññutaññāṇena jānitabbaṃ jānāti eva. Na hi padesaññāṇe ṭhito jānitabbaṃ sabbaṃ jānāti. Ukkaṭṭhaniddesena hi avisesaggahaṇena ca ‘‘jāna’’nti iminā niravasesaṃ ñeyyajātaṃ pariggayhatīti tabbisayāya jānanakiriyāya sabbaññutaññāṇameva karaṇaṃ bhavituṃ yuttaṃ. Pakaraṇavasena ‘‘bhagavā’’ti padasannidhānena ca ayamattho vibhāvetabbo. <hi rend="bold">Passitabbameva passatī</hi>ti dibbacakkhu-paññācakkhu-dhammacakkhu-buddhacakkhu-samantacakkhu-saṅkhātehi ñāṇacakkhūhi passitabbaṃ passati eva. Atha vā <hi rend="bold">jānaṃ jānātī</hi>ti yathā aññe <pb ed="V" n="2.0025" /> savipallāsā kāmarūpapariññāvādino jānantāpi vipallāsavasena jānanti, na evaṃ bhagavā. Bhagavā pana pahīnavipallāsattā jānanto jānāti eva, diṭṭhidassanassa abhāvā passanto passati evāti attho.</p>

<p rend="bodytext"><hi rend="bold">Dassanapariṇāyakaṭṭhenā</hi>ti yathā cakkhu sattānaṃ dassanatthaṃ pariṇeti sādheti, evaṃ lokassa yāthāvadassanasādhanatopi dassanakiccapariṇāyakaṭṭhena <hi rend="bold">cakkhubhūto,</hi> paññācakkhumayattā vā sayambhūñāṇena paññācakkhuṃ bhūto pattoti vā <hi rend="bold">cakkhubhūto. Ñāṇabhūto</hi>ti etassa ca evameva attho daṭṭhabbo. Dhammā vā bodhipakkhiyā, tehi uppannattā lokassa ca taduppādanato anaññasādhāraṇaṃ vā dhammaṃ patto adhigatoti <hi rend="bold">dhammabhūto</hi>. ‘‘Brahmā’’vuccati seṭṭhaṭṭhena maggañāṇaṃ, tena uppannattā lokassa <pb ed="M" n="2.0307" /> ca taduppādanato tañca sayambhūñāṇena pattoti <hi rend="bold">brahmabhūto</hi>. Catusaccadhammaṃ vadatīti <hi rend="bold">vattā</hi>. Ciraṃ saccapaṭivedhaṃ pavattento vadatīti <hi rend="bold">pavattā. Atthaṃ nīharitvā</hi>ti dukkhādiatthaṃ uddharitvā. Paramatthaṃ vā nibbānaṃ pāpayitā. Amatasacchikiriyaṃ sattesu uppādento amataṃ dadātīti <hi rend="bold">amatassa dātā</hi>. Bodhipakkhiyadhammānaṃ tadāyattabhāvato <hi rend="bold">dhammassāmī</hi>. Punappunaṃ yācāpento bhāriyaṃ karonto <hi rend="bold">garuṃ karoti</hi> nāma, tathā duviññeyyaṃ katvā kathentopi.</p>

<p rend="bodytext"><hi rend="bold">Cakkhunā</hi> vijjamānena <hi rend="bold">lokasaññī hoti,</hi> na tasmiṃ asati. Na hi ajjhattikāyatanavirahena lokasamaññā atthi. Tenāha <hi rend="bold">‘‘cakkhuñhi loko’’</hi>tiādi. <hi rend="bold">Appahīnadiṭṭhī</hi>ti asamūhatasakkāyadiṭṭhiko ghanavinibbhogaṃ kātuṃ asakkonto samudāyaṃ viya avayavaṃ ‘‘loko’’ti sañjānāti ceva maññati ca. Tathāti iminā ‘‘lokoti sañjānāti ceva maññati cā’’ti padattayaṃ ākaḍḍhati. <hi rend="bold">Tassā</hi>ti puthujjanassa, cakkavāḷalokassa vā. Cakkhādimeva hi sahokāsena ‘‘cakkavāḷo’’ti puthujjano sañjānāti. <hi rend="bold">Gamanenā</hi>ti padasā gamanena. <hi rend="bold">Na sakkā</hi> tesaṃ anantattā. <hi rend="bold">Lujjanaṭṭhenā</hi>ti abhisaṅkhāralokavasena lokassa antaṃ dassetuṃ vuttaṃ. Tassa <hi rend="bold">anto</hi> nāma nibbānaṃ. Taṃ pattuṃ sakkā sammāpaṭipattiyā pattabbattā. Cakkavāḷalokassa pana anto nāma, natthi tassa gamanena appattabbattā.</p>

<p rend="bodytext"><hi rend="bold">Imehi padehī</hi>ti imehi vākyavibhāgehi padehi. Tāni pana akkharasamudāyalakkhaṇānīti āha <hi rend="bold">‘‘akkharasampiṇḍanehī’’</hi>ti. <hi rend="bold">Pāṭiyekkaakkharehī</hi>ti tasmiṃ tasmiṃ pade paṭiniyatasannivesehi visuṃ visuṃ cittena gayhamānehi akkharehīti attho.</p>

<p rend="bodytext">Gamanaṭṭhena ‘‘paṇḍā’’ vuccati paññā, tāya ito gato pattoti <hi rend="bold">paṇḍito,</hi> paññavā. Mahāpaññatā <pb ed="V" n="2.0026" /> nāma paṭisambhidāvasena veditabbāti āha <hi rend="bold">‘‘mahante atthe’’</hi>tiādi. <hi rend="bold">Yathā ta</hi>nti ettha <hi rend="bold">ta</hi>nti nipātamattaṃ paṭhamavikappe, dutiyavikappe pana paccāmasananti āha <hi rend="bold">‘‘taṃ byākata’’</hi>nti.</p>

<p rend="centre">Lokantagamanasuttavaṇṇanā niṭṭhitā.</p>

<p rend="subhead">4. Kāmaguṇasuttavaṇṇanā</p>

<p rend="bodytext" n="117"><hi rend="paranum">117</hi><hi rend="dot">.</hi><hi rend="bold">Cetaso</hi>ti <pb ed="M" n="2.0308" /> karaṇe sāmivacanaṃ. Cittena saṃphusanaṃ nāma anubhavoti āha <hi rend="bold">‘‘cittena anubhūtapubbā’’</hi>ti. Ututtayānurūpatāvasena <hi rend="bold">pāsādattayaṃ,</hi> taṃ vasena <hi rend="bold">tividhanāṭakabhedo</hi>. Manorammatāmattena kāmaguṇaṃ katvā dassitaṃ, na kāmavasena. Na hi abhinikkhamanato uddhaṃ bodhisattassa kāmavitakkā bhūtapubbā. Tenāha māro pāpimā –</p>

<p rend="gatha1">‘‘Satta vassāni bhagavantaṃ, anubandhiṃ padāpadaṃ;</p>

<p rend="gathalast">Otāraṃ nādhigacchissaṃ, sambuddhassa satīmato’’ti. (su. ni. 448);</p>

<p rend="bodytext"><hi rend="bold">Metteyyo nāmā</hi>tiādi anāgatārammaṇadassanamattaṃ, na bodhisattassa evaṃ uppajjatīti. Attā piyāyitabbarūpo etassāti <hi rend="bold">attarūpo,</hi> uttarapade purimapadalopenāti <hi rend="bold">‘‘attano hitakāmajātikenā’’</hi>ti attho vutto. <hi rend="bold">Attarūpenā</hi>ti vā pītisomanassehi gahitasabhāvena tuṭṭhapahaṭṭhena udaggudaggena. <hi rend="bold">Appamādo</hi>ti appamajjanaṃ kusaladhammesu akhaṇḍakāritāti āha <hi rend="bold">‘‘sātaccakiriyā’’</hi>ti. <hi rend="bold">Avossaggo</hi>ti cittassa kāmaguṇesu avossajjanaṃ pakkhandituṃ appadānaṃ. Purimo vikappo kusalānaṃ dhammānaṃ karaṇavasena dassito, pacchimo akusalānaṃ akaraṇavasena. <hi rend="bold">Dve dhammā</hi>ti appamādo satīti dve dhammā. Appamādo sati ca tathā pavattā cattāro kusaladhammakkhandhā veditabbā. <hi rend="bold">Kattabbā</hi>ti pavattetabbā.</p>

<p rend="bodytext"><hi rend="bold">Tasmiṃ āyatane</hi>ti tasmiṃ nibbānasaññite kāraṇe paṭivedhe. <hi rend="bold">Taṃ kāraṇa</hi>nti channaṃ āyatanānaṃ kāraṇaṃ. Saḷāyatanaṃ nirujjhati etthāti <hi rend="bold">saḷāyatananirodho vuccati nibbānaṃ</hi>. Tenāha <hi rend="bold">‘‘nibbānaṃ. Taṃ sandhāyā’’</hi>tiādi. <hi rend="bold">Nibbānasmi</hi>nti nibbānamhi.</p>

<p rend="centre">Kāmaguṇasuttavaṇṇanā niṭṭhitā.</p>

<p rend="subhead">5-6. Sakkapañhasuttādivaṇṇanā</p>

<p rend="bodytext" n="118-119"><hi rend="paranum">118-119</hi><hi rend="dot">.</hi><hi rend="bold">Diṭṭhe</hi>ti <pb ed="V" n="2.0027" /> paccakkhabhūte. <hi rend="bold">Dhamme</hi>ti upādānakkhandhadhamme. Tattha hi attāti bhavati saññā diṭṭhi cāti attabhāvasaññā. Tenāha – <hi rend="bold">‘‘diṭṭheva</hi><pb ed="M" n="2.0309" /><hi rend="bold">dhammeti imasmiṃyeva attabhāve’’</hi>ti. <hi rend="bold">‘‘Tannissita’’</hi>nti ettha <hi rend="bold">taṃ</hi>-saddena heṭṭhā abhinandanādipariyāyena vuttā taṇhā paccāmaṭṭhāti āha – <hi rend="bold">‘‘taṇhānissita’’</hi>nti. Taṃ upādānaṃ etassāti <hi rend="bold">tadupādānaṃ</hi>. Tenāha – ‘‘taṃgahaṇa’’ntiādi. Taṇhupādānasaṅkhātaṃ gahaṇaṃ etassāti <hi rend="bold">taṃgahaṇaṃ. Chaṭṭhaṃ uttānameva</hi> pañcame vuttanayattā.</p>

<p rend="centre">Sakkapañhasuttādivaṇṇanā niṭṭhitā.</p>

<p rend="subhead">7. Sāriputtasaddhivihārikasuttavaṇṇanā</p>

<p rend="bodytext" n="120"><hi rend="paranum">120</hi><hi rend="dot">.</hi><hi rend="bold">Ghaṭessatī</hi>ti pubbenāparaṃ ghaṭitaṃ sambandhaṃ karissati. <hi rend="bold">Viccheda</hi>nti brahmacariyassa virodhipaccayasamuppattiyā ucchedaṃ.</p>

<p rend="subhead">8. Rāhulovādasuttavaṇṇanā</p>

<p rend="bodytext" n="121"><hi rend="paranum">121</hi><hi rend="dot">.</hi> Ye dhammā sammadeva bhāvitā bahulīkatā vimuttiyā arahattassa sacchikiriyāya saṃvattanti, te saddhādayo sambhārā <hi rend="bold">vimuttiparipācaniyā</hi>ti adhippetā. <hi rend="bold">Paripācentī</hi>ti paripākaṃ pariṇāmaṃ gamenti. <hi rend="bold">Dhammā</hi>ti kāraṇabhūtā dhammā. <hi rend="bold">Visuddhikāraṇavasenā</hi>ti visuddhikāraṇatāvasena, sā pana saddhindriyādīnaṃ kāraṇato visuddhi. Yathā nāma jātisampannassa khattiyakumārassa vipakkhavigamena pakkhasaṅgahena pavattiṭṭhānasampattiyā ca parisuddhi hoti, evamevaṃ daṭṭhabbāti dassento <hi rend="bold">‘‘vuttaṃ heta’’</hi>ntiādimāha.</p>

<p rend="bodytext">Assaddhādayopi puggalā saddhādīnaṃ yāvadeva parihānāya honti, saddhādayo pāripūriyāva, tathā pasādaniyasuttantādipaccavekkhaṇā, <hi rend="bold">pasādaniyasuttantā</hi> nāma sampasādanīyasuttādayo. <hi rend="bold">Sammappadhāne</hi>ti sammappadhānasuttante. <hi rend="bold">Satipaṭṭhāne</hi>ti cattāro satipaṭṭhāne. <hi rend="bold">Jhānavimokkhe</hi>ti jhānāni ceva vimokkhe ca uddissa pavattasuttante. <hi rend="bold">Gambhīrañāṇacariye</hi>ti khandhāyatanadhātupaṭiccasamuppādapaṭisaṃyuttasuttante.</p>

<p rend="bodytext"><hi rend="bold">Kalyāṇamittatādayo</hi>ti kalyāṇamittatā sīlasaṃvaro abhisallekhakathā vīriyārambho nibbedhikapaññāti <pb ed="V" n="2.0028" /> ime kalyāṇamittādayo <hi rend="bold">pañca dhammā,</hi> ye ‘‘idha, meghiya, bhikkhu kalyāṇamitto hotī’’tiādinā <hi rend="bold">udāne</hi><pb ed="M" n="2.0310" /> (udā. 31) kathitā. <hi rend="bold">Lokaṃ volokentassā</hi>ti āyasmato rāhulassa tāsañca devatānaṃ indriyaparipākaṃ passantassa. Tato yena andhavanaṃ, tattha divāvihārāya mahāsamāgamo bhavissatīti. Tathā hi vakkhati ‘‘ettakāti gaṇanāvasena paricchedo natthī’’ti.</p>

<p rend="bodytext">Rukkhapabbatanissitā <hi rend="bold">bhūmaṭṭhakā,</hi> ākāsacārivimānavāsino <hi rend="bold">antalikkhaṭṭhakā. Dhammacakkhunti veditabbāni</hi> catusaccadhammānaṃ dassanaṭṭhena.</p>

<p rend="centre">Rāhulovādasuttavaṇṇanā niṭṭhitā.</p>

<p rend="centre">Lokakāmaguṇavaggavaṇṇanā niṭṭhitā.</p>

<p rend="title">13. Gahapativaggo</p>

<p rend="subhead">1-3. Vesālīsuttādivaṇṇanā</p>

<p rend="bodytext" n="124-126"><hi rend="paranum">124-126</hi><hi rend="dot">.</hi><hi rend="bold">Dvīsū</hi>ti imasmiṃ gahapativagge paṭhamadutiyesu <hi rend="bold">tatiye ca vuttatthameva</hi> pāṭhajātaṃ apubbaṃ natthīti attho.</p>

<p rend="subhead">4-5. Bhāradvājasuttādivaṇṇanā</p>

<p rend="bodytext" n="127-128"><hi rend="paranum">127-128</hi><hi rend="dot">.</hi> Kāmaṃ aññepi pabbajitā yuttakāle piṇḍaṃ ulamānā carantiyeva, ayaṃ pana odarito, teneva kāraṇena pabbajitoti dassento <hi rend="bold">‘‘piṇḍaṃ ulamāno’’</hi>tiādimāha. <hi rend="bold">Ghaṃsantovā</hi>ti bhūmiyaṃ ghaṃsanto eva pattaṃ ṭhapeti. <hi rend="bold">Parikkhīṇa</hi>nti samantato parikkhīṇaṃ. <hi rend="bold">Nāḷiko …pe… jātaṃ,</hi> atirekapattaṭṭhapanassa paṭikkhittattā aññaṃ na gaṇhāti. <hi rend="bold">‘‘Indriyabhāvana</hi>nti cakkhādipañcindriyabhāvana’’nti keci vadanti, tathā vipassanābhinivesaṃ katvā uparivipassanaṃ vaḍḍhitvāti adhippāyo. Apare pana ‘‘saddhāpañcamānaṃ indriyānaṃ vasena vipassanābhinivesaṃ katvā tena sukhena abhiññāpahānānaṃ sampādanavasena indriyaṃ bhāvetvā’’ti vadanti.</p>

<p rend="bodytext"><hi rend="bold">Upasaṅkamatī</hi>ti <pb ed="M" n="2.0311" /><pb ed="V" n="2.0029" /> ettha yathā so rājā upasaṅkami, taṃ āgamanato paṭṭhāya dassetuṃ <hi rend="bold">‘‘thero kirā’’</hi>tiādi āraddhaṃ. <hi rend="bold">Mahāpānaṃ</hi> nāma aññaṃ kammaṃ akatvā pānapasuto hutvā sattāhaṃ tadanurūpaparijanassa surāpivanaṃ. Tenāha <hi rend="bold">‘‘mahāpānaṃ nāma pivitvā’’</hi>ti. <hi rend="bold">Sālithusehī</hi>ti rattasālithusehi. <hi rend="bold">Ḍayhamānaṃ viya</hi> kipillikadaṃsanajātāhi dukkhavedanāhi. <hi rend="bold">Mukhasattīhi vijjhiṃsu</hi> vallabhatāya. Itthilolo hi so rājā.</p>

<p rend="bodytext"><hi rend="bold">Paveṇi</hi>nti tesaṃ samādānapaveṇiṃ brahmacariyapabandhaṃ. <hi rend="bold">Paṭipādentī</hi>ti sampādenti. <hi rend="bold">Garukārammaṇa</hi>nti garukātabbaārammaṇaṃ, avītikkamitabbārammaṇanti attho. <hi rend="bold">Assā</hi>ti rañño. <hi rend="bold">Cittaṃ anotaranta</hi>nti pasādavīthiṃ anotarantaṃ anupagacchantaṃ. <hi rend="bold">Viheṭhetu</hi>nti vibādhituṃ.</p>

<p rend="bodytext">Lobhassa aparāparuppattiyā bahuvacanavasena <hi rend="bold">‘‘lobhadhammā’’</hi>ti vuttaṃ. <hi rend="bold">Uppajjantītipi attho yeva,</hi> yasmā uppajjamāno lobhadhammo attano hetupaccaye pariggahāpento jānāpento viya sahati pavattatīti. <hi rend="bold">Imameva kāya</hi>nti ettha samūhatthe eva <hi rend="bold">kāya</hi>-saddo gabbhāsayādiṭṭhānesu uppajjanadhammasamūhavisayattā, itare pana kāyūpalakkhitatāya ‘‘kāyo’’ti veditabbā. <hi rend="bold">Uttānameva</hi> heṭṭhā vuttanayattā.</p>

<p rend="centre">Bhāradvājasuttādivaṇṇanā niṭṭhitā.</p>

<p rend="subhead">6. Ghositasuttavaṇṇanā</p>

<p rend="bodytext" n="129"><hi rend="paranum">129</hi><hi rend="dot">.</hi><hi rend="bold">Rūpā ca manāpā</hi>ti nīlādibhedā rūpadhammā ca manasā manuññā piyarūpā saṃvijjanti, idañca sukhavedanīyassa phassassa sabhāvadassanatthaṃ. Evaṃ <hi rend="bold">‘‘rūpā ca manāpā upekkhāvedaniyā’’</hi>ti etthāpi yathārahaṃ vattabbaṃ. <hi rend="bold">Cakkhuviññāṇa…pe… phassa</hi>nti vuttaṃ. Upanissayakoṭiyā hi cakkhuviññāṇasampayuttaphasso sukhavedanīyo, na sahajātakoṭiyā. Tenāha – <hi rend="bold">‘‘ekaṃ phassaṃ paṭicca javanavasena sukhavedanā uppajjatī’’</hi>ti. <hi rend="bold">Sesapadesū</hi>ti ‘‘saṃvijjati kho, gahapati, sotadhātū’’ti āgatesu pañcasu koṭṭhāsesu.</p>

<p rend="bodytext"><hi rend="bold">Tevīsati</hi><pb ed="M" n="2.0312" /><hi rend="bold">dhātuyo kathitā</hi> channaṃ dvārānaṃ vasena vibhajjagahaṇena. <hi rend="bold">Vatthunissita</hi>nti hadayavatthunissitaṃ. Pañcadvāre vīsati, manodvāre tisso <hi rend="bold">evaṃ tevīsati</hi>.</p>

<p rend="centre">Ghositasuttavaṇṇanā niṭṭhitā.</p>

<p rend="subhead">7-8. Hāliddikānisuttādivaṇṇanā</p>

<p rend="bodytext" n="130-131"><hi rend="paranum">130-131</hi><hi rend="dot">.</hi><hi rend="bold">Taṃ</hi><pb ed="V" n="2.0030" /><hi rend="bold">ittheta</hi>nti cakkhunā yaṃ rūpaṃ diṭṭhaṃ, taṃ itthanti attho. <hi rend="bold">Taṃ sukhavedaniya</hi>nti taṃ sukhavedanāya upanissayakoṭiyā paccayabhūtaṃ cakkhuviññāṇañceva, yo ca yathārahaṃ upanissayakoṭiyā vā, anantaro ce anantarakoṭiyā vā, sahajāto ce sampayuttakoṭiyā vā, sukhavedanāya paccayo phasso. Taṃ sukhavedaniyañca phassaṃ paṭicca uppajjati sukhavedanāti yojanā. <hi rend="bold">Esa nayo sabbattha</hi> sabbesu sesesu sattasu vāresu. <hi rend="bold">Manodhātuyeva vā samānā</hi>ti abhidhammanayena. Suttantanayena pana suññataṭṭhena nissattanijjīvaṭṭhena ca manodhātusamaññaṃ labhateva. <hi rend="bold">Aṭṭhamaṃ uttānameva</hi> heṭṭhā vuttanayattā.</p>

<p rend="centre">Hāliddikānisuttādivaṇṇanā niṭṭhitā.</p>

<p rend="subhead">9. Lohiccasuttavaṇṇanā</p>

<p rend="bodytext" n="132"><hi rend="paranum">132</hi><hi rend="dot">.</hi><hi rend="bold">Tepi māṇavakātveva vuttā,</hi> na brāhmaṇakumārā eva. <hi rend="bold">Seleyyakānī</hi>ti aññamaññaṃ silissanalaṅghanakīḷanāni.</p>

<p rend="bodytext">Upaṭṭhānavasena ibhaṃ harantīti <hi rend="bold">ibbhā,</hi> hatthigopakā. Te pana nihīnakuṭumbassa bhoggaṃ upādāya gahapatibhāvaṃ upādāya ‘‘gahapatikā’’tipi vuccantīti āha <hi rend="bold">‘‘gahapatikā’’</hi>ti. <hi rend="bold">Kaṇhā</hi>ti kaṇhābhijātikā. <hi rend="bold">Raṭṭhaṃ bharantī</hi>ti yasmiṃ raṭṭhe vasanti, tassa raṭṭhassa baliṃ bharaṇena, attano vā kuṭumbassa bharaṇena bharatā. <hi rend="bold">Pariyāyantā</hi>ti parito saṃcarantā kīḷanti.</p>

<p rend="bodytext"><hi rend="bold">Sīlajeṭṭhakā</hi>ti sīlappadhānā. Ye purāṇaṃ saranti, te sīluttamā ahesuṃ. <hi rend="bold">Dvārāni</hi> cakkhādidvārāni.</p>

<p rend="bodytext"><hi rend="bold">Apakkamitvā</hi><pb ed="M" n="2.0313" /> apetā virahitā hutvā. <hi rend="bold">Visamānī</hi>ti vigatasamāni duccaritasabhāvāni. <hi rend="bold">Nānāvidhadaṇḍā</hi> nānāvidhadaṇḍanipātā.</p>

<p rend="bodytext"><hi rend="bold">Anāhārakā</hi>ti kiñci abhuñjanakā. Paṅko viya <hi rend="bold">paṅko,</hi> malaṃ. Dantapaṅko purimapadalopena paṅkoti vuttoti <hi rend="bold">‘‘paṅko nāma dantamala’’</hi>nti vuttaṃ. Ajehi kātabbakānaṃ akopetvā karaṇaṃ samādānavasena <hi rend="bold">vataṃ</hi>. Esa nayo sesesupi. Kohaññaṃ nāma attani vijjamānadosaṃ paṭicchādetvā <pb ed="V" n="2.0031" /> asantaguṇapakāsanāti āha – <hi rend="bold">‘‘paṭicchanna…pe… kohaññañcevā’’</hi>ti. <hi rend="bold">Parikkhārabhaṇḍakavaṇṇā</hi>ti parikkhārabhaṇḍā kappakāti. Te ca kho attano jīvikatthāya āmisakiñjakkhassa attanibandhanatthāya amocanatthāya katā.</p>

<p rend="bodytext"><hi rend="bold">Akhila</hi>nti cetokhilarahitaṃ brahmavihāravasena. Tenāha <hi rend="bold">‘‘mudu athaddha’’</hi>nti.</p>

<p rend="bodytext"><hi rend="bold">Adhimutto</hi>ti abhirativasena yuttapayutto. <hi rend="bold">Parittacitto</hi>ti parito khaṇḍitacitto. <hi rend="bold">Appamāṇacitto</hi>ti ettha ‘‘ko aya’’nti paṭikkhituṃ sakkuṇeyyacitto.</p>

<p rend="centre">Lohiccasuttavaṇṇanā niṭṭhitā.</p>

<p rend="subhead">10. Verahaccānisuttavaṇṇanā</p>

<p rend="bodytext" n="133"><hi rend="paranum">133</hi><hi rend="dot">.</hi> Brāhmaṇiṃ dhammasavanāya codento māṇavako <hi rend="bold">‘‘yagghe’’</hi>ti avoca. Tenāha <hi rend="bold">‘‘yaggheti codanatthe nipāto’’</hi>ti.</p>

<p rend="centre">Verahaccānisuttavaṇṇanā niṭṭhitā.</p>

<p rend="centre">Gahapativaggavaṇṇanā niṭṭhitā.</p>

<p rend="title">14. Devadahavaggo</p>

<p rend="subhead">1. Devadahasuttavaṇṇanā</p>

<p rend="bodytext" n="134"><hi rend="paranum">134</hi><hi rend="dot">.</hi><hi rend="bold">Manaṃ ramayantā</hi>ti āpāthagatā manassa ramaṇavasena piyāyitabbatāvasena pavattantā.</p>

<p rend="subhead">2. Khaṇasuttavaṇṇanā</p>

<p rend="bodytext" n="135"><hi rend="paranum">135</hi><hi rend="dot">.</hi><hi rend="bold">Chaphassāyatanikā</hi>ti <pb ed="M" n="2.0314" /> chahi phassāyatanehi aniṭṭhasaṃvedaniyā. <hi rend="bold">Chadvāraphassapaṭiviññattī</hi>ti chahipi dvārehi ārammaṇassa paṭisaṃvedanā hotiyeva sabbaso dukkhānubhavanatthaṃ. <hi rend="bold">Tāvatiṃsapura</hi>nti <pb ed="V" n="2.0032" /> sudassanamahānagaraṃ. <hi rend="bold">Abhāvo nāma natthi</hi> sabbathā sukhānubhavanato. <hi rend="bold">Niraye</hi>ti iminā duggati bhavasāmaññena itarāpāyāpi gahitā eva. <hi rend="bold">Maggabrahmacariyavāsaṃ vasituṃ na sakkā</hi>ti iminā pana sabbesampi acchindikaṭṭhānānaṃ gahaṇaṃ daṭṭhabbaṃ. <hi rend="bold">Imevā</hi>ti imasmiṃ manussaloke eva. <hi rend="bold">Apāyopi paññāyati</hi> apāyadukkhasadisassa dukkhassa kadāci paṭisaṃvedanato. <hi rend="bold">Saggopi paññāyati</hi> devabhogasadisasampattiyā kadāci paṭilabhitabbato.</p>

<p rend="bodytext"><hi rend="bold">Ayaṃ kammabhūmī</hi>ti ayaṃ manussaloko purisathāmakaraṇāya kammabhūmi nāma tāsaṃ yogyaṭṭhānabhāvato. Tattha padhānakammaṃ dassento <hi rend="bold">‘‘idha maggabhāvanā’’</hi>ti āha. <hi rend="bold">Ṭhānānī</hi>ti kāraṇāni. <hi rend="bold">Saṃvejaniyānī</hi>ti saṃvegajananāni bahūni jātiādīni. Tathā hi jāti, jarā, byādhi, maraṇaṃ, apāyabhavaṃ, tatthapi nirayūpapattihetukaṃ, tiracchānupapattihetukaṃ, asūrakāyūpapattihetukaṃ, atīte vaṭṭamūlakaṃ, anāgate vaṭṭamūlakaṃ, paccuppanne āhārapariyeṭṭhimūlakanti bahūni saṃvegavatthūni paccavekkhitvā <hi rend="bold">saṃvegajāto</hi> sañjātasaṃvego yoniso padhānamanuyuñjassu. <hi rend="bold">Saṃvegā</hi>ti saṃvegamāpajjassu.</p>

<p rend="centre">Khaṇasuttavaṇṇanā niṭṭhitā.</p>

<p rend="subhead">3. Paṭhamarūpārāmasuttavaṇṇanā</p>

<p rend="bodytext" n="136"><hi rend="paranum">136</hi><hi rend="dot">.</hi><hi rend="bold">Sammuditā</hi> sammodappattā, <hi rend="bold">pamoditā</hi> sañjātapamodā. <hi rend="bold">Dukkhā</hi>ti dukkhavanto sañjātadukkhā. Tenāha <hi rend="bold">‘‘dukkhitā’’</hi>ti. Sukhaṃ etassa atthīti <hi rend="bold">sukho,</hi> sukhī. Tenāha <hi rend="bold">‘‘sukhito’’</hi>ti. <hi rend="bold">Yattakā</hi> rūpādayo dhammā loke <hi rend="bold">atthīti vuccati. Passantāna</hi>nti saccapaṭivedhena sammadeva passantānaṃ. <hi rend="bold">‘‘Paccanīkaṃ hotī’’</hi>ti vatvā taṃ paccanīkabhāvaṃ dassetuṃ <hi rend="bold">‘‘loko hī’’</hi>tiādi <pb ed="M" n="2.0315" /> vuttaṃ. <hi rend="bold">Asubhā</hi>ti ‘‘āhū’’tipadaṃ ānetvā sambandho. <hi rend="bold">Sabbameta</hi>nti ‘‘sukhaṃ diṭṭhamariyebhi…pe… tadariyā sukhato vidū’’ti ca vuttaṃ. Sabbametaṃ nibbānameva sandhāya vuttaṃ. Nibbānameva hi ekantato sukhaṃ nāma.</p>

<p rend="bodytext"><hi rend="bold">Pañcanavutipāsaṇḍino</hi> tesañca pāsaṇḍibhāvo papañcasūdaniṭṭhakathāyaṃ pakāsito eva. <hi rend="bold">Kilesanīvaraṇena nivutāna</hi>nti kilesakhandhā kilesanīvaraṇaṃ, tena nivāritānaṃ. <hi rend="bold">Nibbānadassanaṃ</hi> nāma ariyamaggo, tena tassa paṭivijjhanañca <hi rend="bold">kāḷameghaavacchāditaṃ viya candamaṇḍalaṃ</hi>.</p>

<p rend="bodytext"><hi rend="bold">Paricchinditvā</hi>ti <pb ed="V" n="2.0033" /> asubhabhāvaparicchindanena sammāviññāṇadassanena ca paricchinditvā. <hi rend="bold">Maggadhammassā</hi>ti ariyamaggadhammassa.</p>

<p rend="bodytext"><hi rend="bold">Anupannehī</hi>ti anu anu avihāya paṭipannehi. <hi rend="bold">Ko nu añño jānituṃ arahati,</hi> añño na jānātīti dasseti.</p>

<p rend="centre">Paṭhamarūpārāmasuttavaṇṇanā niṭṭhitā.</p>

<p rend="subhead">4-12. Dutiyarūpārāmasuttādivaṇṇanā</p>

<p rend="bodytext" n="137-145"><hi rend="paranum">137-145</hi><hi rend="dot">.</hi><hi rend="bold">Suddhikaṃ katvā</hi> gāthābandhanena vinā kevalaṃ cuṇṇiyapadavaseneva. <hi rend="bold">Tathā tathā</hi>ti ajjhattikāni bāhirāni ca āyatanāni aniccalakkhaṇena dukkhānattalakkhaṇehi ca yojetvā dassanavasena.</p>

<p rend="centre">Dutiyarūpārāmasuttādivaṇṇanā niṭṭhitā.</p>

<p rend="centre">Devadahavaggavaṇṇanā niṭṭhitā.</p>

<p rend="title">15. Navapurāṇavaggo</p>

<p rend="subhead">1. Kammanirodhasuttavaṇṇanā</p>

<p rend="bodytext" n="146"><hi rend="paranum">146</hi><hi rend="dot">.</hi> Sampati vijjamānassa cakkhussa taṃnibbattassa kammassa ca adhippetattā <hi rend="bold">‘‘na cakkhu purāṇaṃ, kammameva purāṇa’’</hi>nti vatvā yathā tassa cakkhussa purāṇapariyāyo <pb ed="M" n="2.0316" /> vutto, taṃ dassento āha – <hi rend="bold">‘‘kammato panā’’</hi>tiādi. <hi rend="bold">Paccayanāmenā</hi>ti purimajātisaṃsiddhattā ‘‘purāṇa’’nti vattabbassa paccayabhūtassa kammassa nāmena. <hi rend="bold">Evaṃ vutta</hi>nti ‘‘purāṇakamma’’nti evaṃ vuttaṃ. <hi rend="bold">Paccayehi abhisamāgantvā kata</hi>nti taṇhāvijjādipaccayehi abhimukhabhāvena samāgantvā samecca nibbattitaṃ. <hi rend="bold">Cetanāyā</hi>ti kammacetanāya. <hi rend="bold">Pakappita</hi>nti abhisamīhitaṃ. <hi rend="bold">Vedanāyā</hi>ti attānaṃ nissāya ārammaṇaṃ katvā pavattāya vedanāya. <hi rend="bold">Vatthū</hi>ti nibbattikāraṇaṃ pavattaṭṭhānanti vipassanāpaññāya <hi rend="bold">passitabbaṃ. Kammassa nirodhenā</hi>ti kilesānaṃ anuppādanirodhasiddhena kammassa nirodhena. <hi rend="bold">Vimuttiṃ phusatī</hi>ti arahattaphalavimuttiṃ pāpuṇāti. <hi rend="bold">Ārammaṇabhūto nirodho</hi> nibbānaṃ <hi rend="bold">‘‘kammanirodho’’</hi>ti <pb ed="V" n="2.0034" /> vuccati, ‘‘kammaṃ nirujjhati etthā’’ti katvā. ‘‘Jhāyatha, bhikkhave, mā pamādatthā’’ti vuttattā <hi rend="bold">‘‘pubbabhāgavipassanā kathitā’’</hi>ti vuttaṃ.</p>

<p rend="centre">Kammanirodhasuttavaṇṇanā niṭṭhitā.</p>

<p rend="subhead">2-5. Aniccanibbānasappāyasuttādivaṇṇanā</p>

<p rend="bodytext" n="147-150"><hi rend="paranum">147-150</hi><hi rend="dot">.</hi><hi rend="bold">Nibbānassā</hi>ti nibbānādhigamassa, kilesanibbānasseva vā. <hi rend="bold">Upakārapaṭipada</hi>nti upakārāvahaṃ paṭipadaṃ. <hi rend="bold">Catūsū</hi>ti dutiyādīsu catūsu. Nibbānasappāyā paṭipadā desitāti katvā <hi rend="bold">‘‘saha vipassanāya cattāro maggā kathitā’’</hi>ti vuttaṃ.</p>

<p rend="centre">Aniccanibbānasappāyasuttādivaṇṇanā niṭṭhitā.</p>

<p rend="subhead">6-7. Antevāsikasuttādivaṇṇanā</p>

<p rend="bodytext" n="151-152"><hi rend="paranum">151-152</hi><hi rend="dot">.</hi> Anta-saddo samīpatthe vattati ‘‘udakantaṃ vananta’’ntiādīsu, kileso pana atiāsanne vasati abbhantaravuttitāyāti <hi rend="bold">‘‘antevāsika’’</hi>nti vutto vibhattialopena yathā ‘‘vanekusalo, kūlerukkhā’’ti. Tenāha – <hi rend="bold">‘‘anantevāsikanti antovasanakilesavirahita’’</hi>nti. <hi rend="bold">Ācaraṇakakilesavirahita</hi>nti samudācaraṇakilesarahitaṃ. <hi rend="bold">Anto</hi><pb ed="M" n="2.0317" /><hi rend="bold">assa vasantī</hi>ti assa puggalassa anto abbhantare citte vasanti pavattanti. <hi rend="bold">Te etaṃ adhibhavantī</hi>ti te kilesā etaṃ puggalaṃ abhibhavitvā attano vase vattenti. Tenāha – <hi rend="bold">‘‘ajjhottharanti sikkhāpenti vā’’</hi>ti. <hi rend="bold">Tehi ācariyehī</hi>ti tehi kilesasaṅkhātehi satte attano gatiyaṃ ṭhapentehi ācariyehi. <hi rend="bold">Sattamaṃ heṭṭhā kathitanayamevā</hi>ti yasmā heṭṭhā khandhavasena desanā āgatā, idha āyatanavasenāti ayameva viseso.</p>

<p rend="centre">Antevāsikasuttādivaṇṇanā niṭṭhitā.</p>

<p rend="subhead">8. Atthinukhopariyāyasuttavaṇṇanā</p>

<p rend="bodytext" n="153"><hi rend="paranum">153</hi><hi rend="dot">.</hi> Pariyāyati parigacchati phalaṃ etassāti <hi rend="bold">pariyāyo</hi> hetūti āha – <hi rend="bold">‘‘yaṃ pariyāyanti yaṃ kāraṇa’’</hi>nti. Paccakkhadiṭṭhe aviparīte atthe pavattasaddhā <hi rend="bold">paccakkhasaddhā</hi> yathā ‘‘sammāsambuddho bhagavā, svākhāto dhammo’’ti (ma. ni. 1.288) ca. <hi rend="bold">Evaṃ kirā</hi>ti iti kirāya uppanno saddahanākāro saddhāpatirūpako. <hi rend="bold">Eta</hi>nti ‘‘aññatreva saddhāyā’’ti etaṃ vacanaṃ <pb ed="V" n="2.0035" />. <hi rend="bold">Rucāpetvā</hi>ti kiñci atthaṃ attano matiyā rocetvā. <hi rend="bold">Khamāpetvā</hi>ti tasseva vevacanaṃ, cittaṃ tathā khamāpetvā. Tenāha – <hi rend="bold">‘‘atthetanti gahaṇākāro’’</hi>ti. Paramparāgatassa atthassa evaṃ kirassāti <hi rend="bold">anussavanaṃ. Kāraṇaṃ cintentassā</hi>ti yuttiṃ cintentassa. <hi rend="bold">Kāraṇaṃ upaṭṭhātī</hi>ti ‘‘sādhū’’ti attano cittassa upatiṭṭhati. <hi rend="bold">Attheta</hi>nti ‘‘etaṃ kāraṇaṃ evamayamattho yujjatī’’ti cittena <hi rend="bold">gahaṇaṃ. Ākāraparivitakko</hi>ti yuttiparikappanā. <hi rend="bold">Laddhī</hi>ti nicchayena gahaṇaṃ, sā ca kho diṭṭhi ayāthāvaggahaṇena aññāṇamevāti daṭṭhabbaṃ. <hi rend="bold">Ta</hi>nti laddhiṃ. <hi rend="bold">Atthesā</hi>ti esā laddhi mama uppannā atthi yuttarūpā hutvā upalabbhati. Evaṃ gahaṇākāro <hi rend="bold">diṭṭhinijjhānakkhanti nāma,</hi> paṭhamuppannaladdhisaṅkhātāya diṭṭhiyā nijjhānaṃ khamanākāro <hi rend="bold">diṭṭhinijjhānakkhanti nāma. Pañca ṭhānānī</hi>ti yathāvuttāni saddhādīni pañca kāraṇāni. <hi rend="bold">Muñcitvā</hi> aggahetvā. Heṭṭhimamaggavajjhānaṃ rāgādīnaṃ abhāvaṃ sandhāya ‘‘natthi me ajjhattaṃ rāgadosamoho’’ti ayaṃ sekkhānaṃ paccavekkhaṇā, sabbaso abhāvaṃ sandhāya asekkhānanti āha – <hi rend="bold">‘‘sekkhāsekkhānaṃ paccavekkhaṇā kathitā’’</hi>ti. ‘‘Santaṃ <pb ed="M" n="2.0318" /> vā ajjhatta’’ntiādinā <hi rend="bold">sekkhānaṃ,</hi> ‘‘asantaṃ vā ajjhatta’’ntiādinā <hi rend="bold">asekkhānaṃ paccavekkhaṇā kathitā</hi>ti daṭṭhabbaṃ.</p>

<p rend="centre">Atthinukhopariyāyasuttavaṇṇanā niṭṭhitā.</p>

<p rend="subhead">9-10. Indriyasampannasuttādivaṇṇanā</p>

<p rend="bodytext" n="154-155"><hi rend="paranum">154-155</hi><hi rend="dot">.</hi> ‘‘Sampannasīlā, bhikkhave, viharathā’’tiādīsu (ma. ni. 1.64) viya paripuṇṇattho idha <hi rend="bold">sampanna</hi>-saddoti āha <hi rend="bold">‘‘paripuṇṇindriyo’’</hi>ti. Indriyehi samannāgatattā paripuṇṇindriyo nāma hotīti sambandho. Evaṃ sati samannāgamasampatti vuttā hotīti āsaṅkanto <hi rend="bold">‘‘cakkhādīni vā’’</hi>tiādimāha. <hi rend="bold">Taṃ sandhāyā</hi>ti dutiyavikappena vuttamatthaṃ sandhāya. Heṭṭhā khandhiyavagge khandhavasena desanā āgatā, idha āyatanavasenāti āha <hi rend="bold">‘‘vuttanayamevā’’</hi>ti.</p>

<p rend="centre">Indriyasampannasuttādivaṇṇanā niṭṭhitā.</p>

<p rend="centre">Navapurāṇavaggavaṇṇanā niṭṭhitā.</p>

<p rend="centre">Tatiyo paṇṇāsako.</p>

<p rend="title">16. Nandikkhayavaggo</p>

<p rend="subhead">1-4. Ajjhattanandikkhayasuttādivaṇṇanā</p>

<p rend="bodytext" n="156-159"><hi rend="paranum">156-159</hi><hi rend="dot">.</hi><hi rend="bold">Atthato</hi>ti <pb ed="V" n="2.0036" /> sabhāvato. Ñāṇena ariyato ñātabbato <hi rend="bold">attho,</hi> sabhāvoti. Evañhi abhijjanasabhāvo nandanaṭṭhena <hi rend="bold">nandī,</hi> rañjanaṭṭhena <hi rend="bold">rāgo. Vimuttivasenā</hi>ti vimuttiyā adhigamavasena. <hi rend="bold">Etthā</hi>ti imasmiṃ paṭhamasutte. <hi rend="bold">Dutiyādīsū</hi>ti dutiyatatiyacatutthesu. <hi rend="bold">Uttānameva</hi> heṭṭhā vuttanayattā.</p>

<p rend="centre">Ajjhattanandikkhayasuttādivaṇṇanā niṭṭhitā.</p>

<p rend="subhead">5-6. Jīvakambavanasamādhisuttādivaṇṇanā</p>

<p rend="bodytext" n="160-161"><hi rend="paranum">160-161</hi><hi rend="dot">.</hi> Samādhivikalānaṃ <pb ed="M" n="2.0319" /> cittekaggataṃ labhantānaṃ, paṭisallānavikalānaṃ kāyavivekañca cittekaggatañca labhantānanti yojanā. <hi rend="bold">Pākaṭaṃ hotī</hi>ti vibhūtaṃ hutvā upaṭṭhāti. <hi rend="bold">Okkhāyati paccakkhāyatī</hi>ti catusaccadhammānaṃ vibhūtabhāvena upaṭṭhānassa kathitattā vuttaṃ – <hi rend="bold">‘‘dvīsupi…pe… kathitā’’</hi>ti.</p>

<p rend="centre">Jīvakambavanasamādhisuttādivaṇṇanā niṭṭhitā.</p>

<p rend="subhead">7-9. Koṭṭhikaaniccasuttādivaṇṇanā</p>

<p rend="bodytext" n="162-164"><hi rend="paranum">162-164</hi><hi rend="dot">.</hi> Aniccānupassanādayo eva <hi rend="bold">vimuttiparipācaniyā dhammā</hi> nāma. Therassa tadā saddhādīni indriyāni na paripākaṃ upagatāni, thero imāhi desanāhi indriyaparipākamagamāsi.</p>

<p rend="centre">Koṭṭhikaaniccasuttādivaṇṇanā niṭṭhitā.</p>

<p rend="subhead">10-12. Micchādiṭṭhipahānasuttādivaṇṇanā</p>

<p rend="bodytext" n="165-167"><hi rend="paranum">165-167</hi><hi rend="dot">.</hi><hi rend="bold">Pāṭiyekka</hi>nti <pb ed="V" n="2.0037" /> visuṃ visuṃ. <hi rend="bold">Vuttanayenevā</hi>ti heṭṭhā vuttanayeneva apubbassa vattabbassa abhāvā.</p>

<p rend="centre">Micchādiṭṭhipahānasuttādivaṇṇanā niṭṭhitā.</p>

<p rend="centre">Nandikkhayavaggavaṇṇanā niṭṭhitā.</p>

<p rend="title">17. Saṭṭhipeyyālavaggo</p>

<p rend="subhead">1-60. Ajjhattaaniccachandasuttādivaṇṇanā</p>

<p rend="bodytext" n="168-227"><hi rend="paranum">168-227</hi><hi rend="dot">.</hi> ‘‘Yaṃ, bhikkhave, aniccaṃ, tatra vo chando pahātabbo’’tiādinā tesaṃ tesaṃ puggalānaṃ ajjhāsayavasena saṭṭhi suttāni kathitāni <pb ed="M" n="2.0320" />, tāni ca peyyālanayena desanaṃ āruḷhānīti <hi rend="bold">‘‘saṭṭhipeyyālo nāma hotī’’</hi>ti vuttaṃ. Tenāha <hi rend="bold">‘‘yāni panetthā’’</hi>tiādi.</p>

<p rend="centre">Ajjhattaaniccachandasuttādivaṇṇanā niṭṭhitā.</p>

<p rend="centre">Saṭṭhipeyyālavaggavaṇṇanā niṭṭhitā.</p>

<p rend="title">18. Samuddavaggo</p>

<p rend="subhead">1. Paṭhamasamuddasuttavaṇṇanā</p>

<p rend="bodytext" n="228"><hi rend="paranum">228</hi><hi rend="dot">.</hi> Yadi ‘‘duppūraṇaṭṭhena samuddanaṭṭhenā’’ti iminā atthadvayena sāgaro ‘‘samuddo’’ti vuccati, cakkhussevetaṃ nippariyāyato yujjatīti dassetuṃ <hi rend="bold">‘‘yadī’’</hi>tiādi vuttaṃ. Tattha <hi rend="bold">duppūraṇaṭṭhenā</hi>ti pūretuṃ asakkuṇeyyabhāvena. <hi rend="bold">Samuddanaṭṭhenā</hi>ti sabbaso uparūparipakkhittagamanena. Mahāgaṅgādimahānadīnaṃ mahatā udakoghena anusaṃvaccharaṃ anupakkhandamānopi hi samuddo pāripūriṃ na gacchati, yañca bhūmipadesaṃ ottharati, taṃ samuddabhāvaṃ neti, abhāvaṃ vā pāpuṇāti apayāte samuddodake, taṃ vā anudakabhāvapattiyā atathameva hoti. Kāmañcesa duppūraṇaṭṭho samuddanaṭṭho <pb ed="V" n="2.0038" /> sāgare labbhati, tathāpi taṃ dvayaṃ cakkhusmiṃyeva visesato labbhatīti dassento <hi rend="bold">‘‘tassa hī’’</hi>tiādimāha. <hi rend="bold">Samosaranta</hi>nti sabbaso nīlādibhāgehi osarantaṃ, āpāthaṃ āgacchantanti attho. <hi rend="bold">Kātuṃ na sakkoti</hi> duppūraṇīyattā. <hi rend="bold">Sadosagamanena gacchati</hi> sattasantānassa dussanato. Dussanaṭṭhatā cassa cakkhudvārikataṇhāvasena veditabbā. Yathā samudde aparāparaṃ parivattamāno ūmiyā vego samuddassāti vuccati, evaṃ cakkhusamuddassa purato aparāparaṃ parivattamānaṃ nīlādibhedaṃ rūpārammaṇaṃ cakkhussāti vattabbataṃ arahati anaññasādhāraṇattāti vuttaṃ <hi rend="bold">‘‘rūpamayo vego’’</hi>ti. <hi rend="bold">Asamapekkhite</hi>ti sammādassane rūpe manāpabhāvaṃ amanāpabhāvañca gahetvā, ‘‘idaṃ nāma mayā diṭṭha’’nti anupadhārentassa kevalaṃ samūhaghanavasena gaṇhantassa gahaṇaṃ asamapekkhanaṃ. <hi rend="bold">Sahatī</hi>ti adhibhavati, taṃnimittaṃ kañci vikāraṃ nāpajjati.</p>

<p rend="bodytext"><hi rend="bold">Ūmī</hi>ti <pb ed="M" n="2.0321" /> vīciyo. <hi rend="bold">Āvaṭṭo</hi> āvaṭṭanavasena pavattaṃ udakaṃ. Gāharakkhasamakarādayo <hi rend="bold">gāharakkhaso</hi>. Yathā samudde ūmiyo uparūpari vattamānā attani patitapuggalaṃ ajjhottharitvā anayabyasanaṃ āpādenti, tathā āvaṭṭagāharakkhasā. Evamete rāgādayo kilesā sayaṃ uppannakasatte ajjhottharitvā anayabyasanaṃ āpādenti, kilesuppattinimittatāya sattānaṃ anayabyasanāpattihetubhūtassa ūmibhayassa ārammaṇavasena cakkhusamuddo ‘‘saūmisāvaṭṭo sagāho sarakkhaso’’ti vutto.</p>

<p rend="bodytext"><hi rend="bold">Ūmibhaya</hi>nti ettha bhāyati etasmāti bhayaṃ, ūmīva bhayaṃ ūmibhayaṃ. Kujjhanaṭṭhena <hi rend="bold">kodho</hi>. Sveva cittassa ca abhimaddanavasenuppādanatthena daḷhaṃ āyāsanaṭṭhena <hi rend="bold">upāyāso</hi>. Ettha ca anekavāraṃ pavattitvā satte ajjhottharitvā sīsaṃ ukkhipituṃ adatvā anayabyasananipphādanena kodhūpāyāsassa <hi rend="bold">ūmisadisatā</hi> daṭṭhabbā. Tathā kāmaguṇā kilesābhibhūte satte māne viya rūpādivisayasaṅkhāte attani saṃsāretvā yathā tato bahibhūte nekkhamme cittampi na uppajjati, evaṃ āvaṭṭetvā byasanāpādanena <hi rend="bold">āvaṭṭasadisatā</hi> daṭṭhabbā. Yadā pana gāharakkhaso ārakkharahitaṃ attano gocarabhūmigataṃ purisaṃ abhibhuyya gahetvā agocare ṭhitampi gocaraṃ netvā bheravarūpadassanādinā attano upakkamaṃ kātuṃ asamatthaṃ katvā anvāvisitvā vaṇṇabalabhogaāyusukhehi viyojetvā mahantaṃ anayabyasanaṃ āpādeti, evaṃ mātugāmopi yonisomanasikārarahitaṃ avīrapurisaṃ attano rūpādīhi palobhanavasena abhibhuyya gahetvā vā vīrajātiyampi itthikuttabhūtehi attano hāvabhāvavilāsehi itthimāyāya anvāvisitvā vā avasaṃ attano upakāradhamme sīlādayo sampādetuṃ asamatthaṃ karonto guṇavaṇṇādīhi viyojetvā mahantaṃ anayabyasanaṃ āpādeti, evaṃ mātugāmassa <hi rend="bold">gāharakkhasasadisatā</hi> daṭṭhabbā. <hi rend="bold">Ūmibhaya</hi>nti lakkhaṇavacanaṃ <pb ed="V" n="2.0039" />. Yathā hi ūmi bhāyitabbaṭṭhena bhayaṃ, evaṃ āvaṭṭagāharakkhasāpīti ūmiādibhayena sabhayanti attho veditabbo. <hi rend="bold">Antaṃ</hi> avasānaṃ gato, evaṃ pāraṃ nibbānaṃ gatoti vuccati.</p>

<p rend="centre">Paṭhamasamuddasuttavaṇṇanā niṭṭhitā.</p>

<p rend="subhead">2-3. Dutiyasamuddasuttādivaṇṇanā</p>

<p rend="bodytext" n="229-230"><hi rend="paranum">229-230</hi><hi rend="dot">.</hi> Kilesānaṃ <pb ed="M" n="2.0322" /> allabhāvūpanayananti āha <hi rend="bold">‘‘temanaṭṭhenā’’</hi>ti. <hi rend="bold">Ariyasāvake</hi>ti anāgāmino. Te hi kāmabhavavasena atintatāya na samunnā. <hi rend="bold">Tayo maccū</hi>ti kilesābhisaṅkhāradevaputtamāre. <hi rend="bold">Tīhi upadhīhī</hi>ti kilesābhisaṅkhārakāmaguṇānaṃ vasena tīhi upadhīhi. Khandhupadhinā pana so na nirūpadhi saupādisesasseva nibbānassa adhigatattā. <hi rend="bold">Gato</hi>ti paṭipattigamanena gato.</p>

<p rend="centre">Dutiyasamuddasuttādivaṇṇanā niṭṭhitā.</p>

<p rend="subhead">4-6. Khīrarukkhopamasuttādivaṇṇanā</p>

<p rend="bodytext" n="231-233"><hi rend="paranum">231-233</hi><hi rend="dot">.</hi><hi rend="bold">Appahīnaṭṭhenā</hi>ti maggena asamugghāṭitabhāvena. <hi rend="bold">Atthī</hi>ti vijjati. Sati paccaye vijjamānakiccakaraṇato pariyuṭṭhānaṃ appakaṃ mūsikāvisaṃ viya <hi rend="bold">parittaṃ nāma hoti</hi> appānubhāvattā. <hi rend="bold">Evarūpāpī</hi>ti appakāpi. <hi rend="bold">Assā</hi>ti appahīnakilesassa. <hi rend="bold">Adhimattāna</hi>nti iṭṭhānaṃ rajanīyānaṃ, vatthuvasena parittakampi iṭṭhārammaṇaṃ adhimattameva. Tenāha <hi rend="bold">‘‘nakhapiṭṭhippamāṇampī’’</hi>tiādi. <hi rend="bold">Daharotiādīni tīṇipi</hi> padāni. <hi rend="bold">Ābhindeyyā</hi>ti bhindeyya. <hi rend="bold">Taṃ ubhaya</hi>nti taṃ cakkhurūpanti ubhayampi āyatanaṃ.</p>

<p rend="centre">Khīrarukkhopamasuttādivaṇṇanā niṭṭhitā.</p>

<p rend="subhead">7. Udāyīsuttavaṇṇanā</p>

<p rend="bodytext" n="234"><hi rend="paranum">234</hi><hi rend="dot">.</hi><hi rend="bold">Itipī</hi>ti imināpi kāraṇena. <hi rend="bold">Aniccenā</hi>ti aniccabhāvena anattalakkhaṇaṃ kathitaṃ. Yasmā hetupaccayā viññāṇassa uppatti sati ca uppāde nirodhena bhavitabbaṃ, uppādavayavantatāya aniccaṃ viññāṇaṃ, yadi ca attā siyā paccayehi vinā sijjheyya, na ca tathāssa siddhi, tasmā ‘‘viññāṇaṃ anattā’’ti aniccatāya anattatā kathitā.</p>

<p rend="centre">Udāyīsuttavaṇṇanā niṭṭhitā.</p>

<p rend="subhead">8. Ādittapariyāyasuttavaṇṇanā</p>

<p rend="bodytext" n="235"><hi rend="paranum">235</hi><hi rend="dot">.</hi> Kilesānaṃ <pb ed="V" n="2.0040" /><pb ed="M" n="2.0323" /> anu anu byañjanato paribyattiyā uppattipaccayabhāvato <hi rend="bold">anubyañjanaṃ,</hi> hatthapādādiavayavāti āha – ‘‘hatthā sobhanā’’tiādi. <hi rend="bold">Nimittaggāho</hi>ti kilesuppattiyā nimittabhūto gāho. <hi rend="bold">Saṃsandetvā gahaṇa</hi>nti avayave samodhānetvā ‘‘itthipuriso’’tiādinā ekajjhaṃ gahaṇaṃ. <hi rend="bold">Vibhattigahaṇa</hi>nti vibhāgena anavasesaggahaṇaṃ. <hi rend="bold">Kumbhīlasadiso</hi>ti kumbhīlagāhasadiso. Tenāha – <hi rend="bold">‘‘sabbameva gaṇhātī’’</hi>ti hatthapādādīsu taṃ taṃ koṭṭhāsaṃ vibhajitvā <hi rend="bold">gahaṇaṃ rattapāsadiso</hi> jalūkagāhasadiso. <hi rend="bold">Ekajavanavārepi labbhantī</hi>ti idaṃ cakkhudvārānusārena uppannamanodvārikajavanaṃ sandhāya vuttaṃ.</p>

<p rend="bodytext"><hi rend="bold">Nimittassādena ganthita</hi>nti yathāvutte nimitte assādagāhena ganthitaṃ sambaddhaṃ. <hi rend="bold">Bhavaṅgenevā</hi>ti mūlabhavaṅgeneva. <hi rend="bold">Kilesabhayaṃ dassento</hi>ti tathā kilesuppattiyā sati akusalacittena antaritaṃ ce maraṇacittaṃ bhaveyya, ekantato niraye vā tiracchānayoniyā vā uppatti siyāti kilesānaṃ bhāyitabbaṃ dassento. <hi rend="bold">‘‘Samayavasena vā evaṃ vutta’’</hi>nti vatvā tamatthaṃ vivaranto <hi rend="bold">‘‘cakkhudvārasmiñhī’’</hi>tiādimāha. <hi rend="bold">Rattacittaṃ vā</hi>ti rāgavasena rattacittaṃ vā. Duṭṭhacittena kathaṃ ārammaṇarasānubhavananti? Domanassavedanuppatti eva tassa ārammaṇarasānubhavanaṃ daṭṭhabbaṃ. <hi rend="bold">Imassa samayassā</hi>ti maraṇasamayassa.</p>

<p rend="bodytext">Ubhinnaṃ nāsacchiddānaṃ majjhe ṭhita-aṭṭhitudanaṃ saha khuraṭṭhena chindanaṃ. <hi rend="bold">Daṇḍakavāsī</hi>ti dīghadaṇḍakā mahāvāsi. <hi rend="bold">Nipajjitvā niddokkamana</hi>nti iminā pacalāyikaniddaṃ paṭikkhipati. Tattha hi kadāci antarā micchāvitakkānaṃ sallakānaṃ avasaro siyā, nattheva nipajjitvā mahāniddaṃ okkantakāle. <hi rend="bold">Vitakkāna</hi>nti micchāvitakkānaṃ.</p>

<p rend="centre">Ādittapariyāyasuttavaṇṇanā niṭṭhitā.</p>

<p rend="subhead">9-10. Paṭhamahatthapādopamasuttādivaṇṇanā</p>

<p rend="bodytext" n="236-237"><hi rend="paranum">236-237</hi><hi rend="dot">.</hi> Navamaṃ <pb ed="M" n="2.0324" /> ‘‘paññāyatī’’ti vuccamāne bujjhanakānaṃ ajjhāsayavasena vuttanti āha – <hi rend="bold">‘‘dasame na hotīti vuccamāne’’</hi>tiādi. Ettakameva hi dvinnaṃ suttānaṃ visesoti.</p>

<p rend="centre">Paṭhamahatthapādopamasuttādivaṇṇanā niṭṭhitā.</p>

<p rend="centre">Samuddavaggavaṇṇanā niṭṭhitā.</p>

<p rend="title">19. Āsīvisavaggo</p>

<p rend="subhead">1. Āsīvisopamasuttavaṇṇanā</p>

<p rend="bodytext" n="238"><hi rend="paranum">238</hi><hi rend="dot">.</hi> Ye <pb ed="V" n="2.0041" /> bhikkhū tadā bhagavantaṃ parivāretvā nisinnā, tesu keci ekavihārino, keci attadutiyā, keci attatatiyā, keci attacatutthā, keci attapañcamā hutvā araññāyatanesu viharantīti vuttaṃ – <hi rend="bold">‘‘ekacārika…pe… pañcacārike’’</hi>ti. Samānajjhāsayatā <hi rend="bold">sabhāgavuttino</hi>. Kammaṭṭhānānuyuñjanassa <hi rend="bold">kārake</hi>. Tato eva tattha <hi rend="bold">yuttapayutte. Puggalajjhāsayena</hi> kāraṇabhūtena. <hi rend="bold">Paccayabhūta</hi>nti apassayabhūtaṃ. ‘‘Seyyathāpi, bhikkhave’’ti ārabhitvā yāva ‘‘tiṇṇo pāraṅgato thale tiṭṭhati brāhmaṇo’’ti ayaṃ mātikānikkhepo. Tesaṃ mātikāya vitthārabhājanaṃ. <hi rend="bold">Vāsanā bhavissatī</hi>ti vāsanāvahaṃ bhavissati. <hi rend="bold">Sineruṃ ukkhipanto viyā</hi>tiādi imissā desanāya anaññasādhāraṇatāya sudukkarabhāvadassanaṃ.</p>

<p rend="bodytext">Mañcaṭṭhesu mañcasamaññā viya mukhaṭṭhaṃ visaṃ ‘‘mukha’’nti adhippetaṃ. Sukkhakaṭṭhasadisabhāvāpādanato ‘‘kaṭṭha’’nti vuccatīti kaṭṭhaṃ mukhaṃ etassāti <hi rend="bold">kaṭṭhamukho,</hi> daṃsanādinā kaṭṭhasadisabhāvakaro sappo. Atha vā kaṭṭhasadisabhāvāpādanato kaṭṭhaṃ visaṃ vā mukhe etassāti <hi rend="bold">kaṭṭhamukho</hi>. Iminā nayena sesapadesupi attho veditabbo. <hi rend="bold">Ime cattāro</hi>ti ime visakiccabhedena cattāro. Idāni taṃ nesaṃ visakiccabhedaṃ dassetuṃ <hi rend="bold">‘‘tesū’’</hi>tiādi vuttaṃ. <hi rend="bold">Ayasūlasamappitaṃ viyā</hi>ti abbhantare ayasūlaṃ anuppavesitaṃ viya. <hi rend="bold">Pakkapūtipanasaṃ viyā</hi>ti paccitvā kālātikkame kuthitapanasaphalaṃ <pb ed="M" n="2.0325" /> viya. <hi rend="bold">Caṅgavāre</hi>ti rajakānaṃ khāraparissāvane surāparissāvane vā. Anavasesaṃ chijjanena <hi rend="bold">asanipātaṭṭhānaṃ viya. Mahānikhādanenā</hi>ti mahantena nikhādanena.</p>

<p rend="bodytext"><hi rend="bold">Visavegavikārenā</hi>ti visavegagatena vikārena. <hi rend="bold">Vātenā</hi>ti tassa sappassa sarīraṃ phusitvā uggatavātena. Nāsavāte pana vattabbameva natthi. <hi rend="bold">Puggalapaṇṇattivasenā</hi>ti tesaṃyeva soḷasannaṃ sappānaṃ āgatavisotiādipuggalanāmassa vasena <hi rend="bold">catusaṭṭhi honti</hi> paccekaṃ catubbidhabhāvato. <hi rend="bold">Āgataviso</hi>ti āgacchaviso, sīghataraṃ abhiruhanavisoti attho. <hi rend="bold">Ghoraviso</hi>ti kakkhaḷaviso, duttikicchaviso. <hi rend="bold">Ayaṃ sītaudakaṃ viya hoti</hi> gāḷhadubbinimmocayabhāvena. Udakasappo hi ghoraviso hoti yevāti vuttaṃ – <hi rend="bold">‘‘udakasappādīnaṃ visaṃ viyā’’</hi>ti. <hi rend="bold">Paññāyatī</hi>ti gaṇḍapiḷakādivasena paññāyati. <hi rend="bold">Aneḷakasappo</hi> nāma mahāāsīviso. <hi rend="bold">Nīlasappo</hi> nāma sākhavaṇṇo <pb ed="V" n="2.0042" /> rukkhaggādīsu vicaraṇakasappo. <hi rend="bold">Iminā upāyenā</hi>ti yoyaṃ kaṭṭhamukhesu daṭṭhavisānaṃyeva ‘‘āgataviso no ghoraviso’’tiādinā catubbidhabhāvo vutto, iminā upāyena. <hi rend="bold">Kaṭṭhamukhe daṭṭhavisādayo</hi>ti kaṭṭhamukhesu daṭṭhaviso, phuṭṭhaviso, vātavibhoti tayo, <hi rend="bold">pūtimukhādīsu ca daṭṭhavisādayo</hi> cattāro cattāro veditabbo.</p>

<p rend="bodytext"><hi rend="bold">Ekeka</hi>nti catusaṭṭhiyo ekekaṃ. <hi rend="bold">Catudhā</hi>ti aṇḍajādivibhāgena catudhā vibhajitvā. <hi rend="bold">Chapaṇṇāsānī</hi>ti chapaṇṇāsādhikāni. <hi rend="bold">Gatamaggassā</hi>ti yathāvuttasaṅkhyāgatamaggassa <hi rend="bold">paṭilomato saṃkhippamānā</hi> anukkamena cattārova honti. <hi rend="bold">Kulavasenā</hi>ti kaṭṭhamukhādijātivasena.</p>

<p rend="bodytext"><hi rend="bold">Sakalakāye āsiñcitvā viya ṭhapitavisā</hi>ti hi tesaṃ phuṭṭhavisatā, vātavisatā vuccati. <hi rend="bold">Eva</hi>nti ‘‘āsittavisā’’tiādinā. <hi rend="bold">Etthā</hi>ti āsīvisasadde <hi rend="bold">vacanattho</hi> niruttinayena <hi rend="bold">veditabbo. Uggatatejā</hi>ti udaggatejā, attano visatejena nesaṃ kurūradabbatā vā. <hi rend="bold">Dunnimmaddanavisā</hi>ti mantāgadehi animmaddanīyavisā. <hi rend="bold">Cattāro āsīvisā</hi>ti ettha <hi rend="bold">iti</hi>-saddo ādiattho. Tenettha avasesapāḷiṃ saṅgaṇhāti.</p>

<p rend="bodytext"><hi rend="bold">Āsīvisesū</hi>ti <pb ed="M" n="2.0326" /> ime āsīvisā daṭṭhavisā evāti veditabbā. <hi rend="bold">Sarīraṭṭhakesuyevā</hi>ti tena purisena tesaṃ kassaci aniṭṭhassa akatattā āyusesassa ca vijjamānattā naṃ na daṃsiṃsūti daṭṭhabbaṃ. <hi rend="bold">Pucchi</hi> yathābhūtaṃ pavedetukāmo. <hi rend="bold">Durupaṭṭhāhā</hi>ti durupaṭṭhānā. <hi rend="bold">Sotthimaggo</hi>ti sotthibhāvassa upāyo.</p>

<p rend="bodytext"><hi rend="bold">Antaracaro</hi>ti antaraṃ caro sukhasattu vissāsaghātī. Tenāha <hi rend="bold">‘‘vadhako’’</hi>ti. Idāni tāsaṃ pesane kāraṇaṃ dassetuṃ <hi rend="bold">‘‘paṭhama’’</hi>ntiādi vuttaṃ. Abhimukhagataṃ viya <hi rend="bold">abhimukhagataṃ</hi>. Īdisīpi hi vacoyutti loke nirūpīyati santiyaṃ purisaṃ ṭhapetīti viya. Tasmā <hi rend="bold">abhimukhagata</hi>nti abhimukhaṃ tena sampattanti attho. <hi rend="bold">Vaṅka</hi>saṇṭhānaṃ <hi rend="bold">phalakaṃ</hi> rukkhamūle āgatāgatānaṃ nisīdanatthāya <hi rend="bold">atthataṃ</hi>.</p>

<p rend="bodytext">Arittahattho puriso santāreti etāyāti <hi rend="bold">santāraṇī</hi>. Orimatīrato uttaraṇāya setu <hi rend="bold">uttarasetu</hi>. Ekena dvīhi vā gantabbo rukkhamayo setu <hi rend="bold">rukkhasetu</hi>. Jaṅghasatthena gamanayoggo setu <hi rend="bold">jaṅghasetu</hi>. Sakaṭena gantuṃ sakkuṇeyyo <hi rend="bold">sakaṭasetu. Na kho esa brāhmaṇo</hi> paramatthato. Tadattho pana ekadesena sambhavatīti tathā vuttanti dassento <hi rend="bold">‘‘ettakānaṃ paccatthikānaṃ bāhitattā’’</hi>ti āha. <hi rend="bold">Desana</hi>nti <pb ed="V" n="2.0043" /> uddesadesanaṃ. <hi rend="bold">Vinivattento</hi>ti paṭisaṃharanto. <hi rend="bold">Na laddho vatāsī</hi>ti na laddho vata āsi.</p>

<p rend="bodytext"><hi rend="bold">Rājā viya kammaṃ</hi> sattesu issariyassa vattāpanato. <hi rend="bold">Rājā…pe… puthujjano</hi> vaṭṭadukkhasaṅkhātāparādhatāya. <hi rend="bold">Ñāṇapalāyanenā</hi>ti mahābhūtehi nibbinditvā virajjitvā vimuccitukāmatāvasena uppannañāṇapalāyane maggādhigamasiddheneva ñāṇapalāyanena. Evañhettha upamāsaṃsandanaṃ matthakaṃ pāpitameva hoti.</p>

<p rend="bodytext"><hi rend="bold">Yatheva hī</hi>tiādinā ekadesanāsamudāyassa nidassanaṃ āraddhaṃ. Yathāvuttavacanaṃ aṭṭhakathācariyānaṃ vacanena samattheti <hi rend="bold">‘‘patthaddho bhavatī’’</hi>tiādinā. Tattha <hi rend="bold">kaṭṭhamukhena vā</hi>ti <hi rend="bold">vā</hi>-saddo upamattho. Yathā kaṭṭhamukhena sappena daṭṭho patthaddho hoti, evaṃ pathavīdhātuppakopena so <pb ed="M" n="2.0327" /> kāyo kaṭṭhamukheva hoti, kaṭṭhamukhagato viya patthaddho hotīti attho. Atha vā <hi rend="bold">vā</hi>-saddo avadhāraṇattho. So ‘‘pathavīdhātupakopena vā’’ti evaṃ ānetvā sambandhitabbo. Ayañhettha attho – kaṭṭhamukhena daṭṭhopi kāyo pathavīdhātuppakopeneva patthaddho hoti, tasmā pathavīdhātuyā aviyutto so kāyo sabbadā kaṭṭhamukhagato viya hotīti. <hi rend="bold">Vā</hi>-saddo vā aniyamattho. Tatrāyamattho – kaṭṭhamukhena daṭṭho kāyo patthaddho hoti vā, na vā mantāgadavasena. Pathavīdhātuppakopena pana mantāgadarahito so kāyo kaṭṭhamukhagato viya hoti ekantapatthaddhoti. Tattha <hi rend="bold">kāyo</hi>ti pakatikāyo. <hi rend="bold">Pūtiko</hi>ti kuthito. <hi rend="bold">Santatto</hi>ti sabbaso tatto mahādāhappatto. <hi rend="bold">Sañchinno</hi>ti sabbaso chinno cuṇṇavicuṇṇabhūto. Yadā kāyo patthaddhādibhāvappatto hoti, tadā puriso kaṭṭhamukhādisappassa mukhe vattamāno viya hotīti attho.</p>

<p rend="bodytext"><hi rend="bold">Visesato</hi>ti kaṭṭhamukhādivisesato ca pathavīādivisesato ca. <hi rend="bold">Anatthaggahaṇato</hi>tiādi acetanesupi bhūtesu sacetanesu viya anatthādīnaṃ paccakkhatāya nibbedajananatthaṃ āraddhaṃ. Tattha <hi rend="bold">āsayato</hi>ti pavattiṭṭhānato. <hi rend="bold">Etesa</hi>nti mahābhūtānaṃ. <hi rend="bold">Sadisatā</hi>ti vammikāsayasusiragahanasaṅkāraṭṭhānāsayatāya ca sadisatā.</p>

<p rend="bodytext"><hi rend="bold">Paccattalakkhaṇavasenā</hi>ti visuṃ visuṃ lakkhaṇavasena. Pathavīādīnaṃ kakkhaḷabhāvādi, taṃsamaṅgino puggalassa kakkhaḷabhāvāpādanādinā vikāruppādanato <hi rend="bold">visavegavikārato sadisatā veditabbā</hi>.</p>

<p rend="bodytext"><hi rend="bold">Anatthā</hi>ti <pb ed="V" n="2.0044" /> byasanā. <hi rend="bold">Byādhi</hi>nti kuṭṭhādibyādhiṃ. <hi rend="bold">Bhave jātābhinandino</hi>ti bhavesu jātiyā abhinandanasīlā. Pañcavokāre hi jātiyā abhinandanā nāma mahābhūtābhinandanā eva.</p>

<p rend="bodytext"><hi rend="bold">Durupaṭṭhānatarānī</hi>ti duppaṭikāratarāni. <hi rend="bold">Durāsadā</hi>ti durupasaṅkamanā. ‘‘Upaṭṭhāmī’’ti <hi rend="bold">upasaṅkamituṃ na sakkonti</hi>. Parijānāma kammanāmāni, upakārā nāma natthi. <hi rend="bold">Anantadosūpaddavato</hi>ti aparimāṇadosūpaddavahetuto. <hi rend="bold">Ekapakkhala</hi>nti ekadukkhaṃ.</p>

<p rend="bodytext"><hi rend="bold">Rūpakkhandho</hi><pb ed="M" n="2.0328" /><hi rend="bold">bhijjamāno cattāro arūpakkhandhe gahetvāva bhijjati</hi> arūpakkhandhānaṃ ekanirodhattā. <hi rend="bold">Vatthurūpampi gahetvāva bhijjanti</hi> pañcavokāre arūpakkhandhesu bhinnesu rūpakkhandhassa avaṭṭhānābhāvato. <hi rend="bold">Ettāvatā</hi>ti lobhuppādanamattena. Paññā nāma attabhāve uttamaṅgaṃ paññuttarattā kusaladhammānaṃ, sati ca kilesuppattiyaṃ paññāya anuppajjanato vuttaṃ – <hi rend="bold">‘‘ettāvatā paññāsīsaṃ patitaṃ nāma hotī’’</hi>ti. <hi rend="bold">Yoniyo upaneti</hi> tadupagassa kammapaccayassa bhāve. ‘‘Jātibhayaṃ, jarābhayaṃ, maraṇabhayaṃ, corabhaya’’ntiādinā āgatāni <hi rend="bold">pañcavīsati mahābhayāni,</hi> ‘‘hatthampi chindatī’’tiādinā āgatāni <hi rend="bold">dvattiṃsa kammakāraṇāni āgatāneva honti</hi> kāraṇassa samavaṭṭhitattā. <hi rend="bold">Nandīrāgo saṅkhārakkhandho</hi>ti saṅkhārakkhandhapariyāpannattā vuttaṃ.</p>

<p rend="bodytext"><hi rend="bold">Pāḷiyaṃyeva āgatā</hi> ‘‘cakkhuto cepi naṃ, bhikkhave’’tiādinā. <hi rend="bold">Kiñci alabhitvā</hi>ti tasmiṃ suññagāme corānaṃ gayhūpagassa alābhavacaneneva tassa purisassa attano paṭisaraṇassa alābho vutto eva hotīti na uddhaṭo, purisaṭṭhāniyo bhikkhu, corā pana bāhirāyatanaṭṭhāniyā. <hi rend="bold">Abhinivisitvā</hi>ti vipassanābhinivesaṃ katvā. Ajjhattikāyatanavasena desanāya āgatattā vuttaṃ <hi rend="bold">‘‘upādārūpakammaṭṭhānavasenā’’</hi>ti.</p>

<p rend="bodytext"><hi rend="bold">Bāhirāna</hi>nti bāhirāyatanānaṃ. <hi rend="bold">Pañca kiccānī</hi>ti corehi tadā kātabbāni pañca kiccāni. <hi rend="bold">Hatthasāra</hi>nti attano santake hatthehi gahetabbasārabhaṇḍaṃ. Pātanādivasena <hi rend="bold">hatthaparāmāsaṃ karonti. Pahāraṭhāne</hi>ti pahaṭaṭṭhāne. Ṭhānaso tasmiṃ eva khaṇeti vadanti. Attano sukhāvahaṃ <hi rend="bold">kusaladhammaṃ pahāya</hi> dukkhāvahena akusalena samaṅgitā sukhāvahaṃ bhaṇḍaṃ pahāya <hi rend="bold">bahi nikkhamanaṃ viyā</hi>ti vuttaṃ sukhanissayattā tassa. <hi rend="bold">Hatthaparā…pe… āpajjanakālo</hi> guṇasarīrassa tadā pamādena bādhitattā. <hi rend="bold">Pahāra…pe… kālo</hi> tato daḷhataraṃ guṇasarīrassa bādhitattā. <hi rend="bold">Pahāraṃ…pe… assamaṇakālo</hi> guṇasarīrassa maraṇappattisadisattā. <hi rend="bold">Avasesajanassa dāsaparibhogena paribhuñjitabbatā</hi> aññathattappattigihibhāvāpattiyā nidassanabhāvena vuttā. Yaṃ ‘‘chasu dvāresu ārammaṇe <pb ed="V" n="2.0045" /> āpāthagate’’ti vuttaṃ, tameva ārammaṇaṃ nissāya samparāyiko dukkhakkhandho veditabboti yojanā.</p>

<p rend="bodytext"><hi rend="bold">Rūpādīnī</hi>ti <pb ed="M" n="2.0329" /> rūpasaddagandharasāni. <hi rend="bold">Tesa</hi>nti yathāvuttabhūtupādārūpānaṃ. <hi rend="bold">Lahutādivasenā</hi>ti tesaṃ lahutādivasena. <hi rend="bold">Duruttaraṇaṭṭho</hi>ti uttarituṃ asakkuṇeyyabhāvo <hi rend="bold">oghaṭṭho. Vuttanayenā</hi>ti ‘‘sampayuttā vedanā vedanākkhandho’’tiādinā vuttanayena. <hi rend="bold">Catumahābhūtādīhī</hi>ti <hi rend="bold">ādi</hi>saddena upādānakkhandhādīnaṃ gahaṇaṃ. <hi rend="bold">Cittakiriyadassanattha</hi>nti cittapayogadassanatthaṃ. <hi rend="bold">Vuttavāyāmamevā</hi>ti ‘‘sammāvāyāmo’’ti yo ariyamagge vutto. <hi rend="bold">Bhaddekarattādīnī</hi>ti ‘‘ajjeva kiccaṃ ātappa’’ntiādinā (ma. ni. 3.272, 275, 276) vuttāni bhaddekarattasuttādīni.</p>

<p rend="bodytext"><hi rend="bold">Kuṇṭhapādo</hi>ti chinnapādova hutvā gativikalo. <hi rend="bold">Mānasaṃ bandhatī</hi>ti tasmiṃ citte kiccaṃ nibandhati. ‘‘Ayaṃ ariyamaggo mayhaṃ oghuttaranupāyo’’ti tattha cittassa sanniṭṭhānaṃ puna tattha pavattanaṃ vīriyārambho cittabandhanaṃ.</p>

<p rend="bodytext"><hi rend="bold">Tassa</hi> nāmarūpassa ime nandīrāgādayo taṇhāvijjādayoti katvā paccayo <hi rend="bold">dhammāyatanekadeso</hi>. Ariyamagganibbānataṇhāvajjo idha dhammāyatanekadesoti ca. <hi rend="bold">Soḷasahākārehī</hi>ti pīḷanādīhi soḷasahi ākārehi. Satipaṭṭhānavibhaṅge āgatanayena <hi rend="bold">saṭṭhinayasahassehi. Desanāpariyosāne…pe… patiṭṭhahiṃsū</hi>ti vipañcitaññū evettha gahaṇavasena adhigatavisesā paricchinditā. Te hi tadā dhammapaṭiggāhakabhāvena satthu santike sannisinnā. Ugghaṭitaññūnaṃ pana neyyānañca visesādhigamo aṭṭhakathāyaṃ na ruḷhoti idha na gahitoti.</p>

<p rend="centre">Āsīvisopamasuttavaṇṇanā niṭṭhitā.</p>

<p rend="subhead">2. Rathopamasuttavaṇṇanā</p>

<p rend="bodytext" n="239"><hi rend="paranum">239</hi><hi rend="dot">.</hi> Susaṃvutindriyassa bhojane mattaññuno satassa sampajānassa viharato kilesanimittaṃ dukkhaṃ anavasaranti <hi rend="bold">sukhasomanassabahulatā</hi> vuttā. Yavati tena phalaṃ missitaṃ viya hotīti <hi rend="bold">yoni,</hi> ekantikaṃ kāraṇaṃ. <hi rend="bold">Assā</hi>ti bhikkhuno. <hi rend="bold">Paripuṇṇa</hi>nti avikalaṃ. Anavasesaṃ āsave khepetīti <hi rend="bold">āsavakkhayo,</hi> aggamaggo. <hi rend="bold">Yaṃ ya</hi>nti dandhaṃ majjhaṃ javoti javādīsu yaṃ yaṃ <hi rend="bold">gamanaṃ. Rakkhaṇatthāyā</hi>ti kilesacorehi rakkhaṇatthāya <pb ed="M" n="2.0330" />. <hi rend="bold">Veganiggahaṇatthāyā</hi>ti kilesahetukassa <pb ed="V" n="2.0046" /> indriyavegassa niggaṇhanatthāya. <hi rend="bold">Nibbisevanatthāyā</hi>ti visevanassa vipphanditassa nirodhanāya. <hi rend="bold">Kilesūpasamatthāyā</hi>ti kilesānaṃ uparūpari samanatthāya vūpasamanatthāya.</p>

<p rend="bodytext"><hi rend="bold">Samaṇarati</hi> nāma samathavipassanāmaggaphalasukhāni. Dantānampi sindhavānaṃ sārathino payogena siyā kāci visevanamattāti tadabhāvaṃ dassento <hi rend="bold">‘‘nibbisevane katvā pesento’’</hi>ti vuttaṃ. <hi rend="bold">Ñāṇaṃ gacchatī</hi>ti asaṅgamanaṃ pavattati pageva indriyabhāvanāya katattā, kilesaniggahassa sukheneva siddhattā. <hi rend="bold">Dāyakassa</hi> ajjhāsayo <hi rend="bold">vaso</hi> uḷāro lāmako. <hi rend="bold">Deyyadhammassa</hi> pamāṇaṃ <hi rend="bold">vaso</hi> appakaṃ bahukañca.</p>

<p rend="bodytext"><hi rend="bold">Mahāmaṇḍapaṭṭhānaṃ</hi> nāma lohapāsādassa purato eva mahābhikkhusaṅghassa sannipātakāle tesaṃ pahonakavasena mahāmaṇḍapassa kattabbaṭṭhānaṃ. <hi rend="bold">Gahaṇamāna</hi>nti parivisagahaṇabhājanaṃ.</p>

<p rend="bodytext">Pakatiyā bhattakārakicce adhigato <hi rend="bold">upaṭṭhākupāsako</hi>. Mudusamakharasaññitehi, dahanapacanabhajjanasaññitehi vā <hi rend="bold">tīhi pākehi</hi>.</p>

<p rend="bodytext"><hi rend="bold">Parisodhetvā</hi>ti rañño anucchavikabhāvaṃ parisodhetvā. <hi rend="bold">Bhūmiyaṃ chaḍḍesi</hi> ‘‘bhikkhūnaṃ adatvā mayā mukhe pakkhitta’’nti. <hi rend="bold">Mukhena gaṇhi</hi> tassa niddosabhāvaṃ dassetuṃ. Mattaṃ jānāpetuṃ <hi rend="bold">pamajji</hi>. ‘‘Tvaṃ kuto āgato’’ti pucchane <hi rend="bold">pamādaṃ āpajji. Anubhāgo</hi>ti avasiṭṭhabhāgo. <hi rend="bold">Idamatthiya</hi>nti idaṃ payojanaṃ. <hi rend="bold">Itara</hi>nti pāḷiyaṃ anāgatampi āhāre pamāṇajānanaṃ.</p>

<p rend="bodytext">Sayanaṃ seyyā, kāmabhogīnaṃ seyyā <hi rend="bold">kāmabhogiseyyā. Dakkhiṇapassena sayāno nāma natthi</hi> dakkhiṇahatthena kātabbakiccakaraṇato. <hi rend="bold">Tejussadattā</hi>ti idaṃ anutrāsasseva sīhassa sayananti dassetuṃ vuttaṃ. <hi rend="bold">Dve purimapāde ekasmiṃ, pacchimapāde ekasmiṃ ṭhāne ṭhapetvā</hi>ti hi idaṃ pādānaṃ avikkhittabhāvakaraṇadassanaṃ.</p>

<p rend="bodytext"><hi rend="bold">Catutthajjhānaseyyā</hi>ti catutthajjhānikaṃ phalasamāpattiṃ vadati. Yebhuyyena hi tathāgatā phalasamāpattiṃ samāpajjitvāva sayanti. Sā ca nesaṃ catutthajjhānato vuṭṭhāya, kilesaparinibbānassa ca katattāti vadanti <pb ed="M" n="2.0331" />. <hi rend="bold">Idha sīhaseyyā āgatā</hi> pādaṃ accādhāya pubbenāparaṃ ajahitasaṃlakkhaṇā seyyāti katvā. Tenāha <hi rend="bold">‘‘ayaṃ hī’’</hi>tiādi. <hi rend="bold">Eva</hi>nti ‘‘dakkhiṇena passenā’’tiādinā vuttākārena seyyaṃ kappeti.</p>

<p rend="bodytext"><hi rend="bold">Kathaṃ</hi><pb ed="V" n="2.0047" /><hi rend="bold">niddāyanto sato sampajāno hoti</hi>? Bhavaṅgacittena hi niddūpagamananti adhippāyo. <hi rend="bold">Appahānenā</hi>ti tadadhimuttatāya tadappahānaṃ daṭṭhabbaṃ. Tathā tesu niddokkamanassa ādipariyosānesu ajahitasatisampajaññaṃ hoti. Tenāha – <hi rend="bold">‘‘niddaṃ okkamantopi sato sampajāno hotī’’</hi>ti. <hi rend="bold">Etaṃ panā</hi>ti ‘‘niddaṃ okkamantopi sato sampajāno hotī’’ti vuttanayaṃ vadati. <hi rend="bold">Ñāṇadhātukanti na rocayiṃsū</hi>ti niddokkamanepi jāgaraṇe pavattañāṇasabhāvamevāti na rocayiṃsu porāṇā. Nirantaraṃ bhavaṅgacittesu vattamānesu satisampajaññāsambhavoti adhippāyo. Purimasmiñhi naye satisampajaññassa asaṃvaro, na bhavaṅgassa. Indriyasaṃvaro, bhojane mattaññutā, jāgariyānuyogoti imehi <hi rend="bold">tivaṅgikā,</hi> nimittānubyañjanaparivajjanādi sabbaṃ vipassanāpakkhikamevāti adhippāyo.</p>

<p rend="bodytext"><hi rend="bold">Tānevā</hi>ti vipassanākkhaṇe pavattāni indriyādīni. <hi rend="bold">Yāva arahattā desanā</hi> vitthārato <hi rend="bold">kathetabbā</hi>. Pāḷiyaṃ pana ‘‘yoni cassa āraddhā hoti āsavānaṃ khayāyā’’ti saṅkhepena kathitā.</p>

<p rend="centre">Rathopamasuttavaṇṇanā niṭṭhitā.</p>

<p rend="subhead">3. Kummopamasuttavaṇṇanā</p>

<p rend="bodytext" n="240"><hi rend="paranum">240</hi><hi rend="dot">.</hi><hi rend="bold">Aṭṭhikummo</hi>ti piṭṭhiyaṃ tikhiṇaṭṭhiko kummo. <hi rend="bold">Tantibandho</hi>ti byāvaṭo. <hi rend="bold">Samugge viya</hi> attano kapāle <hi rend="bold">pakkhipitvā. Samodahanto</hi> sammā odahanto ajjhattameva dahanto. <hi rend="bold">Ārammaṇakapāle</hi>ti ārammaṇakaṭāhe. <hi rend="bold">Samodahanto</hi>ti diṭṭhamattasseva ca gahaṇato manovitakke tattheva sammadeva odahanto. Tañhi visayavasena pavattituṃ adento. <hi rend="bold">Pañca dhamme</hi>ti ‘‘kālena vakkhāmī’’tiādinā (pari. 362) vuccamāne.</p>

<p rend="centre">Kummopamasuttavaṇṇanā niṭṭhitā.</p>

<p rend="subhead">4. Paṭhamadārukkhandhopamasuttavaṇṇanā</p>

<p rend="bodytext" n="241"><hi rend="paranum">241</hi><hi rend="dot">.</hi><hi rend="bold">Vilāsamāno</hi><pb ed="M" n="2.0332" /> viya <hi rend="bold">sāgaraṃ patvā. Antosākho</hi>ti gaṅgāya tīrassa anto onatasākho. <hi rend="bold">Temetī</hi>ti tinto hoti. <hi rend="bold">Tiriyaṃ patito</hi> daṇḍasetu viya ṭhitattā mahājanassa <hi rend="bold">paccayo jāto,</hi> tathā mahantabhāvena gaṅgāsotaṃ otaraṇādi natthi.</p>

<p rend="bodytext"><hi rend="bold">Ayaṃ</hi><pb ed="V" n="2.0048" /><hi rend="bold">hī</hi>ti anantaraṃ vuttapuggalo. <hi rend="bold">Ariyamaggaṃ oruyhā</hi>ti catubbidhaṃ ariyamaggavīthiṃ otaritvā. ‘‘Cittaṃ nāmeta’’ntiādinā cintetvā gihibandhanaṃ na vissajjetīti sambandho. <hi rend="bold">Attano bhajamānake</hi>ti attano bhajante. Jīvikatthāya payujjitabbato <hi rend="bold">payogo,</hi> khettavatthādi. Tato payogato <hi rend="bold">uṭṭhitaṃ āyaṃ. Kiñcāpi bhikkhūnaṃ kāyasāmaggiṃ deti</hi> bhikkhatthāya.</p>

<p rend="bodytext"><hi rend="bold">Muṇḍaghaṭa</hi>nti bhinnoṭṭhaṃ ghaṭaṃ. <hi rend="bold">Khandhe</hi>ti aṃse. <hi rend="bold">Saṅghabhoga</hi>nti saṅghasantakaṃ bhogagāmaṃ <hi rend="bold">gantvā. Atthato evaṃ vadantī</hi>ti tathā atthassa sambhavato evaṃ vadantā viya honti. <hi rend="bold">Yāgumattake yāgu</hi>nti yāguṃ pivitvā tāya aparipakkāya eva aññaṃ yāguṃ ajjhoharitvāti sambandho.</p>

<p rend="bodytext"><hi rend="bold">Kilesānurañjitovā</hi>ti yonisomanasikārassa abhāvena kilesānugatacitto eva. <hi rend="bold">Akkhīni nīharitvā</hi>ti kodhavasena akkhike karonto akkhīni nīharitvā <hi rend="bold">vicarissati. Uddhato hoti</hi> avūpasanto.</p>

<p rend="bodytext"><hi rend="bold">Diṭṭhigatiko</hi>ti sāsaniko evaṃ ayoniso ummujjitvā sāsanaṃ uddhammaṃ ubbinayaṃ katvā dīpento ariṭṭhasadiso. Tenāha <hi rend="bold">‘‘so hī’’</hi>tiādi. <hi rend="bold">Arūpabhave rūpaṃ atthi,</hi> aññathā tato cutassa kuto rūpakkhandhassa sambhavo. <hi rend="bold">Asaññībhave cittaṃ atthī</hi>ti etthāpi eseva nayo. <hi rend="bold">Bahucittakkhaṇiko lokuttaramaggo</hi> ‘‘yo ime cattāro satipaṭṭhāne bhāveyya sattavassānī’’tiādivacanato (dī. ni. 2.404; ma. ni. 1.137). <hi rend="bold">Anusayo cittavippayutto,</hi> aññathā sāvajjānavajjadhammānaṃ ekajjhaṃ uppatti siyā. <hi rend="bold">Te ca sattā sandhāvanti saṃsaranti,</hi> aññathā kammaphalānaṃ sambandho na siyāti. <hi rend="bold">Iti vadanto</hi> evaṃ micchāvādaṃ paggayha vadanto.</p>

<p rend="bodytext"><hi rend="bold">Temanarukkho viya…pe… dullabhadhammassavano ca puggalo</hi> saddhāsinehena atemanato. <hi rend="bold">Katavinayo</hi> sikkhitavinayo yathā ‘‘katavijjo’’ti. <hi rend="bold">Dhammakathikānaṃ</hi><pb ed="M" n="2.0333" /><hi rend="bold">vicārethā</hi>ti idaṃ deyyadhammaṃ dhammakathikānaṃ ayyānaṃ tassa tassa yuttavasena vicārethāti niyyātanavasena <hi rend="bold">vatvā. Divākathiko sarabhāṇako</hi> sāyanhe katheti, purimayāmaṃ kathento <hi rend="bold">rattikathiko</hi> bhāṇakapuggalo.</p>

<p rend="bodytext"><hi rend="bold">Nandanavanābhirāme</hi>ti nandanavanaṃ viya manorame. <hi rend="bold">Assa bhārahārabhikkhū</hi>ti assa kiccavāhakabhikkhū upajjhāyādayo. <hi rend="bold">Sukhanisinnakatha</hi>nti paṭisanthārakathāpubbakaṃ upanisinnakathaṃ <hi rend="bold">sutvā</hi>.</p>

<p rend="bodytext"><hi rend="bold">Ṭhitasaṇṭhāneneva</hi><pb ed="V" n="2.0049" /> ṭhitākāreneva <hi rend="bold">ṭhitaṃ,</hi> nappayuttanti attho. Cittakammamūlādīni ṭhitasaṇṭhāneneva ṭhitāti yojanā. <hi rend="bold">Mudutāyā</hi>ti muduhadayatāya sāpekkhatāya.</p>

<p rend="bodytext"><hi rend="bold">Paṭipada</hi>nti samathavipassanāpaṭipattiṃ. <hi rend="bold">Dīpetvā</hi> pakāsetvā pākaṭaṃ katvā. <hi rend="bold">Tatruppādo</hi>ti tatra uppajjanakaāyuppādo. Khettaṃ sandhāya vadati. <hi rend="bold">Tela…pe… hatthā</hi>ti telaghaṭa-madhughaṭaphāṇitaghaṭādihatthā. <hi rend="bold">Apakkamiṃsu</hi> dubbicāritattā. <hi rend="bold">Pūresī</hi>ti heṭṭhā ca tattha tattha atītāni kālavacanāni porāṇaṭṭhakathāya āgatattā kira vuttāni.</p>

<p rend="bodytext"><hi rend="bold">Upagamanānupagamanādīni</hi> orimassa pārimassa ca upagamanānupagamanāni ceva majjhe saṃsīdanāni ca. <hi rend="bold">Paṭivijjhitu</hi>nti jānituṃ. <hi rend="bold">Eta</hi>nti yathāvuttaṃ cakkhusabhāvaṃ. <hi rend="bold">Domanassa</hi>nti tasseva mandabhāvapaccayaṃ domanassaṃ. <hi rend="bold">Āpajjantopi upagacchati nāma</hi> tannimittasaṃkilesassa uppāditattā. <hi rend="bold">Tiṇṇaṃ lakkhaṇāna</hi>nti hutvā abhāvato ādiantavantato tāvakālikato niccapaṭikkhepatotiādīnaṃ tiṇṇaṃ lakkhaṇānaṃ sallakkhaṇavasena.</p>

<p rend="bodytext"><hi rend="bold">Vāmato</hi>ti micchā. <hi rend="bold">Dakkhiṇato</hi>ti sammā. Yathā tassa tassa sattassa orabhāvattā ajjhattikāni āyatanāni <hi rend="bold">orimaṃ tīraṃ</hi> katvā vuttāni, evaṃ nesaṃ parabhāvattā bāhirāni āyatanāni <hi rend="bold">pārimaṃ</hi> vuttāni. Apāyamajjhe saṃsaraṇahetutāya nandīrāgova ‘‘majjhe saṃsādo’’ti vutto.</p>

<p rend="bodytext"><hi rend="bold">Unnato</hi>ti ‘‘seyyohamasmī’’tiādinā unnatiṃ upagato. Attukkaṃsane paṃsukūlikabhāvena attānaṃ dahanato aññākāratāgahetabbo. <hi rend="bold">Pāsāṇo nu kho esa khāṇuko</hi>ti gahetabbadārukkhandhasadiso vutto.</p>

<p rend="bodytext"><hi rend="bold">Cuṇṇavicuṇṇaṃ</hi><pb ed="M" n="2.0334" /><hi rend="bold">hoti</hi> āvaṭṭavegassa balavabhāvato. <hi rend="bold">Catūsu apāyesū</hi>ti pañcakāmaguṇāvaṭṭe patitapuggalo manussalokepi guṇasarīrabhedanena dīgharattaṃ cuṇṇavicuṇṇaṃ āpajjatiyeva, tassa tathā āpannattā. Evañhi so apāyesu tādisesu jāyati.</p>

<p rend="bodytext">Sīlassa duṭṭhaṃ nāma natthi, tasmā abhāvattho idha du-saddoti āha <hi rend="bold">‘‘nissīlo’’</hi>ti. ‘‘Pāpaṃ pāpena sukara’’ntiādīsu (udā. 48) viya pāpa-saddo nihīnapariyāyoti āha <hi rend="bold">‘‘lāmakadhammo’’</hi>ti. <hi rend="bold">Na sucī</hi>ti kāyavācācittehi na suci. <hi rend="bold">Saṅkāya vā</hi>ti attano vā saṅkāya <pb ed="V" n="2.0050" /> paresaṃ samācārakiriyaṃ sarati āsaṅkati. Tenāha <hi rend="bold">‘‘tassa hī’’</hi>tiādi. <hi rend="bold">Tāni kammāni pavisatī</hi>ti tāni kammāni karontānaṃ antare pavisati. <hi rend="bold">Guṇānaṃ pūtibhāvenā</hi>ti guṇabhāvena gahitānaṃ sīladhammānaṃ saṃkiliṭṭhabhāvappattiyā. <hi rend="bold">Kacavarajāto</hi>ti abbhantaraṃ sañjātakacavaro, kacavarabhūto vā.</p>

<p rend="bodytext"><hi rend="bold">Aṇaṇā pabbajjā</hi>ti aṇaṇasseva pabbajjā. Orimatīrādīnaṃ upagamanānupagamanādīnaṃ jotitattā <hi rend="bold">vaṭṭavivaṭṭaṃ kathitaṃ</hi>.</p>

<p rend="centre">Paṭhamadārukkhandhopamasuttavaṇṇanā niṭṭhitā.</p>

<p rend="subhead">5. Dutiyadārukkhandhopamasuttavaṇṇanā</p>

<p rend="bodytext" n="242"><hi rend="paranum">242</hi><hi rend="dot">.</hi> Yā āpatti vuṭṭhānagāminī desanāgāminī, taṃ paṭicchāditakālato paṭṭhāya <hi rend="bold">saṃkiliṭṭhā</hi> nāma antarāyikabhāvato. Āvīkatā pana anāpattiṭṭhāne tiṭṭhatīti <hi rend="bold">asaṃkiliṭṭhā nāma</hi>. Tenāha – <hi rend="bold">‘‘āvīkatā hissa phāsu hotī’’</hi>ti. <hi rend="bold">Evarūpaṃ saṃkiliṭṭha</hi>nti paṭicchāditatāya vā duṭṭhullabhāvena vā saṃkiliṭṭhaṃ.</p>

<p rend="centre">Dutiyadārukkhandhopamasuttavaṇṇanā niṭṭhitā.</p>

<p rend="subhead">6. Avassutapariyāyasuttavaṇṇanā</p>

<p rend="bodytext" n="243"><hi rend="paranum">243</hi><hi rend="dot">.</hi><hi rend="bold">Santhāgāra</hi>nti saññāpanāgāraṃ. Tenāha <hi rend="bold">‘‘uyyogakālādīsū’’</hi>tiādi. <hi rend="bold">Ādi</hi>-saddena maṅgalamahādīnaṃ saṅgaho daṭṭhabbo. <hi rend="bold">Santharantī</hi>ti vissamanti <pb ed="M" n="2.0335" />, parissamaṃ vinodentīti attho. <hi rend="bold">Sahā</hi>ti sannipātavasena ekajjhaṃ. <hi rend="bold">Saha atthānusāsanaṃ agāra</hi>nti tasmiṃ atthe <hi rend="bold">ttha</hi>-kārassa <hi rend="bold">ntha</hi>-kāraṃ katvā ‘‘santhāgāra’’nti vuccatīti daṭṭhabbaṃ, paṭhamaṃ tattha sammantanavasena santharanti vicārentīti attho.</p>

<p rend="bodytext"><hi rend="bold">Tepiṭakaṃ buddhavacanaṃ āgatameva bhavissatī</hi>ti buddhavacanassa āgamanasīsena ariyaphaladhammānampi āgamanaṃ vuttameva. Tiyāmarattiṃ tattha vasantānaṃ phalasamāpattivaḷañjanaṃ hotīti. Tasmiñca bhikkhusaṅghe kalyāṇadhammā kalyāṇaputhujjanā vipassanaṃ ussukkāpentā hontīti ariyamaggadhammānampi tattha āgamanaṃ hotiyeva.</p>

<p rend="bodytext"><hi rend="bold">Allagomayenā</hi>ti <pb ed="V" n="2.0051" /> acchena allagomayarasena. <hi rend="bold">Opuñjāpetvā</hi>ti vilimpetvā. <hi rend="bold">Catujjātiyagandhehī</hi>ti kuṅkumaturukkhayavanapupphatamālapattagandhehi. <hi rend="bold">Nānāvaṇṇe</hi>ti nīlādivasena nānāvaṇṇe, bhittivisesavasena nānāsaṇṭhānarūpe. <hi rend="bold">‘‘Mahāpiṭṭhikakojave</hi>ti hatthipiṭṭhiādīsu attharitabbatāya ‘mahāpiṭṭhikā’ti laddhasamaññe kojave’’ti vadanti. Kuttake pana sandhāyetaṃ vuttaṃ, ‘‘caturaṅgulādhikapupphā mahāpiṭṭhikakojavā’’tipi vadanti. <hi rend="bold">Hatthattharaassattharā</hi> hatthiassapiṭṭhīsu attharitabbā hatthiassarūpavicittā ca attharakā. <hi rend="bold">Sīhattharakādayo</hi> pana sīharūpādivicittā eva attharakā. <hi rend="bold">Cittattharakaṃ</hi> nānāvidharūpehi ceva nānāvidhamālākammādīhi ca vicittaṃ attharakaṃ.</p>

<p rend="bodytext"><hi rend="bold">Upadhāna</hi>nti apassayanaṃ. <hi rend="bold">Upadahitvā</hi>ti apassayayoggabhāvena ṭhapetvā. Gandhehi katamālā <hi rend="bold">gandhadāmaṃ</hi>. Tamālapattādīhi katamālā <hi rend="bold">pattadāmaṃ</hi>. Ādi-saddena hiṅgulatakkolajātiphalajātipupphādīhi katadāmaṃ saṅgaṇhāti. Pallaṅkākārena katapīṭhaṃ <hi rend="bold">pallaṅkapīṭhaṃ</hi>. Tīsu passesu ekapasse eva vā saupassayaṃ <hi rend="bold">apassayapīṭhaṃ</hi>. Anapassayaṃ <hi rend="bold">muṇḍapīṭhaṃ. Yojanāvaṭṭe</hi>ti yojanaparikkhepokāse.</p>

<p rend="bodytext"><hi rend="bold">Saṃvidhāyā</hi>ti antaravāsakassa koṇapadesaṃ itarapadesañca samaṃ katvā vidhāya. Tenāha – <hi rend="bold">‘‘kattariyā padumaṃ kantento viyā’’</hi>ti, <hi rend="bold">‘‘timaṇḍalaṃ paṭicchādento’’</hi>ti ca. Yasmā buddhānaṃ rūpasampadā viya ākappasampadāpi paramukkaṃsataṃ gatā, tasmā tadā bhagavā evaṃ sobheyyāti dassento <hi rend="bold">‘‘suvaṇṇapāmaṅgenā’’</hi>tiādimāha. Tattha ‘‘asamena buddhavesenā’’tiādinā <pb ed="M" n="2.0336" /> tadā bhagavā buddhānubhāvassa niguhane kāraṇābhāvato tattha sannipatitadevamanussanāgayakkhagandhabbādīnaṃ pasādajananatthaṃ attano sabhāvapakatiyāva kapilavatthuṃ pāvisīti dasseti. Buddhānaṃ kāyapabhā nāma pakatiyā asītihatthamattapadesaṃ visaratīti āha <hi rend="bold">‘‘asītihatthaṭṭhānaṃ aggahesī’’</hi>ti. Nīlapītalohitodātamañjiṭṭhapabhassarānaṃ vasena <hi rend="bold">chabbaṇṇā buddharasmiyo</hi>.</p>

<p rend="bodytext"><hi rend="bold">Sabbapāliphullo</hi>ti mūlato paṭṭhāya yāva sākhaggā samantato phullo vikasito. <hi rend="bold">Paṭipāṭiyā ṭhapitāna</hi>ntiādi parikappūpamā, <hi rend="bold">yathā taṃ…pe… alaṅkataṃ</hi> aññaṃ virocati, evaṃ virocittha, samatiṃsāya pāramitāhi abhisaṅkhatattā evaṃ virocitthāti vuttaṃ hoti. <hi rend="bold">‘‘Pañcavīsatiyā gaṅgāna</hi>nti satamukhā hutvā samuddaṃ paviṭṭhāya mahāgaṅgāya mahantamahantānaṃ gaṅgānaṃ pañcavīsatī’’ti vadanti. <hi rend="bold">Papañcasūdaniyaṃ</hi> (ma. ni. aṭṭha. 2.22) ‘‘pañcavīsatiyā nadīna’’nti vuttaṃ, gaṅgādīnaṃ candabhāgāpariyosānānaṃ pañcavīsatiyā mahānadīnanti attho. Parikappavacanañhetaṃ. <hi rend="bold">Sambhijjā</hi>ti sambhedaṃ missībhāvaṃ patvā <hi rend="bold">mukhadvāre</hi>ti samuddaṃ paviṭṭhaṭṭhāne.</p>

<p rend="bodytext"><hi rend="bold">Nāgasupaṇṇagandhabbayakkhādīna</hi>ntiādi <pb ed="V" n="2.0052" /> parikappavasena vuttaṃ. <hi rend="bold">Sahassenā</hi>ti padasahassena, bhāṇavārappamāṇena ganthenāti attho.</p>

<p rend="bodytext"><hi rend="bold">Kampayanto vasundhara</hi>nti attano guṇavisesehi pathavīkammaṃ unnādento, evaṃbhūtopi aheṭhayanto pāṇāni. Sabbapadakkhiṇattā buddhānaṃ <hi rend="bold">dakkhiṇaṃ paṭhamaṃ pādaṃ uddharanto. Samaṃ samphusate bhūmiṃ</hi> suppatiṭṭhitapādatāya. Yadipi bhūmiṃ samaṃ phusati, <hi rend="bold">rajasā nupalippati</hi> sukhumattā chaviyā. <hi rend="bold">Ninnaṭṭhānaṃ unnamatī</hi>tiādi buddhānaṃ suppatiṭṭhitapādatāsaṅkhātamahāpurisalakkhaṇapaṭilābhassa nissandaphalaṃ. <hi rend="bold">Nātidūre uddharatī</hi>ti atidūre ṭhapetuṃ na uddharati. <hi rend="bold">Naccāsanne ca nikkhipa</hi>nti accāsanne ca ṭhāne anikkhipanto niyyāti. <hi rend="bold">Hāsayanto sadevake</hi> loke tosento. Catūhi pādehi caratīti <hi rend="bold">catucārī</hi>.</p>

<p rend="bodytext">Buddhānubhāvassa pakāsanavasena gatattā <hi rend="bold">vaṇṇakālo nāma esa</hi>. Sarīravaṇṇe vā guṇavaṇṇe vā kathiyamāne <hi rend="bold">dukkathitanti na vattabbaṃ</hi>. Kasmā? <hi rend="bold">Appamāṇavaṇṇā hi buddhā</hi> bhagavanto, buddhaguṇasaṃvaṇṇanā jānantassa yathāraddhasaṃvaṇṇanaṃyeva <pb ed="M" n="2.0337" /> anupavisati. <hi rend="bold">Dukūlacumbaṭakenā</hi>ti ganthitvā gahitadukūlavatthena.</p>

<p rend="bodytext"><hi rend="bold">Nāgavikkantacāraṇo</hi>ti hatthināgasadisapadanikkhepo. <hi rend="bold">Satapuññalakkhaṇo</hi>ti anekasatapuññābhinibbattamahāpurisalakkhaṇo. <hi rend="bold">Maṇiverocano yathā</hi>ti caturāsītisahassamaṇiparivārito ativiya virocamāno vijjotamāno maṇi viya. ‘‘Verocano nāma eko maṇī’’ti keci. <hi rend="bold">Mahāsālovā</hi>ti mahanto sālarukkho viya, suddhaṭṭhito koviḷārādi mahārukkho viya vā. <hi rend="bold">Padumo kokanado yathā</hi>ti kokanadasaṅkhātaṃ mahāpadumaṃ viya, vikasamānapadumaṃ viya vā.</p>

<p rend="bodytext"><hi rend="bold">Ākāsagaṅgaṃ otārento viyā</hi>tiādi tassā pakiṇṇakakathāya aññesaṃ sudukkarabhāvadassanañceva suṇantānaṃ accantasukhāvahabhāvadassanañca. <hi rend="bold">Pathavojaṃ ākaḍḍhanto viyā</hi>ti nāḷiyantaṃ yojetvā mahāpathaviyā heṭṭhimatale pappaṭakojaṃ uddhaṃ mukhaṃ katvā ākaḍḍhanto viya. <hi rend="bold">Yojanika</hi>nti yojanapamāṇaṃ. <hi rend="bold">Madhubhaṇḍa</hi>nti madhupaṭalaṃ.</p>

<p rend="bodytext"><hi rend="bold">Mahanta</hi>nti vipulaṃ uḷārapuññaṃ. <hi rend="bold">Sabbadānaṃ dinnameva hotī</hi>ti sabbameva paccayajātaṃ āvāsadāyakena dinnameva hoti. Tathā hi dve tayo gāme piṇḍāya caritvā kiñci aladdhā āgatassapi <pb ed="V" n="2.0053" /> chāyūdakasampannaṃ ārāmaṃ pavisitvā nhāyitvā paṭissaye muhuttaṃ nipajjitvā uṭṭhāya nisinnassa kāye balaṃ āharitvā pakkhittaṃ viya hoti. Bahi vicarantassa ca kāye vaṇṇadhātu vātātapehi kilamati, paṭissayaṃ pavisitvā dvāraṃ pidhāya muhuttaṃ nisinnassa visabhāgasantati vūpasammati, sabhāgasantati patiṭṭhāti, vaṇṇadhātu āharitvā pakkhittā viya hoti, bahi vicarantassa ca pāde kaṇṭakā vijjhanti, khāṇu paharati, sarīsapādiparissayā ceva corabhayañca uppajjati, paṭissayaṃ pavisitvā dvāraṃ pidhāya nisinnassa pana sabbepete parissayā na honti. Sajjhāyantassa dhammapītisukhaṃ, kammaṭṭhānaṃ manasikarontassa upasamasukhaṃ uppajjati bahiddhā vikkhepābhāvato. Bahi vicarantassa ca kāye sedā muccanti, akkhīni phandanti, senāsanaṃ pavisanakkhaṇe mañcapīṭhādīni na paññāyanti, muhuttaṃ nisinnassa pana akkhipasādo āharitvā pakkhitto viya hoti, dvāravātapānamañcapīṭhādīni paññāyanti. Etasmiñca āvāse vasantaṃ disvā manussā catūhi paccayehi sakkaccaṃ upaṭṭhahanti. Tena vuttaṃ – <hi rend="bold">‘‘āvāsadānasmiñhi dinne sabbadānaṃ dinnameva hotī’’</hi>ti. <hi rend="bold">Bhūmaṭṭhaka…pe… na</hi><pb ed="M" n="2.0338" /><hi rend="bold">sakkā</hi>ti ayamattho mahāsudassanavatthunā (dī. ni. 2.241 ādayo) dīpetabbo. <hi rend="bold">Mātukucchi asambādhova hotī</hi>ti ayamattho antimabhavikānaṃ mahābodhisattānaṃ paṭisandhivasena dīpetabbo.</p>

<p rend="bodytext"><hi rend="bold">Sīta</hi>nti ajjhattaṃ dhātukkhobhavasena vā bahiddhā utuvipariṇāmavasena vā uppajjanakasītaṃ. <hi rend="bold">Uṇha</hi>nti aggisantāpaṃ, tassa ca davadāhādīsu sambhavo daṭṭhabbo. <hi rend="bold">Paṭihantī</hi>ti paṭihanati. Yathā tadubhayavasena kāyacittānaṃ ābādho na hanati, evaṃ karoti. Sītuṇhabbhāhate hi sarīre vikkhittacitto bhikkhu yoniso padahituṃ na sakkoti. <hi rend="bold">Vāḷamigānī</hi>ti sīhabyagghādivāḷamige. Guttasenāsanañhi pavisitvā dvāraṃ pidhāya nisinnassa te parissayā na honti. <hi rend="bold">Sarīsape</hi>ti ye keci sarantā gacchante dīghajātike sappādike aññe ca tathārūpe. <hi rend="bold">Makase</hi>ti nidassanamattametaṃ, ḍaṃsādīnaṃ eteneva saṅgaho daṭṭhabbo. <hi rend="bold">Sisire</hi>ti sītakālavasena sattāhavaddalikādivasena ca uppanne sisirasamphasse. <hi rend="bold">Vuṭṭhiyo</hi>ti yadā tadā uppannā vassavuṭṭhiyo paṭihanatīti yojanā.</p>

<p rend="bodytext"><hi rend="bold">Vātātapo ghoro</hi>ti rukkhagacchādīnaṃ ubbahanabhañjanādivasena pavattiyā ghoro sarajaarajādibhedo vāto ceva gimhapariḷāhasamayesu uppattiyā ghoro sūriyātapo ca. <hi rend="bold">Paṭihaññatī</hi>ti paṭibāhīyati. <hi rend="bold">Leṇattha</hi>nti nānārammaṇato cittaṃ nivattitvā paṭisallāṇārāmatthaṃ. <hi rend="bold">Sukhattha</hi>nti vuttaparissayābhāvena phāsuvihāratthaṃ. <hi rend="bold">Jhāyitu</hi>nti aṭṭhatiṃsāya ārammaṇesu yattha katthaci <pb ed="V" n="2.0054" /> cittaṃ upanibandhitvā samādahanavasena jhāyituṃ. <hi rend="bold">Vipassitu</hi>nti aniccādivasena saṅkhāre sammasituṃ.</p>

<p rend="bodytext"><hi rend="bold">Vihāre</hi>ti paṭissaye. <hi rend="bold">Kāraye</hi>ti kārāpeyya. <hi rend="bold">Ramme</hi>ti manorame. <hi rend="bold">Vāsayettha bahussute</hi>ti kāretvā pana ettha vihāresu bahussute sīlavante kalyāṇadhamme nivāseyya. Te nivāsento pana <hi rend="bold">tesaṃ</hi> bahussutānaṃ yathā paccayehi kilamatho na hoti. Evaṃ <hi rend="bold">annañca pānañca vatthasenāsanāni ca dadeyya ujubhūtesu</hi> ajjhāsayasampannesu kammaphalānaṃ ratanattayaguṇānañca saddahanena <hi rend="bold">vippasannena cetasā</hi>. Idāni gahaṭṭhapabbajitānaṃ aññamaññūpakārataṃ dassetuṃ <hi rend="bold">‘‘te tassā’’</hi>ti gāthamāha. Tattha <hi rend="bold">te</hi>ti bahussutā. <hi rend="bold">Tassā</hi>ti upāsakassa. <hi rend="bold">Dhammaṃ desentī</hi>ti sakalavaṭṭadukkhapanūdanaṃ <pb ed="M" n="2.0339" /> niyyānikaṃ dhammaṃ kathenti. <hi rend="bold">Yaṃ so dhammaṃ idhaññāyā</hi>ti so puggalo yaṃ saddhammaṃ imasmiṃ sāsane sammāpaṭipajjanena jānitvā aggamaggādhigamena anāsavo hutvā parinibbāyati.</p>

<p rend="bodytext"><hi rend="bold">Āvāse</hi>ti āvāsadāne. <hi rend="bold">Ānisaṃso</hi>ti udrayo. Pūjāsakkāravasena paṭhamayāmo khepito, satthu dhammadesanāya appāvaseso majjhimayāmo gatoti pāḷiyaṃ ‘‘bahudeva ratti’’nti vuttanti āha <hi rend="bold">‘‘atirekataraṃ diyaḍḍhayāma’’</hi>nti. <hi rend="bold">Saṅgahaṃ nārohati</hi> vipulavitthārabhāvato. Buddhānañhi bhattānumodanāpi thokaṃ vaḍḍhetvā vuccamānā dīghamajjhimapamāṇāpi hoti. Tathā hi suphusitaṃ dantāvaraṇaṃ, jivhā tanukā, bhavaṅgaparivāso paritto, natthi vegāyitaṃ, natthi vitthāyitaṃ, natthi abyāvaṭamano, sabbaññutaññāṇaṃ samupabyūḷhaṃ, aparikkhayā paṭisambhidā.</p>

<p rend="bodytext"><hi rend="bold">Sandassetvā</hi>tiādīsu sandassetvā āvāsadānapaṭisaṃyuttaṃ dhammiṃ kathaṃ katvā. Tato paraṃ, mahārāja, itipi sīlaṃ, itipi samādhi, itipi paññāti sīlādiguṇe tesaṃ sammā dassetvā hatthena gahetvā viya paccakkhato pakāsetvā. <hi rend="bold">Samādapetvā</hi>ti evaṃ sīlaṃ samādātabbaṃ, sīle patiṭṭhitena evaṃ samādhipaññā bhāvetabbāti yathā te sīlādiguṇe sammā ādiyanti, tathā gaṇhāpetvā. <hi rend="bold">Samuttejetvā</hi>ti yathāsamādinnaṃ sīlaṃ suvisuddhaṃ hoti, samathavipassanā ca bhāviyamānā yathā suṭṭhu visodhitā uparūpari visesāvahā honti, evaṃ samuttejetvā nisāmanavasena vodāpetvā. <hi rend="bold">Sampahaṃsetvā</hi>ti yathānusiṭṭhaṃ ṭhitasīlādiguṇehi sampati paṭiladdhaguṇānisaṃsehi ceva upariladdhabbaphalavisesehi ca cittaṃ sampahaṃsetvā laddhassāsavasena suṭṭhu tosetvā. Evametesaṃ padānaṃ attho veditabbo. Sakyarājāno yebhuyyena bhagavato dhammadesanāya sāsane laddhassādā laddhappatiṭṭhā ca.</p>

<p rend="bodytext">Upasaggasaddānaṃ <pb ed="V" n="2.0055" /> anekatthattā abhi-saddo ati-saddena samānatthopi hotīti vuttaṃ <hi rend="bold">‘‘abhikkantāti atikkantā’’</hi>ti.</p>

<p rend="bodytext"><hi rend="bold">Tatra kirā</hi>tiādi kecivādoti baddhopi na hoti. Tenāha <hi rend="bold">‘‘akāraṇameta’’</hi>ntiādi. <hi rend="bold">Kāyacittalahutādayo uppajjantī</hi>ti idaṃ kāyikacetasikaaññathābhāvassa kāraṇavacanaṃ, lahutādiuppanne savanānuttariyapaṭilābhena laddhabbadhammatthavedasamadhigamato. Vuttañhetaṃ –</p>

<p rend="indent">‘‘Yathā <pb ed="M" n="2.0340" />, yathāvuso, bhikkhuno satthā vā dhammaṃ deseti aññataro vā garuṭṭhāniko sabrahmacārī, tathā tathā so tasmiṃ dhamme labhati atthavedaṃ, labhati dhammavedaṃ, labhati dhammūpasaṃhitaṃ pāmojja’’ntiādi (dī. ni. 3.322, 355; a. ni. 5.26).</p>

<p rend="bodytext"><hi rend="bold">Piṭṭhivāto uppajji</hi> upādinnasarīrassa tathārūpattā saṅkhārānañca aniccatāya dukkhānubandhattā. <hi rend="bold">Akāraṇaṃ vā eta</hi>nti yenādhippāyena vuttaṃ, tameva adhippāyaṃ vivarituṃ <hi rend="bold">‘‘pahotī’’</hi>tiādi vuttaṃ. <hi rend="bold">Ekapallaṅkena nisīdituṃ pahoti</hi> yathā taṃ veluvagāmake. <hi rend="bold">Ettake ṭhāne</hi>ti ettake ṭhāne ṭhānaṃ nipphannanti yojanā. <hi rend="bold">Tañca kho</hi>ti vuṭṭhānasaññaṃ citte ṭhapanaṃ. <hi rend="bold">Dhammakathaṃ suṇamāno</hi> dhammagāravena.</p>

<p rend="bodytext"><hi rend="bold">Avassutassā</hi>ti avassutabhāvassa rāgādivasena. <hi rend="bold">Avassutassa kāraṇa</hi>nti tintabhāvakāraṇaṃ. <hi rend="bold">Kilesādhimuccanenā</hi>ti kilesavasena paripphanditavasena. <hi rend="bold">Nibbāpanaṃ viyā</hi>ti vūpasamo viya. <hi rend="bold">Nibbisevanāna</hi>nti paripphandanarahitānaṃ.</p>

<p rend="centre">Avassutapariyāyasuttavaṇṇanā niṭṭhitā.</p>

<p rend="subhead">7. Dukkhadhammasuttavaṇṇanā</p>

<p rend="bodytext" n="244"><hi rend="paranum">244</hi><hi rend="dot">.</hi><hi rend="bold">Dukkhadhammāna</hi>nti dukkhakāraṇānaṃ. Tenāha <hi rend="bold">‘‘dukkhasambhavadhammāna’’</hi>ntiādi. Tattha kiṃ dukkhaṃ, kā dukkhadhammāti tadubhayaṃ dassetuṃ <hi rend="bold">‘‘pañcasu hī’’</hi>ti vuttaṃ. <hi rend="bold">Te</hi>ti pañcakkhandhā. <hi rend="bold">Dukkhasambhavadhammattā</hi>ti dukkhuppattikāraṇattā. <hi rend="bold">Assā</hi>ti tena. Karaṇe hetaṃ sāmivacanaṃ. <hi rend="bold">Kāme</hi>ti vatthukāme kilesakāme ca. Puna <hi rend="bold">assā</hi>ti sāmiatthe eva sāmivacanaṃ. <hi rend="bold">Cāra</hi>nti cittācāraṃ. <hi rend="bold">Vihāra</hi>nti pañcadvārappavatticāravihāraṃ. ‘‘Ekaṭṭhā’’ti ca vadanti. Teneva hi ‘‘anubandhitvā carantaṃ’’icceva vuttaṃ. <hi rend="bold">Anubandhitvā</hi>ti ca vīthicittappavattito paṭṭhāya yāva tatiyajavanavārā anu <pb ed="V" n="2.0056" /> anu bandhitvā. <hi rend="bold">Pakkhandanādī</hi>ti <hi rend="bold">ādi</hi>-saddena kasigorakkhādivasenapi kāmānaṃ pariyesanadukkhaṃ saṅgaṇhāti.</p>

<p rend="bodytext">Dāyatīti <pb ed="M" n="2.0341" /><hi rend="bold">dāyo,</hi> vanaṃ. Tenāha <hi rend="bold">‘‘aṭavi’’</hi>nti. <hi rend="bold">Kaṇṭakagabbha</hi>nti ovarakasadisaṃ vanaṃ. Nāmapadaṃ nāma kiriyāpadāpekkhanti <hi rend="bold">‘‘vijjhī’’</hi>ti vacanasesena kiriyāpadaṃ gaṇhāti.</p>

<p rend="bodytext"><hi rend="bold">Dandhāyitattaṃ</hi> uppannakilesānaṃ avaṭṭhānaṃ. Tenāha <hi rend="bold">‘‘uppannamattāyā’’</hi>tiādi. <hi rend="bold">Tāyā</hi>ti satiyā. <hi rend="bold">Kāci kilesā</hi>ti cuddasavidhe cittassa kicce javanakicce eva cittakilesānaṃ uppattiṃ katvā tathā vuttaṃ. <hi rend="bold">Niggahitāva honti</hi> pavattituṃ appadānavasena. Tenāha <hi rend="bold">‘‘na saṇṭhātuṃ sakkontī’’</hi>ti. <hi rend="bold">Cakkhudvārasmi</hi>nti pāḷiyaṃ tassa paṭhamaṃ gahitatāya vuttaṃ, tena nayena sesadvārānipi gahitāneva honti. <hi rend="bold">Rāgādīsu uppannesu</hi> paṭhamajavanavāre. Satisammosena <hi rend="bold">‘‘kilesā me uppannā’’ti ñatvā</hi> tathā paccāmāsasatiyā labbhanato. Tenāha – <hi rend="bold">‘‘anacchariyaṃ ceta’’</hi>nti. <hi rend="bold">Āvaṭṭetvā</hi>ti ayoniso āvaṭṭetvā. <hi rend="bold">Āvajjanādīsū</hi>ti tato eva ayoniso āvajjanādīsu uppannesu iṭṭhārammaṇassa laddhattā paccayasiddhiyā sampattaṃ pavattanārahaṃ. <hi rend="bold">Nivattetvā</hi>ti dutiyajavanavārepi kilesuppattiṃ nivattetvā. Kathaṃ panassa evaṃ laddhuṃ sakkāti āha <hi rend="bold">‘‘āraddhavipassakānaṃ hī’’</hi>tiādi. <hi rend="bold">Bhāvanāpaṭisaṅkhāne</hi>ti bhāvanāyaṃ paṭisaṅkhāne ca yogino patiṭṭhitabhāvo. Tassa <hi rend="bold">ayamānisaṃso</hi> – yaṃ paccayalābhena uppajjituṃ laddhokāsāpi kilesā pubbe pavattabhāvanānubhāvena vikkhambhitā tathā tathā niggahitā eva hutvā nivattanti, kusalā dhammāva laddhokāsā uparūpari vaḍḍhanti.</p>

<p rend="bodytext"><hi rend="bold">Abhihaṭṭhu</hi>nti abhiharitvā. <hi rend="bold">Anudahantī</hi>ti anudahantā viya honti. <hi rend="bold">Anusentī</hi>ti etthāpi eseva nayo. <hi rend="bold">Anāvaṭṭante</hi>ti anivattante sāmaññatoti adhippāyo. <hi rend="bold">Vipassanābalameva dīpitaṃ</hi> maggaphalādhigamassa ajotitattā.</p>

<p rend="centre">Dukkhadhammasuttavaṇṇanā niṭṭhitā.</p>

<p rend="subhead">8. Kiṃsukopamasuttavaṇṇanā</p>

<p rend="bodytext" n="245"><hi rend="paranum">245</hi><hi rend="dot">.</hi> Catunnaṃ ariyasaccānaṃ pariññābhisamayādivasena vividhadassananti kiccavasena nānādassanaṃ hotīti vuttaṃ, <hi rend="bold">‘‘dassananti paṭhamamaggassetaṃ adhivacana’’</hi>nti <pb ed="M" n="2.0342" />. Tayidaṃ uparimaggesu bhāvanāpariyāyassa niruḷhattā paṭhamamaggassa paṭhamaṃ nibbānadassanato. Tenāha <hi rend="bold">‘‘paṭhamamaggo hī’’</hi>tiādi <pb ed="V" n="2.0057" />. Koci yathāvuttaṃ aviparītaṃ atthaṃ ajānanto ñāṇadassanaṃ nāma ārammaṇakaraṇassa vasena atippasaṅgaṃ āsaṅkeyyāti taṃ nivattetuṃ <hi rend="bold">‘‘gotrabhū panā’’</hi>tiādi vuttaṃ. <hi rend="bold">Na dassananti vuccatī</hi>ti ettha rājadassanaṃ udāharanti. <hi rend="bold">Cattāropi maggā dassanameva</hi> yathāvuttenatthena, bhāvanāpariyāyo pana upari tiṇṇaṃ maggānaṃ paṭhamamaggaupāyassa bhāvanākārena pavattanato. Dassanaṃ visuddhi etthāti <hi rend="bold">dassanavisuddhikaṃ,</hi> nibbānaṃ. Phassāyatanaṃ kammaṭṭhānaṃ assa atthīti <hi rend="bold">phassāyatanakammaṭṭhāniko</hi>. Esa nayo sesesupi padesu.</p>

<p rend="bodytext"><hi rend="bold">Padesasaṅkhāresū</hi>ti saṅkhārekadesesu. Heṭṭhimaparicchedena pathaviādike dhammamatte diṭṭhe rūpapariggaho, cakkhuviññāṇādike taṃsahagatadhammamatte diṭṭhe arūpapariggaho ca sijjhatīti vadanti.</p>

<p rend="bodytext"><hi rend="bold">Adhigatamaggameva kathesī</hi>ti yena mukhena vipassanābhinivesaṃ akāsi, tamevassa mukhaṃ kathesi. <hi rend="bold">Ayaṃ panā</hi>ti kammaṭṭhānaṃ pucchanto bhikkhu. <hi rend="bold">Imesa</hi>nti phassāyatanakammaṭṭhānikapañcakkhandhakammaṭṭhānikānaṃ vacanaṃ. <hi rend="bold">‘‘Aññamaññaṃ na sametī’’</hi>ti vatvā tamevatthaṃ pākaṭaṃ karoti <hi rend="bold">‘‘paṭhamenā’’</hi>tiādinā. Pañcakkhandhavimuttassa saṅkhārassa abhāvā <hi rend="bold">‘‘nippadesesū’’</hi>ti vuttaṃ. <hi rend="bold">Tathevā</hi>ti yatheva phassāyatanakammaṭṭhānikaṃ, tatheva taṃ pañcakkhandhakammaṭṭhānikaṃ pucchitvā.</p>

<p rend="bodytext"><hi rend="bold">Samappavattā dhātuyo</hi>ti rasādayo sarīradhātuyo samappavattā, na visamākārasaṇṭhitā ahesuṃ. Tenāha <hi rend="bold">‘‘kallasarīraṃ balappatta’’</hi>nti. <hi rend="bold">‘‘Atītā saṅkhārā’’</hi>tiādi vipassanābhinivesavasena vuttaṃ. Sammasanaṃ sabbatthakameva icchitabbaṃ. <hi rend="bold">Cāribhūmi</hi>nti gocaraṭṭhānaṃ.</p>

<p rend="bodytext"><hi rend="bold">Kārakabhāva</hi>nti bhāvanānuyuñjanabhāvaṃ. <hi rend="bold">Paṇḍurogapuriso</hi>ti paṇḍurogī puriso. <hi rend="bold">Ariṭṭha</hi>nti suttaṃ. <hi rend="bold">Bhesajjaṃ katvā</hi>ti bhesajjapayogaṃ katvā. <hi rend="bold">Karissāmī</hi>ti bhesajjaṃ karissāmi. <hi rend="bold">Jhāmathuṇo viyā</hi>ti daḍḍhathuṇo viya khārakajālanaddhattā taruṇamakulasantānasañchannattā.</p>

<p rend="bodytext"><hi rend="bold">Dakkhiṇadvāragāme</hi>ti dakkhiṇadvārasamīpe gāme. <hi rend="bold">Lohitako</hi>ti lohitavaṇṇo. <hi rend="bold">Ocirakajāto</hi>ti jātaolambamānacirako viya. <hi rend="bold">Ādinnasipāṭiko</hi>ti <pb ed="M" n="2.0343" /> gahitaphalapotako. <hi rend="bold">Sandacchāyo</hi>ti bahalacchāyo. Yasmā tassa rukkhassa sākhā aviraḷā ghanappattā aññamaññaṃ saṃsanditvā ṭhitā, tasmā chāyāpissa tādisīti vuttaṃ <hi rend="bold">‘‘sandacchāyo nāma saṃsanditvā ṭhitacchāyo’’</hi>ti, ghanacchāyoti attho. <hi rend="bold">Tatthā</hi>tiādi upamāsaṃsandanaṃ.</p>

<p rend="bodytext"><hi rend="bold">Yena</hi><pb ed="V" n="2.0058" /><hi rend="bold">yenākārena adhimuttāna</hi>nti chaphassāyatanādimukhena yena yena vipassanābhinivesena vipassantānaṃ nibbānañca adhimuttānaṃ. <hi rend="bold">Suṭṭhu visuddhaṃ</hi> pariññātisamayādisiddhiyā. <hi rend="bold">Tena tenevākārenā</hi>ti attanādhimuttākārena. Idāni taṃ taṃ ākāraṃ upamāya saddhiṃ yojetvā dassetuṃ <hi rend="bold">‘‘yathā hī’’</hi>tiādi āraddhaṃ. Taṃ suviññeyyameva.</p>

<p rend="bodytext"><hi rend="bold">Ida</hi>nti nagaropamaṃ. <hi rend="bold">Taṃ sallakkhita</hi>nti kiṃsukopamadīpitaṃ atthajātaṃ sace sallakkhitaṃ. <hi rend="bold">Assa</hi> bhikkhuno. <hi rend="bold">Dhammadesanattha</hi>nti yathāsallakkhitassa atthassa vasena laddhavisesassa upabrūhanāya. <hi rend="bold">Tassevatthassā</hi>ti tassa dassanavisuddhisaṅkhātassa atthassa. <hi rend="bold">Corāsaṅkā na honti</hi> majjhimadesarajjassa pasannabhāvato. <hi rend="bold">Tipurisubbedhānī</hi>ti ubbedhena tipurisappamāṇāni nānābhittivicittāni thambhānaṃ upari vividhamālākammādivicittadhanurākāralakkhitāni manoramāni. Tenāha <hi rend="bold">‘‘nagarassa alaṅkārattha’’</hi>nti. Nagaradvārassa thirabhāvāpādanavasena ṭhapetabbattā vuttaṃ <hi rend="bold">‘‘coranivāraṇatthānipi hontiyevā’’</hi>ti. <hi rend="bold">Piṭṭhasaṅghātassā</hi>ti dvārabāhassa. ‘‘Ime āvāsikā, ime āgantukā, tatthāpi ca imehi nagarassa nagarasāmikassa ca attho. Imesaṃ vasena anattho siyā’’ti jānanañāṇasaṅkhātena <hi rend="bold">paṇḍiccena samannāgato</hi>. Aññātanivāraṇe paṭubhāvasaṅkhātena <hi rend="bold">veyyattiyena samannāgato. Ṭhānuppattikapaññāsaṅkhātāyā</hi>ti tasmiṃ tasmiṃ atthakicce taṅkhaṇuppajjanakapaṭibhānasaṅkhātāya.</p>

<p rend="bodytext">Raññā āyutto niyojito <hi rend="bold">rājāyutto,</hi> tattha tattha rañño kātabbakicce ṭhapitapuriso. <hi rend="bold">Katipāheyevā</hi>ti katipayadivaseyeva akiccakaraṇena tassa ṭhānaṃ vibbhamo jātoti katvā vuttaṃ – <hi rend="bold">‘‘sabbāni vinicchayaṭṭhānādīni hāretvā’’</hi>ti.</p>

<p rend="bodytext"><hi rend="bold">Sīsamassa chindāhī</hi>ti sīsabhūtaṃ uttamaṅgaṭṭhāniyaṃ tattha tassa rājakiccaṃ chindāti attho. Aññathā tassa pākatike atthe gayhamāne pāṇātipāto <pb ed="M" n="2.0344" /> āṇatto nāma siyā. Na hi cakkavattirājā tādisaṃ āṇāpeti, aññesampi tato nivārakattā. Atha vā <hi rend="bold">chindāhī</hi>ti mama āṇāya assa sīsaṃ chindanto viya attānaṃ dassehi, evaṃ so tatthovādapaṭikarattapatto odameyyāti, tathā ceva upari paṭipatti āgatā. <hi rend="bold">Tatthā</hi>ti etasmiṃ paccantimanagare.</p>

<p rend="bodytext"><hi rend="bold">Uppannenā</hi>ti samathakammaṭṭhāne uppannena.</p>

<p rend="bodytext"><hi rend="bold">Tassevā</hi>ti sakkāyasaṅkhātassa nagarassa ‘‘dvārānī’’ti vuttānīti ānetvā sambandho. ‘‘Sīghaṃ <pb ed="V" n="2.0059" /> dūtayuga’’nti vuttāti yojanā. Hadayavatthurūpassa majjhe siṅghāṭakabhāvena gahitattā <hi rend="bold">‘‘hadayavatthussa nissayabhūtānaṃ mahābhūtāna’’</hi>nti vuttaṃ. Yadi evaṃ vatthurūpameva gahetabbaṃ, tadevettha aggahetvā kasmā mahābhūtaggahaṇanti āha <hi rend="bold">‘‘vatthurūpassa hī’’</hi>tiādi. <hi rend="bold">Yādiso</hi>ti sammādiṭṭhiādīnaṃ vasena yādiso eva pubbe āgatavipassanāmaggo. <hi rend="bold">‘‘Ayampi aṭṭhaṅgasamannāgatattā tādiso evā’’</hi>ti vatvā ariyamaggo <hi rend="bold">‘‘yathāgatamaggo’’</hi>ti vutto. <hi rend="bold">Idaṃ tāvetthā</hi>ti ettha etasmiṃ sutte dhammadesanatthaṃ ābhatāya yathāvuttaupamāya idaṃ saṃsandanaṃ.</p>

<p rend="bodytext"><hi rend="bold">Idaṃ saṃsandana</hi>nti idāni vakkhamānaṃ upamāya saṃsandanaṃ. <hi rend="bold">Nagarasāmiupamā</hi> pañcakkhandhavasena dassanavisuddhipattaṃ khīṇāsavaṃ dassetuṃ ābhatā. Siṅghāṭakūpamā catumahābhūtavasena dassanavisuddhipattaṃ khīṇāsavaṃ dassetuṃ ābhatāti yojanā. <hi rend="bold">‘‘Catusaccameva kathita’’</hi>nti vatvā tāni saccāni niddhāretvā dassetuṃ <hi rend="bold">‘‘sakalenapi hī’’</hi>tiādi vuttaṃ. Idha nagarasambhāro chadvārādayo. Tena hi chaphassāyatanādayo upamitā. Te pana dukkhasaccapariyāpannāti vuttaṃ <hi rend="bold">‘‘nagarasambhārena dukkhasaccameva kathita’’</hi>nti.</p>

<p rend="centre">Kiṃsukopamasuttavaṇṇanā niṭṭhitā.</p>

<p rend="subhead">9. Vīṇopamasuttavaṇṇanā</p>

<p rend="bodytext" n="246"><hi rend="paranum">246</hi><hi rend="dot">.</hi><hi rend="bold">Bhikkhussa vā bhikkhuniyā vā</hi>ti kāmaṃ pāḷiyaṃ parisādvayameva gahitaṃ, sesaparisānaṃ pana tadaññesampi devamanussānanti sabbasādhāraṇovāyaṃ dhammasaṅgahoti imamatthaṃ upamāpubbakaṃ katvā dassetuṃ <hi rend="bold">‘‘yathā nāmā’’</hi>tiādi <pb ed="M" n="2.0345" /> āraddhaṃ. <hi rend="bold">Yajanto</hi>ti dadanto. <hi rend="bold">Vinditabbo</hi>ti laddhabbo, adhigantabboti attho.</p>

<p rend="bodytext"><hi rend="bold">Chando</hi>ti taṇhāchando. Tenāha – ‘‘dubbalataṇhā so rañjetuṃ na sakkotī’’ti. <hi rend="bold">Pubbuppattikā</hi> ekasmiṃ ārammaṇe paṭhamaṃ uppannā. Sā hi anāsevanattā mandā. <hi rend="bold">So</hi>ti chando. <hi rend="bold">Rañjetuṃ na sakkoti</hi> laddhāsevanattā. <hi rend="bold">Doso nāma</hi> cittadūsanattā. <hi rend="bold">Tānī</hi>ti daṇḍādānādīni. <hi rend="bold">Tammūlakā</hi>ti lobhamūlakā tāva māyāsāṭheyyamānātimānadiṭṭhicāpalādayo, dosamūlakā upanāhamakkhapalāsaissāmacchariyathambhasārambhādayo, mohamūlakā ahirika-anottappa-thinamiddhavicikicchuddhacca-viparītamanasikārādayo, saṃkilesadhammā gahitāva honti taṃmūlakattā. Yasmā pana sabbepi saṃkilesadhammā dvādasākusalacittuppādapariyāpannā eva, tasmā tesampettha gahitabhāvaṃ dassetuṃ <hi rend="bold">‘‘chando rāgoti vā’’</hi>ti vuttaṃ.</p>

<p rend="bodytext">Bhāyitabbaṭṭhena <pb ed="V" n="2.0060" /><hi rend="bold">sabhayo</hi>. Bheravaṭṭhena <hi rend="bold">sappaṭibhayo</hi>. Kusalapakkhassa vikkhambhanaṭṭhena <hi rend="bold">sakaṇṭako</hi>. Kusalaanavajjadhammehi duravagāhaṭṭhena <hi rend="bold">sagahano</hi>. Bhavasampattibhavanibbānānaṃ appadānabhāvato <hi rend="bold">ummaggo</hi>. Duggatigāmimaggattā <hi rend="bold">kummaggo. Iriyanā</hi>ti vattanā paṭipajjanā. Duggatigāmitāya kileso eva <hi rend="bold">kilesamaggo. Na sakkā sampattibhavaṃ gantuṃ</hi> kuto nibbānagamananti adhippāyo.</p>

<p rend="bodytext"><hi rend="bold">Asubhāvajjanādīhī</hi>ti <hi rend="bold">ādi</hi>-saddena aniccamanasikārādīnampi saṅgaho daṭṭhabbo. <hi rend="bold">Cittaṃ nivattati</hi> sarāgacittaṃ na uppajjati paṭipakkhamanasikārena vinoditattā. <hi rend="bold">Majjhattārammaṇe</hi>ti aññāṇupekkhaṭṭhāniye ārammaṇe. <hi rend="bold">Uddesa…pe… āvajjantassā</hi>ti uddisāpanavasena uddesaṃ, paripucchāpanavasena paripucchaṃ, garūnaṃ santike vasanavasena garuvāsaṃ āvajjantassa. <hi rend="bold">Citta</hi>nti gambhīrañāṇacariya-paccavekkhaṇa-paññavanta-puggalasevanavasena tadadhimuttisiddhiyā aññāṇacittaṃ nivattati.</p>

<p rend="bodytext">Yathā ‘‘pujjabhavaphalaṃ puñña’’nti vuttaṃ ‘‘evamidaṃ puññaṃ pavaḍḍhatī’’ti (dī. ni. 3.80), evaṃ kiṭṭhasambhavattā ‘‘kiṭṭha’’nti vuttanti āha <hi rend="bold">‘‘kiṭṭhanti kiṭṭhaṭṭhāne uppannasassa’’</hi>nti.</p>

<p rend="bodytext"><hi rend="bold">Ghaṭā</hi>ti <pb ed="M" n="2.0346" /> siṅgayugaṃ idhādhippetanti āha <hi rend="bold">‘‘dvinnaṃ siṅgānaṃ antare’’</hi>ti. <hi rend="bold">Ghaṭā</hi>ti goṇādīnaṃ siṅgantaraṭṭhassa samaññāti vadanti. <hi rend="bold">Nāsārajjuke</hi>ti nāsārajjupātaṭṭhāne.</p>

<p rend="bodytext"><hi rend="bold">Dame</hi>ti puthuttārammaṇato nivāreti. <hi rend="bold">Na</hi>nti cittaṃ. Yaṃ suttaṃ <hi rend="bold">subhāsitaṃ</hi> mayā. <hi rend="bold">Tadassā</hi>ti tadā assa bhikkhuno. <hi rend="bold">Ārammaṇe</hi>ti kammaṭṭhānārammaṇe.</p>

<p rend="bodytext"><hi rend="bold">Sudujita</hi>nti nibbisevanabhāvakaraṇena jitaṃ. <hi rend="bold">Sutajjita</hi>nti suṭṭhu dūrakaraṇena jitaṃ, tathābhūtañca tajjitaṃ nāma hotīti tathā vuttaṃ. <hi rend="bold">Gocarajjhatta</hi>nti ajjhattabhūto gocaro. Kammaṭṭhānārammaṇañhi bahiddhārūpādiārammaṇavidhuratāya ajjhattanti vuccati. Samatho anurakkhaṇaṃ etassāti <hi rend="bold">samathānurakkhaṇaṃ.</hi> Yathā indriyasaṃvarasīlaṃ samathānurakkhaṇaṃ hoti, tathā kathitanti attho. Yathā hi indriyasaṃvarasīlaṃ samathassa paccayo, evaṃ samathopi tassa paccayoti.</p>

<p rend="bodytext"><hi rend="bold">Vādiyamānāya</hi> vīṇāya. Cittaṃ rañjetīti rajjanena. Avissajjanīyatāya cittaṃ bandhatīti <pb ed="V" n="2.0061" /><hi rend="bold">bandhanīyo. Veṭṭhake</hi>ti tantīnaṃ āsajjanaveṭṭhake. <hi rend="bold">Koṇa</hi>nti kavaṇato vīṇāya saddakaraṇato koṇanti laddhanāmaṃ dārudaṇḍaṃ siṅgādīsu yena kenaci kataṃ ghaṭikaṃ. Tenāha <hi rend="bold">‘‘caturassaṃ sāradaṇḍaka’’</hi>nti.</p>

<p rend="bodytext">Yasmā so rājā rājamahāmatto vā saddaṃ yathāsabhāvato na aññāsi, tasmiṃ tassa ajānanākārameva dassetuṃ <hi rend="bold">‘‘saddaṃ passissāmī’’</hi>tiādi vuttaṃ.</p>

<p rend="bodytext"><hi rend="bold">Asatī kirāya</hi>nti pāḷiyaṃ liṅgavipallāsena vuttanti yathāliṅgameva vadanto <hi rend="bold">‘‘asā’’</hi>ti āha. <hi rend="bold">‘‘Asatīti lāmakādhivacana’’</hi>nti vatvā tattha payogaṃ dassetuṃ <hi rend="bold">‘‘asā lokitthiyo nāmā’’</hi>ti vuttaṃ, loke itthiyo nāma asatiyoti attho, tattha kāraṇamāha <hi rend="bold">‘‘velā tāsaṃ na vijjatī’’</hi>ti. Pakatiyā loke jeṭṭhabhātā kaniṭṭhabhātā mātulotiādikā <hi rend="bold">velā</hi> mariyādā <hi rend="bold">tāsaṃ na vijjati</hi>. Kasmā? <hi rend="bold">Sārattā ca pagabbā ca</hi> sabbesampi sambhogavasena viniyogaṃ gacchanti. Kathaṃ? <hi rend="bold">Sikhī sabbaghaso yathā</hi>. Tenevāha –</p>

<p rend="gatha1">‘‘Sabbā <pb ed="M" n="2.0347" /> nadī vaṅkagatī, sabbe kaṭṭhamayā vanā;</p>

<p rend="gathalast">Sabbitthiyo kare pāpaṃ, labhamāne nivātake’’ti. (jā. 2.21.308);</p>

<p rend="bodytext"><hi rend="bold">Aññampi tantibaddhaṃ</hi> caturassaambaṇavāditādīni. <hi rend="bold">Vīṇā viya pañcakkhandhā</hi> anekadhammasamūhabhāvato. <hi rend="bold">Rājā viya yogāvacaro</hi> tappaṭibaddhadhammagavesakattā. <hi rend="bold">Assā</hi>ti yogāvacarassa.</p>

<p rend="bodytext">Nirayādito aññasmimpi <hi rend="bold">gati</hi>-saddo vattati. Tato visesanatthaṃ <hi rend="bold">‘‘gatigatī’’</hi>ti vuttaṃ ‘‘dukkhadukkhaṃ, rūparūpa’’nti ca yathā, gatisaññitaṃ pavattiṭṭhānanti attho. Tenāha – <hi rend="bold">‘‘etthantare saṃsarati vattatī’’</hi>ti. Sañjāyanapadeso eva gatīti <hi rend="bold">sañjātigati</hi>.</p>

<p rend="bodytext">Taṃ pana gatiṃ sattānaṃ saṃvegavatthubhūtassa paccakkhassa gabbhāsayassa vasena dassetuṃ <hi rend="bold">‘‘ayamassa kāyo’’</hi>tiādi vuttaṃ. Rūpadhammassa salakkhaṇaṃ gati niṭṭhā, tato paraṃ aññaṃ kiñci natthīti <hi rend="bold">salakkhaṇagati. Abhāvo</hi> accantābhāvo. Santānavicchedo <hi rend="bold">vibhavagati</hi> taṃniṭṭhānabhāvā. <hi rend="bold">Bhedo</hi>ti khaṇanirodho, idhāpi taṃniṭṭhānatāyeva pariyāyo. <hi rend="bold">Yāva bhavaggā</hi>ti yāva sabbabhavaggā. Salakkhaṇavibhavagatibhedagatiyo ‘‘eseva nayo’’ti imināva pakāsitāti na gahitā. <hi rend="bold">Tassa khīṇāsavassa na hoti</hi> aggamaggena samucchinnattā.</p>

<p rend="bodytext"><hi rend="bold">Sīlaṃ</hi><pb ed="V" n="2.0062" /><hi rend="bold">kathitaṃ</hi> rūpādīsu chandādinivāraṇassa kathitattā. <hi rend="bold">Majjhe samādhibhāvanā kathitā</hi> ‘‘ajjhattameva santiṭṭhati…pe… samādhiyatī’’ti jotitattā. <hi rend="bold">Pariyosāne ca nibbānaṃ kathitaṃ</hi> ‘‘yampissa…pe… na hotī’’ti vacanato.</p>

<p rend="centre">Vīṇopamasuttavaṇṇanā niṭṭhitā.</p>

<p rend="subhead">10. Chappāṇakopamasuttavaṇṇanā</p>

<p rend="bodytext" n="247"><hi rend="paranum">247</hi><hi rend="dot">.</hi><hi rend="bold">Vaṇasarīro</hi>ti vaṇitasarīro. <hi rend="bold">Pakkattā</hi>ti kuthitattā. Saradaṇḍesu sarasamaññāti kaṇḍa-saddo sarapariyāyoti āha – <hi rend="bold">‘‘saravananti kaṇḍavana’’</hi>nti. <hi rend="bold">Arugatto…pe… veditabbo</hi> guṇasarīrassa khaṇḍachiddasīlādīhi heṭṭhā majjhe uparibhāge ca bhedavisamacchinnavikāradosattā. Ettha <pb ed="M" n="2.0348" /> kusā ‘‘kaṇṭakā’’ti adhippetā kaṇṭakasadisattā, kusatiṇānaṃ eva vā vuttākārapadeso <hi rend="bold">‘‘kusakaṇṭako’’</hi>ti vutto.</p>

<p rend="bodytext"><hi rend="bold">Gāmavāsīnaṃ vijjhanaṭṭhenā</hi>ti nārahova hutvā tesaṃ kārānaṃ paṭiggahaṇavasena pīḷanaṭṭhena.</p>

<p rend="bodytext"><hi rend="bold">Pakkhi</hi>nti hatthiliṅgasakuṇaṃ. Tassa kira hatthisoṇḍasadisaṃ mukhaṃ, tasmā <hi rend="bold">‘‘hatthisoṇḍasakuṇa’’</hi>nti vuttaṃ. <hi rend="bold">Vissajjeyyā</hi>ti rajjuyā yathābaddhaṃ eva vissajjeyya.</p>

<p rend="bodytext"><hi rend="bold">Bhogehī</hi>ti attano sarīrabhogehi. <hi rend="bold">Maṇḍalaṃ bandhitvā</hi>ti yathā sarīraṃ maṇḍalākārena tiṭṭhati, evaṃ katvā. <hi rend="bold">Supissāmī</hi>ti niddaṃ okkamissāmi. <hi rend="bold">Ḍetukāmo</hi>ti uppatitukāmo. <hi rend="bold">Disā disa</hi>nti disato disaṃ.</p>

<p rend="bodytext"><hi rend="bold">Cha pāṇakā viya cha āyatanāni</hi> nānajjhāsayattā, nānajjhāsayatā ca nesaṃ nānāvisayaninnatāya daṭṭhabbā. <hi rend="bold">Daḷharajju viya taṇhā</hi> tesaṃ bandhanato. <hi rend="bold">Majjhe gaṇṭhi viya avijjā</hi> bandhanassa dubbinimmocanahetuto. <hi rend="bold">Ārammaṇaṃ balavaṃ hoti</hi> manuññabhāvena ceva tattha taṇhābhinivesassa daḷhabhāvena ca.</p>

<p rend="bodytext"><hi rend="bold">Sarikkhakena vā</hi> upamāya āharaṇapakkhe. <hi rend="bold">Appanā</hi>ti saṃsandanā. <hi rend="bold">Pāḷiyaṃyeva appitā</hi> upamā ‘‘evameva kho’’tiādinā. Rūpacittādivisamaninnattā <hi rend="bold">cakkhussa visamajjhāsayatā</hi>. Esa nayo sesesupi.</p>

<p rend="bodytext"><hi rend="bold">Kaṇṇacchiddakūpake</hi>ti <pb ed="V" n="2.0063" /> kaṇṇacchiddasaññite āvāṭe. <hi rend="bold">Tassā</hi>ti sotassa. <hi rend="bold">Paccayo hotī</hi>ti upanissayo hoti tena vinā saddaggahaṇassa abhāvato. <hi rend="bold">‘‘Ajaṭākāsopi vaṭṭati evā’’</hi>ti vatvā tassa paccayabhāvaṃ dassetuṃ <hi rend="bold">‘‘antoleṇasmi’’</hi>ntiādi vuttaṃ. <hi rend="bold">Dhātuparamparā ghaṭṭento</hi>ti bhūtaparamparāsaṅghaṭṭento.</p>

<p rend="bodytext"><hi rend="bold">Evaṃ sante</hi>ti evaṃ bhūtaparamparāvasena sadde sotapathamāgacchante. <hi rend="bold">Sampattagocaratā hoti</hi> sotassa. Ghānādīnaṃ viya <hi rend="bold">‘‘dūre saddo’’</hi>ti <hi rend="bold">jānanaṃ na sambhaveyya</hi> sampattagāhibhāvato. <hi rend="bold">Tathā tathā jānanākāro hoti</hi> manoviññāṇassa gahaṇākāravisesato. Sotaviññāṇappavatti pana ubhayattha samānāva. Dūre ṭhitopi saddo tādise ṭhāne <pb ed="M" n="2.0349" /> paṭighosādīnaṃ paccayo hoti ayokanto viya ayocalanassāti daṭṭhabbaṃ. <hi rend="bold">Dhammatā</hi>ti dhammasabhāvo, saddassa so sabhāvoti attho. <hi rend="bold">Tato tato savanaṃ hoti</hi> ākāsasaññitassa upanissayassa labbhanato. Yadi pana sotaṃ sampattagāhī siyā, cittasamuṭṭhānasaddo sotaviññāṇassa ārammaṇapaccayo na siyā. Paṭṭhāne ca avisesena ‘‘saddāyatanaṃ sotaviññāṇassa ārammaṇapaccayena paccayo’’ti vutto, bahiddhā ca cittajassa saddassa sambhavo natthi. Atha vā cittajo saddo dhātuparamparāya sotapasādaṃ ghaṭṭeti, na so cittajo saddo, yo paramparāya pavatto. Utujo hi so, tasmā yathuppanno saddo, tattha ṭhitova sotapasādassa āpāthaṃ āgacchatīti niṭṭhamettha gantabbaṃ. Tena vuttaṃ <hi rend="bold">‘‘asampattagocarameveta’’</hi>nti.</p>

<p rend="bodytext"><hi rend="bold">Tadā ekaggacittataṃ āpajjati</hi> parissayānaṃ abhāvato. Nāsacchiddasaṅkhātaākāsasannissaye vattanato <hi rend="bold">ghānaṃ ākāsajjhāsayaṃ</hi> vuttaṃ. Vātena vinā gandhagahaṇassa asambhavato <hi rend="bold">vātūpanissayagandhagocaraṃ</hi>. Tenāha <hi rend="bold">‘‘tathā hī’’</hi>tiādi.</p>

<p rend="bodytext">Gāmato laddhabbaṃ āhāraṃ gāmaṃ, tanninnatāya <hi rend="bold">gāmajjhāsayatā</hi> vuttā. Tathā hi jīvitanimittaṃ raso jīvitaṃ, tasmiṃ ninnatāya taṃ avhāyatīti <hi rend="bold">jivhā. Na sakkā kheḷena atemitassa rasaṃ jānituṃ,</hi> tasmā <hi rend="bold">āposannissitarasārammaṇā jivhā</hi>ti.</p>

<p rend="bodytext">Āmakasusānato <hi rend="bold">bahi. Upādiṇṇakajjhāsayo</hi>ti upādiṇṇakaninno. Kāyapasādasannissayabhūtāya pathaviyā phoṭṭhabbārammaṇe ghaṭite eva tattha viññāṇuppatti, na aññathāti vuttaṃ <hi rend="bold">‘‘pathavīsannissitaphoṭṭhabbārammaṇo’’</hi>ti. <hi rend="bold">Tathā hī</hi>tiādi kāyassa upādiṇṇakajjhāsayatāya sādhakaṃ <pb ed="V" n="2.0064" />. <hi rend="bold">Ajjhattikabāhirā</hi>ti ajjhattikā bāhirā vā. <hi rend="bold">Assā</hi>ti kāyassa. <hi rend="bold">Susanthatassā</hi>tiādi tassa pathaviyā paccayabhāvadassanaṃ.</p>

<p rend="bodytext"><hi rend="bold">Nānajjhāsayo</hi>ti nānārammaṇaninno. Tena manassa makkaṭassa viya anavaṭṭhitataṃ dasseti. Tenāha <hi rend="bold">‘‘diṭṭhapubbepī’’</hi>tiādi. <hi rend="bold">Mūlabhavaṅga</hi>ggahaṇena piṭṭhibhavaṅgaṃ nivatteti. <hi rend="bold">Assā</hi>ti manassa. Evaṃ kiriyamayaṃ viññāṇaṃ daṭṭhabbaṃ. <hi rend="bold">Nānatta</hi>nti bhedo.</p>

<p rend="bodytext">Yathārucippavattiyā <pb ed="M" n="2.0350" /> nivāraṇavasena <hi rend="bold">baddhānaṃ. Nibbisevanabhāva</hi>nti lolatāsaṅkhātaparipphandassa abhāvaṃ. <hi rend="bold">Nākaḍḍhatī</hi>ti savisaye rūpārammaṇe cittasantānaṃ, taṃsamaṅginaṃ vā puggalaṃ nākaḍḍhati. <hi rend="bold">Pubbabhāgavipassanāva kathitā</hi> āyatanamukhena ‘‘evañhi vo, bhikkhave, sikkhitabba’’nti vuttattā.</p>

<p rend="centre">Chappāṇakopamasuttavaṇṇanā niṭṭhitā.</p>

<p rend="subhead">11. Yavakalāpisuttavaṇṇanā</p>

<p rend="bodytext" n="248"><hi rend="paranum">248</hi><hi rend="dot">.</hi><hi rend="bold">Yavapuñjo</hi> suparipakkayavasamudāyo. <hi rend="bold">Kājahatthā</hi>ti daṇḍahatthā. <hi rend="bold">Potheyyu</hi>nti yathā yavasaṅkhātaṃ dhaññaṃ vaṇṭato muccati, evaṃ potheyyuṃ. <hi rend="bold">Yave sāvetvā</hi>ti yavasīsato yave pothanena mocetvā vivecetvā.</p>

<p rend="bodytext"><hi rend="bold">Catumahāpatho viya cha āyatanāni</hi> ārammaṇadaṇḍakehi hananaṭṭhānattā. <hi rend="bold">Yavakalāpī viya satto</hi> tehi haññamānattā. <hi rend="bold">Cha byābhaṅgiyo viya</hi> sabhāvato chadhāpi paccekaṃ iṭṭhāniṭṭhamajjhattavasena aṭṭhārasa ārammaṇāni yavakalāpaṭṭhāniyassa sattassa hananato. Bhavapatthanāya aparāparuppattiṃ sandhāya <hi rend="bold">‘‘bhavapatthanā kilesā’’</hi>ti bahuvacananiddeso. Bhavapatthanā ca tassa paccayabhūtā kilesā cāti <hi rend="bold">bhavapatthanākilesā</hi>ti evaṃ vā ettha attho daṭṭhabbo. Yasmā sattānaṃ vaṭṭadukkhaṃ nāma sabbampi taṃ bhavapatthanāmūlakaṃ, tasmā vuttaṃ <hi rend="bold">‘‘evaṃ sattā’’</hi>tiādi. <hi rend="bold">Bhavapatthanakilesā</hi>ti ca bhavapatthanāmūlakaṃ kilesaṃ.</p>

<p rend="bodytext"><hi rend="bold">Bhumma</hi>nti samīpatthe bhummaṃ. Tenāha <hi rend="bold">‘‘sudhammāya dvāre’’</hi>ti. <hi rend="bold">Na kata</hi>nti dukkhuppādanaṃ na kataṃ. <hi rend="bold">Navagūthasūkaraṃ viyā</hi>ti navagūthabhakkhasūkaraṃ viya. <hi rend="bold">Cittenevā</hi>ti yo bajjhati, tassa citteneva <pb ed="V" n="2.0065" />. <hi rend="bold">Tasmā</hi>ti yasmā vepacittibandhanassa bandhanamuccanaṃ viya, tasmā ‘‘vepacittibandhana’’nti vuttaṃ. <hi rend="bold">Ñāṇamokkhaṃ bandhana</hi>nti ñāṇena muccanaṃ bandhanaṃ.</p>

<p rend="bodytext"><hi rend="bold">Maññamāno</hi>ti parikappitataṇhāvasena ‘‘etaṃ mamā’’ti, diṭṭhivasena ‘‘eso me attā’’ti, mānavasena ‘‘esohamasmī’’ti maññanto. Khandhavinimuttassa maññamānavatthuno abhāvā <hi rend="bold">‘‘khandhe maññanto’’</hi>ti vuttaṃ. <hi rend="bold">Eta</hi>nti ‘‘mārassā’’ti <pb ed="M" n="2.0351" /> etaṃ sāmivacanaṃ. <hi rend="bold">Kilesamārena baddho</hi>ti kilesamārena teneva kilesabandhanena baddho. <hi rend="bold">Mutto</hi>ti etthāpi eseva nayo.</p>

<p rend="bodytext">Taṇhāmaññanāya sati diṭṭhimānamaññanānaṃ pasaṅgo eva natthīti yathā ‘‘asmī’’ti padena diṭṭhimānamaññanā vuttā honti, evaṃ taṇhāmaññitāpīti vuttaṃ <hi rend="bold">‘‘asmīti padena taṇhāmaññitaṃ vutta’’</hi>nti. <hi rend="bold">Ayamahamasmīti padena diṭṭhimaññita</hi>nti etarahi labbhamānadiṭṭhivatthuvaseneva. <hi rend="bold">Bhavissa</hi>nti anāgatadiṭṭhivatthuparikappanavaseneva diṭṭhimaññitaṃ. Yebhuyyena hi anāgatāliṅganā sassatadiṭṭhi. Ucchedavasena diṭṭhimaññitamevāti ānetvā sambandho. <hi rend="bold">Rūpītiādīni</hi> padāni. <hi rend="bold">Sassatassevā</hi>ti sassatagāhasseva pabhedadīpanāni. Yasmā maññitaṃ ābādhavasena <hi rend="bold">rogo,</hi> antodosavasena <hi rend="bold">gaṇḍo,</hi> aṅganikantavasena <hi rend="bold">sallaṃ, tasmā imehi</hi> taṇhādīhi kilesehi pākaṭacalanavasena <hi rend="bold">iñjanti ceva,</hi> apākaṭasañcalanavasena <hi rend="bold">phandanti ca. Papañcitaṃ</hi> saṃsāre cirāyanaṃ daṭṭhabbaṃ, khandhasantānassa vā vitthāraṇaṃ. <hi rend="bold">Pamattākārappattā</hi> mucchanākārappattā. <hi rend="bold">Tesa</hi>nti taṇhādiṭṭhikilesānaṃ. <hi rend="bold">Ākāradassanattha</hi>nti pavattiākāradassanatthaṃ.</p>

<p rend="bodytext"><hi rend="bold">Māno</hi> nāma ‘‘seyyohamasmī’’tiādinā majjanākārappavatti. <hi rend="bold">Taṇhāya sampayuttamānavasenā</hi>ti kasmā vuttaṃ? Nanu sabbo māno taṇhāsampayutto? Sati hi byabhicāre visesanaṃ icchitabbanti. Saccametaṃ, taṇhā pana atthi mānassa paccayabhūtā, atthi mānassa appaccayabhūtā, yato māno aniyato vuccati. Tathā hi paṭṭhāne ‘‘saṃyojanaṃ dhammaṃ paṭicca saṃyojano dhammo uppajjati hetupaccayā’’ti ettha saṃyojanāni saṃyojanehi yathālābhaṃ yojetvā dassitayojanāya ‘‘kāmarāgasaṃyojanaṃ paṭicca mānasaṃyojanaṃ avijjāsaṃyojana’’nti vatvā ‘‘kāmarāgasaṃyojanaṃ paṭicca avijjāsaṃyojana’’nti, ‘‘mānasaṃyojanaṃ paṭicca bhavarāgasaṃyojanaṃ avijjāsaṃyojana’’nti ca vatvā ‘‘bhavarāgasaṃyojanaṃ paṭicca avijjāsaṃyojana’’nti vuttaṃ. Ettha ca kāmarāgabhavarāgasaṃyojanehi mānassa aniyatabhāvo pakāsito. Tattha yā taṇhā balavatī, taṃ sandhāya idaṃ vuttaṃ <hi rend="bold">‘‘taṇhāya sampayuttamānavasenā’’</hi>ti. Balavataṇhāsampayutto hi māno sayampi balavā hutvā asmīti savisesaṃ majjanavasena pavattatīti.</p>

<p rend="bodytext"><hi rend="bold">Diṭṭhivasenā</hi>ti <pb ed="M" n="2.0352" /><pb ed="V" n="2.0066" /> mānamūlakadiṭṭhivasena. ‘‘Seyyohamasmī’’tiādinā hi bahulamānupetassa puggalassa rūpādīsu ekaṃ uddissa ayamahamasmīti diṭṭhiyā uppannāya mānassa appahīnattā mānopi tattha tattheva uppajjati. Iti mānamūlakaṃ diṭṭhiṃ sandhāyāha <hi rend="bold">‘‘ayamahamasmīti diṭṭhivasena vutta’’</hi>nti. Codako pana imamatthaṃ ajānanto anupalabbhamānameva sampayogatthaṃ gahetvā <hi rend="bold">‘‘nanu cā’’</hi>tiādinā codeti. Itaro <hi rend="bold">‘‘āma natthī’’</hi>ti tamatthaṃ sampaṭicchitvā <hi rend="bold">‘‘mānassa panā’’</hi>tiādinā parihāramāha. Tassattho vutto eva.</p>

<p rend="centre">Yavakalāpisuttavaṇṇanā niṭṭhitā.</p>

<p rend="centre">Āsīvisavaggavaṇṇanā niṭṭhitā.</p>

<p rend="centre">Catuttho paṇṇāsako.</p>

<p rend="centre">Saḷāyatanasaṃyuttavaṇṇanā niṭṭhitā.</p>
</body>
<back></back>
</text>
</TEI.2>