<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">3. Cūḷavaggo</p>

<p rend="subhead">1. Abhijjamānapetavatthuvaṇṇanā</p>

<p rend="bodytext"><hi rend="bold">Abhijjamāne</hi><pb ed="M" n="0.0156" /><pb ed="V" n="0.0147" /><hi rend="bold">vārimhī</hi>ti idaṃ satthari veḷuvane viharante aññataraṃ luddapetaṃ ārabbha vuttaṃ. Bārāṇasiyaṃ kira aparadisābhāge pāragaṅgāya vāsabhagāmaṃ atikkamitvā cundaṭṭhilanāmake gāme eko luddako ahosi. So araññe mige vadhitvā varamaṃsaṃ aṅgāre pacitvā khāditvā avasesaṃ paṇṇapuṭe bandhitvā kājena gahetvā gāmaṃ āgacchati. Taṃ bāladārakā gāmadvāre disvā ‘‘maṃsaṃ me dehi, maṃsaṃ me dehī’’ti hatthe pasāretvā upadhāvanti. So tesaṃ thokaṃ thokaṃ maṃsaṃ deti. Athekadivasaṃ maṃsaṃ alabhitvā <pb ed="P" n="0.0169" /> uddālakapupphaṃ piḷandhitvā bahuñca hatthena gahetvā gāmaṃ gacchantaṃ taṃ dārakā gāmadvāre disvā ‘‘maṃsaṃ me dehi, maṃsaṃ me dehī’’ti hatthe pasāretvā upadhāviṃsu. So tesaṃ ekekaṃ pupphamañjariṃ adāsi.</p>

<p rend="bodytext">Atha aparena samayena kālaṃ katvā petesu nibbatto naggo virūparūpo bhayānakadassano supinepi annapānaṃ ajānanto sīse ābandhitauddālakakusumamālākalāpo ‘‘cundaṭṭhilāyaṃ ñātakānaṃ santike kiñci labhissāmī’’ti gaṅgāya udake abhijjamāne paṭisotaṃ padasā gacchati. Tena ca samayena koliyo nāma rañño bimbisārassa mahāmatto kupitaṃ paccantaṃ vūpasametvā paṭinivattento hatthiassādiparivārabalaṃ thalapathena pesetvā sayaṃ gaṅgāya nadiyā anusotaṃ nāvāya āgacchanto taṃ petaṃ tathā gacchantaṃ disvā pucchanto –</p>

<p rend="hangnum" n="387"><hi rend="paranum">387</hi><hi rend="dot">.</hi></p>

<p rend="gatha1"> ‘‘Abhijjamāne vārimhi, gaṅgāya idha gacchasi;</p>

<p rend="gatha2">Naggo pubbaddhapetova, māladhārī alaṅkato;</p>

<p rend="gathalast">Kuhiṃ gamissasi peta, kattha vāso bhavissatī’’ti. –</p>

<p rend="unindented">Gāthamāha. Tattha <hi rend="bold">abhijjamāne</hi>ti padanikkhepena abhijjamāne saṅghāte, <hi rend="bold">vārimhi gaṅgāyā</hi>ti gaṅgāya nadiyā udake. <hi rend="bold">Idhā</hi>ti imasmiṃ ṭhāne. <hi rend="bold">Pubbaddhapetovā</hi>ti kāyassa purimaddhena apeto viya apetayoniko devaputto <pb ed="M" n="0.0157" /> viya. Kathaṃ? <hi rend="bold">Māladhārī alaṅkato</hi>ti, mālāhi piḷandhitvā alaṅkatasīsaggoti <pb ed="V" n="0.0148" /> attho. <hi rend="bold">Kattha vāso bhavissatī</hi>ti katarasmiṃ gāme dese vā tuyhaṃ nivāso bhavissati, taṃ kathehīti attho.</p>

<p rend="bodytext">Idāni yaṃ tadā tena petena koliyena ca vuttaṃ, taṃ dassetuṃ saṅgītikārā –</p>

<p rend="hangnum" n="388"><hi rend="paranum">388</hi><hi rend="dot">.</hi></p>

<p rend="gatha1"> ‘‘Cundaṭṭhilaṃ <pb ed="P" n="0.0170" /> gamissāmi, peto so iti bhāsati;</p>

<p rend="gathalast">Antare vāsabhagāmaṃ, bārāṇasiñca santike.</p>

<p rend="hangnum" n="389"><hi rend="paranum">389</hi><hi rend="dot">.</hi></p>

<p rend="gatha1"> ‘‘Tañca disvā mahāmatto, koliyo iti vissuto;</p>

<p rend="gathalast">Sattuṃ bhattañca petassa, pītakañca yugaṃ adā.</p>

<p rend="hangnum" n="390"><hi rend="paranum">390</hi><hi rend="dot">.</hi></p>

<p rend="gatha1"> ‘‘Nāvāya tiṭṭhamānāya, kappakassa adāpayi;</p>

<p rend="gathalast">Kappakassa padinnamhi, ṭhāne petassa dissatha.</p>

<p rend="hangnum" n="391"><hi rend="paranum">391</hi><hi rend="dot">.</hi></p>

<p rend="gatha1"> ‘‘Tato suvatthavasano, māladhārī alaṅkato;</p>

<p rend="gatha2">Ṭhāne ṭhitassa petassa, dakkhiṇā upakappatha;</p>

<p rend="gathalast">Tasmā dajjetha petānaṃ, anukampāya punappuna’’nti. – gāthāyo avocuṃ;</p>

<p rend="bodytext" n="388"><hi rend="paranum">388</hi><hi rend="dot">.</hi> Tattha <hi rend="bold">cundaṭṭhila</hi>nti evaṃnāmakaṃ gāmaṃ. <hi rend="bold">Antare vāsabhagāmaṃ, bārāṇasiñca santike</hi>ti vāsabhagāmassa ca bārāṇasiyā ca vemajjhe. Antarā-saddayogena hetaṃ sāmyatthe upayogavacanaṃ. Bārāṇasiyā santike hi so gāmoti. Ayañhettha attho – antare vāsabhagāmassa ca bārāṇasiyā ca yo cundaṭṭhilanāmako gāmo bārāṇasiyā avidūre, taṃ gāmaṃ gamissāmīti.</p>

<p rend="bodytext" n="389"><hi rend="paranum">389</hi><hi rend="dot">.</hi><hi rend="bold">Koliyo iti vissuto</hi>ti koliyoti evaṃpakāsitanāmo. <hi rend="bold">Sattuṃ bhattañcā</hi>ti sattuñceva bhattañca. <hi rend="bold">Pītakañca yugaṃ adā</hi>ti pītakaṃ suvaṇṇavaṇṇaṃ ekaṃ vatthayugañca adāsi.</p>

<p rend="bodytext" n="390"><hi rend="paranum">390</hi><hi rend="dot">.</hi> Kadā adāsīti ce āha <hi rend="bold">nāvāya tiṭṭhamānāya. Kappakassa adāpayī</hi>ti gacchantiṃ nāvaṃ ṭhapetvā tattha ekassa nhāpitassa upāsakassa dāpesi <pb ed="M" n="0.0158" />, dinnamhi vatthayugeti yojanā. <hi rend="bold">Ṭhāne</hi>ti ṭhānaso taṅkhaṇaññeva. <hi rend="bold">Petassa dissathā</hi>ti petassa sarīre paññāyittha, tassa nivāsanapārupanavatthaṃ <pb ed="V" n="0.0149" /> sampajji. Tenāha <hi rend="bold">‘‘tato suvatthavasano, māladhārī alaṅkato’’</hi>ti, suvatthavasano <pb ed="P" n="0.0171" /> mālābharaṇehi sumaṇḍitapasādhito. <hi rend="bold">Ṭhāne ṭhitassa petassa, dakkhiṇā upakappathā</hi>ti dakkhiṇeyyaṭṭhāne ṭhitā panesā dakkhiṇā tassa petassa yasmā upakappati, viniyogaṃ agamāsi. <hi rend="bold">Tasmā dajjetha petānaṃ, anukampāya punappuna</hi>nti petānaṃ anukampāya pete uddissa punappunaṃ dakkhiṇaṃ dadeyyāti attho.</p>

<p rend="bodytext">Atha so koliyamahāmatto taṃ petaṃ anukampamāno dānavidhiṃ sampādetvā anusotaṃ āgantvā sūriye uggacchante bārāṇasiṃ sampāpuṇi. Bhagavā ca tesaṃ anuggahatthaṃ ākāsena āgantvā gaṅgātīre aṭṭhāsi. Koliyamahāmattopi nāvāto otaritvā haṭṭhapahaṭṭho bhagavantaṃ nimantesi – ‘‘adhivāsetha me, bhante, bhagavā ajjatanāya bhattaṃ anukampaṃ upādāyā’’ti. Adhivāsesi bhagavā tuṇhībhāvena. So bhagavato adhivāsanaṃ viditvā tāvadeva ramaṇīye bhūmibhāge mahantaṃ sākhāmaṇḍapaṃ upari catūsu ca passesu nānāvirāgavaṇṇavicittavividhavasanasamalaṅkataṃ kāretvā tattha bhagavato āsanaṃ paññāpetvā adāsi. Nisīdi bhagavā paññatte āsane.</p>

<p rend="bodytext">Atha so mahāmatto bhagavantaṃ upasaṅkamitvā gandhapupphādīhi pūjetvā vanditvā ekamantaṃ nisinno heṭṭhā attano vuttavacanaṃ petassa ca paṭivacanaṃ bhagavato ārocesi. Bhagavā ‘‘bhikkhusaṅgho āgacchatū’’ti cintesi. Cintitasamanantarameva buddhānubhāvasañcodito suvaṇṇahaṃsagaṇo viya dhataraṭṭhahaṃsarājaṃ bhikkhusaṅgho dhammarājaṃ samparivāresi. Tāvadeva mahājano sannipati ‘‘uḷārā dhammadesanā bhavissatī’’ti. Taṃ disvā pasannamānaso mahāmatto buddhappamukhaṃ bhikkhusaṅghaṃ paṇītena khādanīyena bhojanīyena santappesi. Bhagavā katabhattakicco mahājanassa anukampāya ‘‘bārāṇasisamīpagāmavāsino sannipatantū’’ti adhiṭṭhāsi. Sabbe ca te iddhibalena mahājanā sannipatiṃsu, uḷāre cassa pete pākaṭe akāsi. Tesu keci chinnabhinnapilotikakhaṇḍadharā, keci <pb ed="P" n="0.0172" /> attano keseheva <pb ed="M" n="0.0159" /> paṭicchāditakopinā, keci naggā yathājātarūpā khuppipāsābhibhūtā tacapariyonaddhā aṭṭhimattasarīrā ito cito ca paribbhamantā mahājanassa paccakkhato paññāyiṃsu.</p>

<p rend="bodytext">Atha bhagavā tathārūpaṃ iddhābhisaṅkhāraṃ abhisaṅkhāsi, yathā te ekajjhaṃ sannipatitvā attanā kataṃ pāpakammaṃ mahājanassa pavedesuṃ. Tamatthaṃ dīpentā saṅgītikārā –</p>

<p rend="hangnum" n="392"><hi rend="paranum">392</hi><hi rend="dot">.</hi></p>

<p rend="gatha1"> ‘‘Sātunnavasanā <pb ed="V" n="0.0150" /> eke, aññe kesanivāsanā;</p>

<p rend="gathalast">Petā bhattāya gacchanti, pakkamanti disodisaṃ.</p>

<p rend="hangnum" n="393"><hi rend="paranum">393</hi><hi rend="dot">.</hi></p>

<p rend="gatha1"> ‘‘Dūre eke padhāvitvā, aladdhāva nivattare;</p>

<p rend="gathalast">Chātā pamucchitā bhantā, bhūmiyaṃ paṭisumbhitā.</p>

<p rend="hangnum" n="394"><hi rend="paranum">394</hi><hi rend="dot">.</hi></p>

<p rend="gatha1"> ‘‘Keci tattha papatitvā, bhūmiyaṃ paṭisumbhitā;</p>

<p rend="gathalast">Pubbe akatakalyāṇā, aggidaḍḍhāva ātape.</p>

<p rend="hangnum" n="395"><hi rend="paranum">395</hi><hi rend="dot">.</hi></p>

<p rend="gatha1"> ‘‘Mayaṃ pubbe pāpadhammā, gharaṇī kulamātaro;</p>

<p rend="gathalast">Santesu deyyadhammesu, dīpaṃ nākamha attano.</p>

<p rend="hangnum" n="396"><hi rend="paranum">396</hi><hi rend="dot">.</hi></p>

<p rend="gatha1"> ‘‘Pahūtaṃ annapānampi, apissu avakirīyati;</p>

<p rend="gathalast">Sammaggate pabbajite, na ca kiñci adamhase.</p>

<p rend="hangnum" n="397"><hi rend="paranum">397</hi><hi rend="dot">.</hi></p>

<p rend="gatha1"> ‘‘Akammakāmā alasā, sādukāmā mahagghasā;</p>

<p rend="gathalast">Ālopapiṇḍadātāro, paṭiggahe paribhāsimhase.</p>

<p rend="hangnum" n="398"><hi rend="paranum">398</hi><hi rend="dot">.</hi></p>

<p rend="gatha1"> ‘‘Te gharā tā ca dāsiyo, tānevābharaṇāni no;</p>

<p rend="gathalast">Te aññe paricārenti, mayaṃ dukkhassa bhāgino.</p>

<p rend="hangnum" n="399"><hi rend="paranum">399</hi><hi rend="dot">.</hi></p>

<p rend="gatha1"> ‘‘Veṇī vā avaññā honti, rathakārī ca dubbhikā;</p>

<p rend="gathalast">Caṇḍālī kapaṇā honti, kappakā ca punappunaṃ.</p>

<p rend="hangnum" n="400"><hi rend="paranum">400</hi><hi rend="dot">.</hi></p>

<p rend="gatha1"> ‘‘Yāni <pb ed="P" n="0.0173" /> yāni nihīnāni, kulāni kapaṇāni ca;</p>

<p rend="gathalast">Tesu tesveva jāyanti, esā maccharino gati.</p>

<p rend="hangnum" n="401"><hi rend="paranum">401</hi><hi rend="dot">.</hi></p>

<p rend="gatha1"> ‘‘Pubbe <pb ed="M" n="0.0160" /> ca katakalyāṇā, dāyakā vītamaccharā;</p>

<p rend="gathalast">Saggaṃ te paripūrenti, obhāsenti ca nandanaṃ.</p>

<p rend="hangnum" n="402"><hi rend="paranum">402</hi><hi rend="dot">.</hi></p>

<p rend="gatha1"> ‘‘Vejayante <pb ed="V" n="0.0151" /> ca pāsāde, ramitvā kāmakāmino;</p>

<p rend="gathalast">Uccākulesu jāyanti, sabhogesu tato cutā.</p>

<p rend="hangnum" n="403"><hi rend="paranum">403</hi><hi rend="dot">.</hi></p>

<p rend="gatha1"> ‘‘Kūṭāgāre ca pāsāde, pallaṅke ponakatthate;</p>

<p rend="gathalast">Bījitaṅgā morahatthehi, kule jātā yasassino.</p>

<p rend="hangnum" n="404"><hi rend="paranum">404</hi><hi rend="dot">.</hi></p>

<p rend="gatha1"> ‘‘Aṅkato aṅkaṃ gacchanti, māladhārī alaṅkatā;</p>

<p rend="gathalast">Dhātiyo upatiṭṭhanti, sāyaṃ pātaṃ sukhesino.</p>

<p rend="hangnum" n="405"><hi rend="paranum">405</hi><hi rend="dot">.</hi></p>

<p rend="gatha1"> ‘‘Nayidaṃ akatapuññānaṃ, katapuññānamevidaṃ;</p>

<p rend="gathalast">Asokaṃ nandanaṃ rammaṃ, tidasānaṃ mahāvanaṃ.</p>

<p rend="hangnum" n="406"><hi rend="paranum">406</hi><hi rend="dot">.</hi></p>

<p rend="gatha1"> ‘‘Sukhaṃ akatapuññānaṃ, idha natthi parattha ca;</p>

<p rend="gathalast">Sukhañca katapuññānaṃ, idha ceva parattha ca.</p>

<p rend="hangnum" n="407"><hi rend="paranum">407</hi><hi rend="dot">.</hi></p>

<p rend="gatha1"> ‘‘Tesaṃ sahabyakāmānaṃ, kattabbaṃ kusalaṃ bahuṃ;</p>

<p rend="gathalast">Katapuññā hi modanti, sagge bhogasamaṅgino’’ti. – gāthāyo avocuṃ;</p>

<p rend="bodytext" n="392"><hi rend="paranum">392</hi><hi rend="dot">.</hi> Tattha <hi rend="bold">sātunnavasanā</hi>ti chinnabhinnapilotikakhaṇḍanivāsanā. <hi rend="bold">Eke</hi>ti ekacce. <hi rend="bold">Kesanivāsanā</hi>ti keseheva paṭicchāditakopinā. <hi rend="bold">Bhattāya gacchantī</hi>ti ‘‘appeva nāma ito gatā yattha vā tattha vā kiñci ucchiṭṭhabhattaṃ vā vamitabhattaṃ vā gabbhamalādikaṃ vā labheyyāmā’’ti katthacideva aṭṭhatvā ghāsatthāya gacchanti. <hi rend="bold">Pakkamanti disodisa</hi>nti disato disaṃ anekayojanantarikaṃ ṭhānaṃ pakkamanti.</p>

<p rend="bodytext" n="393"><hi rend="paranum">393</hi><hi rend="dot">.</hi><hi rend="bold">Dūre</hi>ti dūreva ṭhāne. <hi rend="bold">Eke</hi>ti ekacce petā. <hi rend="bold">Padhāvitvā</hi>ti ghāsatthāya upadhāvitvā. <hi rend="bold">Aladdhāva nivattare</hi>ti <pb ed="P" n="0.0174" /> kiñci ghāsaṃ vā pānīyaṃ vā alabhitvā eva nivattanti. <hi rend="bold">Pamucchitā</hi>ti khuppipāsādidukkhena sañjātamucchā. <hi rend="bold">Bhantā</hi>ti <pb ed="M" n="0.0161" /> paribbhamantā. <hi rend="bold">Bhūmiyaṃ paṭisumbhitā</hi>ti tāya eva mucchāya uppattiyā ṭhatvā avakkhittamattikāpiṇḍā viya vissussitvā pathaviyaṃ patitā.</p>

<p rend="bodytext" n="394"><hi rend="paranum">394</hi><hi rend="dot">.</hi><hi rend="bold">Tatthā</hi>ti <pb ed="V" n="0.0152" /> gataṭṭhāne. <hi rend="bold">Bhūmiyaṃ paṭisumbhitā</hi>ti papāte patitā viya jighacchādidukkhena ṭhātuṃ asamatthabhāvena bhūmiyaṃ patitā, tattha vā gataṭṭhāne ghāsādīnaṃ alābhena chinnāsā hutvā kenaci paṭimukhaṃ sumbhitā pothitā viya bhūmiyaṃ patitā hontīti attho. <hi rend="bold">Pubbe akatakalyāṇā</hi>ti purimabhave akatakusalā. <hi rend="bold">Aggidaḍḍhāva ātape</hi>ti nidāghakāle ātapaṭṭhāne agginā daḍḍhā viya, khuppipāsagginā ḍayhamānā mahādukkhaṃ anubhavantīti attho.</p>

<p rend="bodytext" n="395"><hi rend="paranum">395</hi><hi rend="dot">.</hi><hi rend="bold">Pubbe</hi>ti atītabhave. <hi rend="bold">Pāpadhammā</hi>ti issukīmaccharīādibhāvena lāmakasabhāvā. <hi rend="bold">Gharaṇī</hi>ti gharasāminiyo. <hi rend="bold">Kulamātaro</hi>ti kuladārakānaṃ mātaro, kulapurisānaṃ vā mātaro. <hi rend="bold">Dīpa</hi>nti patiṭṭhaṃ, puññanti attho. Tañhi sattānaṃ sugatīsu patiṭṭhābhāvato ‘‘patiṭṭhā’’ti vuccati. <hi rend="bold">Nākamhā</hi>ti na karimha.</p>

<p rend="bodytext" n="396"><hi rend="paranum">396</hi><hi rend="dot">.</hi><hi rend="bold">Pahūta</hi>nti bahuṃ. <hi rend="bold">Annapānampī</hi>ti annañca pānañca. <hi rend="bold">Apissu avakirīyatī</hi>ti <hi rend="bold">sū</hi>ti nipātamattaṃ, api avakirīyati chaṭṭīyati. <hi rend="bold">Sammaggate</hi>ti sammā gate sammā paṭipanne sammā paṭipannāya. <hi rend="bold">Pabbajite</hi>ti pabbajitāya. Sampadāne hi idaṃ bhummavacanaṃ. Sammaggate vā pabbajite sati labbhamāneti attho. <hi rend="bold">Na ca kiñci adamhase</hi>ti ‘‘kiñcimattampi deyyadhammaṃ nādamhā’’ti vippaṭisārābhibhūtā vadanti.</p>

<p rend="bodytext" n="397"><hi rend="paranum">397</hi><hi rend="dot">.</hi><hi rend="bold">Akammakāmā</hi>ti sādhūti akattabbaṃ kammaṃ akusalaṃ kāmentīti akammakāmā, sādhūhi vā kattabbaṃ kusalaṃ kāmentīti kammakāmā, na kammakāmāti akammakāmā <pb ed="P" n="0.0175" />, kusaladhammesu acchandikāti attho. <hi rend="bold">Alasā</hi>ti kusītā kusalakammakaraṇe nibbīriyā. <hi rend="bold">Sādukāmā</hi>ti sātamadhuravatthupiyā. <hi rend="bold">Mahagghasā</hi>ti mahābhojanā, ubhayenāpi sundarañca madhurañca bhojanaṃ labhitvā atthikānaṃ kiñci adatvā sayameva bhuñjitāroti <pb ed="M" n="0.0162" /> dasseti. <hi rend="bold">Ālopapiṇḍadātāro</hi>ti ālopamattassapi bhojanapiṇḍassa dāyakā. <hi rend="bold">Paṭiggahe</hi>ti tassa paṭiggaṇhanake. <hi rend="bold">Paribhāsimhase</hi>ti paribhavaṃ karontā bhāsimha, avamaññimha uppaṇḍimhā cāti attho.</p>

<p rend="bodytext" n="398"><hi rend="paranum">398</hi><hi rend="dot">.</hi><hi rend="bold">Te gharā</hi>ti yattha mayaṃ pubbe ‘‘amhākaṃ ghara’’nti mamattaṃ akarimhā, tāni gharāni yathāṭhitāni, idāni no na kiñci upakappatīti adhippāyo. <hi rend="bold">Tā ca dāsiyo tānevābharaṇāni no</hi>ti etthāpi eseva nayo. Tattha <hi rend="bold">no</hi>ti amhākaṃ. <hi rend="bold">Te</hi>ti te gharādike. <hi rend="bold">Aññe paricārenti</hi><pb ed="V" n="0.0153" />, paribhogādivasena viniyogaṃ karontīti attho. <hi rend="bold">Mayaṃ dukkhassa bhāgino</hi>ti mayaṃ pana pubbe kevalaṃ kīḷanappasutā hutvā sāpateyyaṃ pahāya gamanīyaṃ anugāmikaṃ kātuṃ ajānantā idāni khuppipāsādidukkhassa bhāgino bhavāmāti attānaṃ garahantā vadanti.</p>

<p rend="bodytext" n="399"><hi rend="paranum">399</hi><hi rend="dot">.</hi> Idāni yasmā petayonito cavitvā manussesu uppajjantāpi sattā yebhuyyena tasseva kammassa vipākāvasesena hīnajātikā kapaṇavuttinova honti, tasmā tamatthaṃ dassetuṃ <hi rend="bold">‘‘veṇivā’’</hi>tiādinā dve gāthā vuttā. Tattha <hi rend="bold">veṇivā</hi>ti venajātikā, vilīvakārā naḷakārā hontīti attho. <hi rend="bold">Vā</hi>-saddo aniyamattho. <hi rend="bold">Avaññā</hi>ti avaññeyyā, avajānitabbāti vuttaṃ hoti. ‘‘Vambhanā’’ti vā pāṭho, parehi bādhanīyāti attho. <hi rend="bold">Rathakārī</hi>ti cammakārino. <hi rend="bold">Dubbhikā</hi>ti mittadubbhikā mittānaṃ bādhikā. <hi rend="bold">Caṇḍālī</hi>ti caṇḍālajātikā. <hi rend="bold">Kapaṇā</hi>ti vanibbakā ativiya kāruññappattā <pb ed="P" n="0.0176" />. <hi rend="bold">Kappakā</hi>ti kappakajātikā, sabbattha ‘‘honti punappuna’’nti yojanā, aparāparampi imesu nihīnakulesu uppajjantīti vuttaṃ hoti.</p>

<p rend="bodytext" n="400"><hi rend="paranum">400</hi><hi rend="dot">.</hi><hi rend="bold">Tesu tesveva jāyantī</hi>ti yāni yāni aññānipi nesādapukkusakulādīni kapaṇāni ativiya vambhaniyāni paramaduggatāni ca, tesu tesu eva nihīnakulesu macchariyamalena petesu nibbattitvā tato cutā nibbattanti. Tenāha <hi rend="bold">‘‘esā maccharino gatī’’</hi>ti.</p>

<p rend="bodytext" n="401"><hi rend="paranum">401</hi><hi rend="dot">.</hi> Evaṃ <pb ed="M" n="0.0163" /> akatapuññānaṃ sattānaṃ gatiṃ dassetvā idāni katapuññānaṃ gatiṃ dassetuṃ <hi rend="bold">‘‘pubbe ca katakalyāṇā’’</hi>ti satta gāthā vuttā. Tattha <hi rend="bold">saggaṃ te paripūrentī</hi>ti ye pubbe purimajātiyaṃ katakalyāṇā dāyakā dānapuññābhiratā vigatamalamaccherā, te attano rūpasampattiyā ceva parivārasampattiyā ca saggaṃ devalokaṃ paripūrenti paripuṇṇaṃ karonti. <hi rend="bold">Obhāsenti ca nandana</hi>nti na kevalaṃ paripūrentiyeva, atha kho kapparukkhādīnaṃ pabhāhi sabhāveneva obhāsamānampi nandanavanaṃ attano vatthābharaṇajutīhi sarīrappabhāya ca abhibhavitvā ceva obhāsetvā ca jotenti.</p>

<p rend="bodytext" n="402"><hi rend="paranum">402</hi><hi rend="dot">.</hi><hi rend="bold">Kāmakāmino</hi>ti yathicchitesu kāmaguṇesu yathākāmaṃ paribhogavanto. <hi rend="bold">Uccākulesū</hi>ti uccesu khattiyakulādīsu kulesu. <hi rend="bold">Sabhogesū</hi>ti mahāvibhavesu. <hi rend="bold">Tato cutā</hi>ti tato devalokato cutā.</p>

<p rend="bodytext" n="403"><hi rend="paranum">403</hi><hi rend="dot">.</hi><hi rend="bold">Kūṭāgāre</hi><pb ed="V" n="0.0154" /><hi rend="bold">ca pāsāde</hi>ti kūṭāgāre ca pāsāde ca. <hi rend="bold">Bījitaṅgā</hi>ti bījiyamānadehā. <hi rend="bold">Morahatthehī</hi>ti morapiñchapaṭimaṇḍitabījanīhatthehi. <hi rend="bold">Yasassino</hi>ti parivāravanto ramantīti adhippāyo.</p>

<p rend="bodytext" n="404"><hi rend="paranum">404</hi><hi rend="dot">.</hi><hi rend="bold">Aṅkato aṅkaṃ gacchantī</hi>ti dārakakālepi ñātīnaṃ dhātīnañca aṅkaṭṭhānato aṅkaṭṭhānameva gacchanti, na bhūmitalanti adhippāyo. <hi rend="bold">Upatiṭṭhantī</hi>ti upaṭṭhānaṃ karonti. <hi rend="bold">Sukhesino</hi>ti sukhamicchantā, ‘‘mā sītaṃ <pb ed="P" n="0.0177" /> vā uṇhaṃ vā’’ti appakampi dukkhaṃ pariharantā upatiṭṭhantīti adhippāyo.</p>

<p rend="bodytext" n="405"><hi rend="paranum">405</hi><hi rend="dot">.</hi><hi rend="bold">Nayidaṃ akatapuññāna</hi>nti idaṃ sokavatthuabhāvato asokaṃ rammaṃ ramaṇīyaṃ tidasānaṃ tāvatiṃsadevānaṃ <hi rend="bold">mahāvanaṃ</hi> mahāupavanabhūtaṃ <hi rend="bold">nandanaṃ</hi> nandanavanaṃ akatapuññānaṃ na hoti, tehi laddhuṃ na sakkāti attho.</p>

<p rend="bodytext" n="406"><hi rend="paranum">406</hi><hi rend="dot">.</hi><hi rend="bold">Idhā</hi>ti imasmiṃ manussaloke visesato puññaṃ karīyati, taṃ sandhāyāha. <hi rend="bold">Idhā</hi>ti vā diṭṭhadhamme. <hi rend="bold">Paratthā</hi>ti samparāye.</p>

<p rend="bodytext" n="407"><hi rend="paranum">407</hi><hi rend="dot">.</hi><hi rend="bold">Tesa</hi>nti tehi yathāvuttehi devehi. <hi rend="bold">Sahabyakāmāna</hi>nti sahabhāvaṃ icchantehi. <hi rend="bold">Bhogasamaṅgino</hi>ti bhogehi samannāgatā, dibbehi <pb ed="M" n="0.0164" /> pañcakāmaguṇehi samappitā modantīti attho. Sesaṃ uttānatthameva.</p>

<p rend="bodytext">Evaṃ tehi petehi sādhāraṇato attanā katakammassa ca gatiyā puññakammassa ca gatiyā paveditāya saṃviggamanassa koḷiyāmaccapamukhassa tattha sannipatitassa mahājanassa ajjhāsayānurūpaṃ bhagavā vitthārena dhammaṃ desesi. Desanāpariyosāne caturāsītiyā pāṇasahassānaṃ dhammābhisamayo ahosīti.</p>

<p rend="centre">Abhijjamānapetavatthuvaṇṇanā niṭṭhitā.</p>

<p rend="subhead">2. Sāṇavāsittherapetavatthuvaṇṇanā</p>

<p rend="bodytext"><hi rend="bold">Kuṇḍināgariyo thero</hi>ti idaṃ satthari veḷuvane viharante āyasmato sāṇavāsittherassa ñātipete <pb ed="V" n="0.0155" /> ārabbha vuttaṃ. Atīte kira bārāṇasiyaṃ kitavassa nāma rañño putto uyyānakīḷaṃ kīḷitvā nivattanto sunettaṃ nāma paccekabuddhaṃ piṇḍāya caritvā nagarato nikkhamantaṃ disvā issariyamadamatto hutvā ‘‘kathañhi nāma mayhaṃ añjaliṃ <pb ed="P" n="0.0178" /> akatvā ayaṃ muṇḍako gacchatī’’ti paduṭṭhacitto hatthikkhandhato otaritvā ‘‘kacci te piṇḍapāto laddho’’ti ālapanto hatthato pattaṃ gahetvā pathaviyaṃ pātetvā bhindi. Atha naṃ sabbattha tādibhāvappattiyā nibbikāraṃ karuṇāvipphārasomanassanipātapasannacittameva olokentaṃ aṭṭhānāghātena dūsitacitto ‘‘kiṃ maṃ kitavassa rañño puttaṃ na jānāsi, tvaṃ olokayanto mayhaṃ kiṃ karissasī’’ti vatvā avahasanto pakkāmi. Pakkantamattasseva cassa narakaggidāhapaṭibhāgo balavasarīradāho uppajji. So tena mahāsantāpenābhibhūtakāyo atibāḷhaṃ dukkhavedanābhitunno kālaṃ katvā avīcīmahāniraye nibbatti.</p>

<p rend="bodytext">So tattha dakkhiṇapassena vāmapassena uttāno avakujjoti bahūhi pakārehi parivattitvā caturāsīti vassasahassāni paccitvā tato <pb ed="M" n="0.0165" /> cuto petesu apirimitakālaṃ khuppipāsādidukkhaṃ anubhavitvā tato cuto imasmiṃ buddhuppāde kuṇḍinagarassa samīpe kevaṭṭagāme nibbatti. Tassa jātissarañāṇaṃ uppajji, tena so pubbe attanā anubhūtapubbaṃ dukkhaṃ anussaranto vayappattopi pāpabhayena ñātakehipi saddhiṃ macchabandhanatthaṃ na gacchati. Tesu gacchantesu macche ghātetuṃ anicchanto nilīyati, gato ca jālaṃ bhindati, jīvante vā macche gahetvā udake vissajjeti, tassa taṃ kiriyaṃ arocantā ñātakā gehato taṃ nīhariṃsu. Eko panassa bhātā sinehabaddhahadayo ahosi.</p>

<p rend="bodytext">Tena ca samayena āyasmā ānando kuṇḍinagaraṃ upanissāya sāṇapabbate viharati. Atha so kevaṭṭaputto ñātakehi pariccatto hutvā ito cito ca paribbhamanto taṃ padesaṃ patto bhojanavelāya therassa santikaṃ upasaṅkami. Thero taṃ pucchitvā bhojanena atthikabhāvaṃ ñatvā tassa bhattaṃ datvā katabhattakicco sabbaṃ taṃ <pb ed="P" n="0.0179" /> pavattiṃ ñatvā dhammakathāya pasannamānasaṃ ñatvā ‘‘pabbajissasi, āvuso’’ti? ‘‘Āma, bhante, pabbajissāmī’’ti. Thero taṃ pabbājetvā tena saddhiṃ bhagavato santikaṃ agamāsi. Atha naṃ satthā āha – ‘‘ānanda, imaṃ sāmaṇeraṃ anukampeyyāsī’’ti. So ca akatakusalattā appalābho ahosi. Atha naṃ satthā anuggaṇhanto bhikkhūnaṃ paribhogatthāya pānīyaghaṭānaṃ paripūraṇe niyojesi. Taṃ disvā upāsakā tassa bahūni niccabhattāni paṭṭhapesuṃ.</p>

<p rend="bodytext">So <pb ed="V" n="0.0156" /> aparena samayena laddhūpasampado arahattaṃ patvā thero hutvā dvādasahi bhikkhūhi saddhiṃ sāṇapabbate vasi. Tassa pana ñātakā pañcasatamattā anupacitakusalakammā upacitamaccherādipāpadhammā kālaṃ katvā petesu nibbattiṃsu. Tassa pana mātāpitaro ‘‘esa amhehi pubbe gehato nikkaḍḍhito’’ti sārajjamānā taṃ anupasaṅkamitvā tasmiṃ baddhasinehaṃ bhātikaṃ pesesuṃ. So therassa gāmaṃ piṇḍāya paviṭṭhasamaye dakkhiṇajāṇumaṇḍalaṃ pathaviyaṃ patiṭṭhāpetvā katañjalī attānaṃ dassetvā <pb ed="M" n="0.0166" /><hi rend="bold">‘‘mātā pitā ca te, bhante’’</hi>tiādigāthā avoca. <hi rend="bold">Kuṇḍināgariyo thero</hi>tiādayo pana ādito pañca gāthā tāsaṃ sambandhadassanatthaṃ dhammasaṅgāhakehi ṭhapitā.</p>

<p rend="hangnum" n="408"><hi rend="paranum">408</hi><hi rend="dot">.</hi></p>

<p rend="gatha1"> ‘‘Kuṇḍināgariyo thero, sāṇavāsinivāsiko;</p>

<p rend="gathalast">Poṭṭhapādoti nāmena, samaṇo bhāvitindriyo.</p>

<p rend="hangnum" n="409"><hi rend="paranum">409</hi><hi rend="dot">.</hi></p>

<p rend="gatha1"> ‘‘Tassa mātā pitā bhātā, duggatā yamalokikā;</p>

<p rend="gathalast">Pāpakammaṃ karitvāna, petalokaṃ ito gatā.</p>

<p rend="hangnum" n="410"><hi rend="paranum">410</hi><hi rend="dot">.</hi></p>

<p rend="gatha1"> ‘‘Te duggatā sūcikaṭṭā, kilantā naggino kisā;</p>

<p rend="gathalast">Uttasantā mahattāsā, na dassenti kurūrino.</p>

<p rend="hangnum" n="411"><hi rend="paranum">411</hi><hi rend="dot">.</hi></p>

<p rend="gatha1"> ‘‘Tassa <pb ed="P" n="0.0180" /> bhātā vitaritvā, naggo ekapathekako;</p>

<p rend="gathalast">Catukuṇḍiko bhavitvāna, therassa dassayītumaṃ.</p>

<p rend="hangnum" n="412"><hi rend="paranum">412</hi><hi rend="dot">.</hi></p>

<p rend="gatha1"> ‘‘Thero cāmanasikatvā, tuṇhībhūto atikkami;</p>

<p rend="gathalast">So ca viññāpayī theraṃ, ‘bhātā petagato ahaṃ’.</p>

<p rend="hangnum" n="413"><hi rend="paranum">413</hi><hi rend="dot">.</hi></p>

<p rend="gatha1"> ‘‘Mātā pitā ca te bhante, duggatā yamalokikā;</p>

<p rend="gathalast">Pāpakammaṃ karitvāna, petalokaṃ ito gatā.</p>

<p rend="hangnum" n="414"><hi rend="paranum">414</hi><hi rend="dot">.</hi></p>

<p rend="gatha1"> ‘‘Tena duggatā sūcikaṭṭā, kilantā naggino kisā;</p>

<p rend="gathalast">Uttasantā mahattāsā, na dassenti kurūrino.</p>

<p rend="hangnum" n="415"><hi rend="paranum">415</hi><hi rend="dot">.</hi></p>

<p rend="gatha1"> ‘‘Anukampassu <pb ed="V" n="0.0157" /> kāruṇiko, datvā anvādisāhi no;</p>

<p rend="gathalast">Tava dinnena dānena, yāpessanti kurūrino’’ti.</p>

<p rend="bodytext" n="408-9"><hi rend="paranum">408-9</hi><hi rend="dot">.</hi> Tattha <hi rend="bold">kuṇḍināgariyo thero</hi>ti evaṃnāmake nagare jātasaṃvaḍḍhatthero, ‘‘kuṇḍikanagaro thero’’tipi pāṭho, so evattho. <hi rend="bold">Sāṇavāsinivāsiko</hi>ti sāṇapabbatavāsī. <hi rend="bold">Poṭṭhapādoti nāmenā</hi>ti nāmena poṭṭhapādo nāma. <hi rend="bold">Samaṇo</hi>ti samitapāpo. <hi rend="bold">Bhāvitindriyo</hi>ti ariyamaggabhāvanāya bhāvitasaddhādiindriyo, arahāti attho. <hi rend="bold">Tassā</hi>ti tassa sāṇavāsittherassa. <hi rend="bold">Duggatā</hi>ti duggatigatā.</p>

<p rend="bodytext" n="410"><hi rend="paranum">410</hi><hi rend="dot">.</hi><hi rend="bold">Sūcikaṭṭā</hi>ti <pb ed="M" n="0.0167" /> pūtinā lūkhagattā aṭṭakā, sūcikāti laddhanāmāya khuppipāsāya aṭṭā pīḷitā. ‘‘Sūcikaṇṭhā’’ti keci paṭhanti, sūcichiddasadisamukhadvārāti attho. <hi rend="bold">Kilantā</hi>ti kilantakāyacittā. <hi rend="bold">Naggino</hi>ti naggarūpā niccoḷā. <hi rend="bold">Kisā</hi>ti aṭṭhittacamattasarīratāya kisadehā. <hi rend="bold">Uttasantā</hi>ti ‘‘ayaṃ samaṇo amhākaṃ putto’’ti ottappena utrāsaṃ āpajjantā <pb ed="P" n="0.0181" />. <hi rend="bold">Mahattāsā</hi>ti attanā pubbe katakammaṃ paṭicca sañjātamahābhayā. <hi rend="bold">Na dassentī</hi>ti attānaṃ na dassenti, sammukhībhāvaṃ na gacchanti. <hi rend="bold">Kurūrino</hi>ti dāruṇakammantā.</p>

<p rend="bodytext" n="411"><hi rend="paranum">411</hi><hi rend="dot">.</hi><hi rend="bold">Tassa bhātā</hi>ti sāṇavāsittherassa bhātā. <hi rend="bold">Vitaritvā</hi>ti vitiṇṇo hutvā, ottappasantāsabhayāti attho. Vituritvāti vā pāṭho, turito hutvā, taramānarūpo hutvāti vuttaṃ hoti. <hi rend="bold">Ekapathe</hi>ti ekapadikamagge. <hi rend="bold">Ekako</hi>ti ekiko adutiyo. <hi rend="bold">Catukuṇḍiko bhavitvānā</hi>ti catūhi aṅgehi kuṇḍeti attabhāvaṃ pavattetīti catukuṇḍiko, dvīhi jāṇūhi dvīhi hatthehi gacchanto tiṭṭhanto ca, evaṃbhūto hutvāti attho. So hi evaṃ purato kopīnapaṭicchādanā hotīti tathā akāsi. <hi rend="bold">Therassa dassayītuma</hi>nti therassa attānaṃ uddisayi dassesi.</p>

<p rend="bodytext" n="412"><hi rend="paranum">412</hi><hi rend="dot">.</hi><hi rend="bold">Amanasikatvā</hi>ti ‘‘ayaṃ nāma eso’’ti evaṃ manasi akaritvā anāvajjetvā. <hi rend="bold">So cā</hi>ti so peto. <hi rend="bold">Bhātā petagato aha</hi>nti ‘‘ahaṃ atītattabhāve bhātā, idāni petabhūto idhāgato’’ti vatvā viññāpayi theranti yojanā.</p>

<p rend="bodytext" n="413-5"><hi rend="paranum">413-5</hi><hi rend="dot">.</hi> Yathā pana viññāpayi, taṃ dassetuṃ <hi rend="bold">‘‘mātā pitā cā’’</hi>tiādinā tisso gāthā vuttā. Tattha <hi rend="bold">mātā pitā ca te</hi>ti tava mātā ca pitā ca. <hi rend="bold">Anukampassū</hi>ti anuggaṇha anudayaṃ <pb ed="V" n="0.0158" /> karohi. <hi rend="bold">Anvādisāhī</hi>ti ādisa. <hi rend="bold">No</hi>ti amhākaṃ. <hi rend="bold">Tava dinnenā</hi>ti tayā dinnena.</p>

<p rend="bodytext">Taṃ <pb ed="M" n="0.0168" /> sutvā thero yathā paṭipajji, taṃ dassetuṃ –</p>

<p rend="hangnum" n="416"><hi rend="paranum">416</hi><hi rend="dot">.</hi></p>

<p rend="gatha1"> ‘‘Thero caritvā piṇḍāya, bhikkhū aññe ca dvādasa;</p>

<p rend="gathalast">Ekajjhaṃ sannipatiṃsu, bhattavissaggakāraṇā.</p>

<p rend="hangnum" n="417"><hi rend="paranum">417</hi><hi rend="dot">.</hi></p>

<p rend="gatha1"> ‘‘Thero sabbeva te āha, yathāladdhaṃ dadātha me;</p>

<p rend="gathalast">Saṅghabhattaṃ karissāmi, anukampāya ñātinaṃ.</p>

<p rend="hangnum" n="418"><hi rend="paranum">418</hi><hi rend="dot">.</hi></p>

<p rend="gatha1"> ‘‘Niyyādayiṃsu <pb ed="P" n="0.0182" /> therassa, thero saṅghaṃ nimantayi;</p>

<p rend="gatha2">Datvā anvādisi thero, mātu pitu ca bhātuno;</p>

<p rend="gathalast">‘Idaṃ me ñātīnaṃ hotu, sukhitā hontu ñātayo’.</p>

<p rend="hangnum" n="419"><hi rend="paranum">419</hi><hi rend="dot">.</hi></p>

<p rend="gatha1"> ‘‘Samanantarānuddiṭṭhe, bhojanaṃ udapajjatha;</p>

<p rend="gathalast">Suciṃ paṇītaṃ sampannaṃ, anekarasabyañjanaṃ.</p>

<p rend="hangnum" n="420"><hi rend="paranum">420</hi><hi rend="dot">.</hi></p>

<p rend="gatha1"> ‘‘Tato uddassayī bhātā, vaṇṇavā balavā sukhī;</p>

<p rend="gatha2">Pahūtaṃ bhojanaṃ bhante, passa naggāmhase mayaṃ;</p>

<p rend="gathalast">Tathā bhante parakkama, yathā vatthaṃ labhāmase.</p>

<p rend="hangnum" n="421"><hi rend="paranum">421</hi><hi rend="dot">.</hi></p>

<p rend="gatha1"> ‘‘Thero saṅkārakūṭamhā, uccinitvāna nantake;</p>

<p rend="gathalast">Pilotikaṃ paṭaṃ katvā, saṅghe cātuddise adā.</p>

<p rend="hangnum" n="422"><hi rend="paranum">422</hi><hi rend="dot">.</hi></p>

<p rend="gatha1"> ‘‘Datvā anvādisī thero, mātu pitu ca bhātuno;</p>

<p rend="gathalast">‘Idaṃ me ñātīnaṃ hotu, sukhitā hontu ñātayo’.</p>

<p rend="hangnum" n="423"><hi rend="paranum">423</hi><hi rend="dot">.</hi></p>

<p rend="gatha1"> ‘‘Samanantarānuddiṭṭhe, vatthāni udapajjisuṃ;</p>

<p rend="gathalast">Tato suvatthavasano, therassa dassayītumaṃ.</p>

<p rend="hangnum" n="424"><hi rend="paranum">424</hi><hi rend="dot">.</hi></p>

<p rend="gatha1"> ‘‘Yāvatā <pb ed="V" n="0.0159" /> nandarājassa, vijitasmiṃ paṭicchadā;</p>

<p rend="gathalast">Tato bahutarā bhante, vatthānacchādanāni no.</p>

<p rend="hangnum" n="425"><hi rend="paranum">425</hi><hi rend="dot">.</hi></p>

<p rend="gatha1"> ‘‘Koseyyakambalīyāni, khomakappāsikāni ca;</p>

<p rend="gathalast">Vipulā ca mahagghā ca, tepākāsevalambare.</p>

<p rend="hangnum" n="426"><hi rend="paranum">426</hi><hi rend="dot">.</hi></p>

<p rend="gatha1"> ‘‘Te <pb ed="M" n="0.0169" /> mayaṃ paridahāma, yaṃ yañhi manaso piyaṃ;</p>

<p rend="gathalast">Tathā bhante parakkama, yathā gehaṃ labhāmase.</p>

<p rend="hangnum" n="427"><hi rend="paranum">427</hi><hi rend="dot">.</hi></p>

<p rend="gatha1"> ‘‘Thero <pb ed="P" n="0.0183" /> paṇṇakuṭiṃ katvā, saṅghe cātuddise adā;</p>

<p rend="gatha2">Datvā ca anvādisī thero, mātu pitu ca bhātuno;</p>

<p rend="gathalast">‘Idaṃ me ñātīnaṃ hotu, sukhitā hontu ñātayo’.</p>

<p rend="hangnum" n="428"><hi rend="paranum">428</hi><hi rend="dot">.</hi></p>

<p rend="gatha1"> ‘‘Samanantarānuddiṭṭhe, gharāni udapajjisuṃ;</p>

<p rend="gathalast">Kūṭāgāranivesanā, vibhattā bhāgaso mitā.</p>

<p rend="hangnum" n="429"><hi rend="paranum">429</hi><hi rend="dot">.</hi></p>

<p rend="gatha1"> ‘‘Na manussesu īdisā, yādisā no gharā idha;</p>

<p rend="gathalast">Api dibbesu yādisā, tādisā no gharā idha.</p>

<p rend="hangnum" n="430"><hi rend="paranum">430</hi><hi rend="dot">.</hi></p>

<p rend="gatha1"> ‘‘Daddallamānā ābhenti, samantā caturo disā;</p>

<p rend="gathalast">Tathā bhante parakkama, yathā pānīyaṃ labhāmase.</p>

<p rend="hangnum" n="431"><hi rend="paranum">431</hi><hi rend="dot">.</hi></p>

<p rend="gatha1"> ‘‘Thero karaṇaṃ pūretvā, saṅghe cātuddise adā;</p>

<p rend="gatha2">Datvā anvādisī thero, mātu pitu ca bhātuno;</p>

<p rend="gathalast">‘Idaṃ me ñātīnaṃ hotu, sukhitā hontu ñātayo’.</p>

<p rend="hangnum" n="432"><hi rend="paranum">432</hi><hi rend="dot">.</hi></p>

<p rend="gatha1"> ‘‘Samanantarānuddiṭṭhe, pānīyaṃ udapajjatha;</p>

<p rend="gathalast">Gambhīrā caturassā ca, pokkharañño sunimmitā.</p>

<p rend="hangnum" n="433"><hi rend="paranum">433</hi><hi rend="dot">.</hi></p>

<p rend="gatha1"> ‘‘Sītodikā <pb ed="V" n="0.0160" /> suppatitthā, sītā appaṭigandhiyā;</p>

<p rend="gathalast">Padumuppalasañchannā, vārikiñjakkhapūritā.</p>

<p rend="hangnum" n="434"><hi rend="paranum">434</hi><hi rend="dot">.</hi></p>

<p rend="gatha1"> ‘‘Tattha nhatvā pivitvā ca, therassa paṭidassayuṃ;</p>

<p rend="gathalast">Pahūtaṃ pānīyaṃ bhante, pādā dukkhā phalanti no.</p>

<p rend="hangnum" n="435"><hi rend="paranum">435</hi><hi rend="dot">.</hi></p>

<p rend="gatha1"> ‘‘Āhiṇḍamānā khañjāma, sakkhare kusakaṇṭake;</p>

<p rend="gathalast">Tathā bhante parakkama, yathā yānaṃ labhāmase.</p>

<p rend="hangnum" n="436"><hi rend="paranum">436</hi><hi rend="dot">.</hi></p>

<p rend="gatha1"> ‘‘Thero sipāṭikaṃ laddhā, saṅghe cātuddise adā;</p>

<p rend="gatha2">Datvā anvādisī thero, mātu pitu ca bhātuno;</p>

<p rend="gathalast">‘Idaṃ me ñātīnaṃ hotu, sukhitā hontu ñātayo’.</p>

<p rend="hangnum" n="437"><hi rend="paranum">437</hi><hi rend="dot">.</hi></p>

<p rend="gatha1"> ‘‘Samanantarānuddiṭṭhe <pb ed="M" n="0.0170" />, petā rathena māgamuṃ;</p>

<p rend="gathalast">Anukampitamha bhadante, bhattenacchādanena ca.</p>

<p rend="hangnum" n="438"><hi rend="paranum">438</hi><hi rend="dot">.</hi></p>

<p rend="gatha1"> ‘‘Gharena <pb ed="P" n="0.0184" /> pānīyadānena, yānadānena cūbhayaṃ;</p>

<p rend="gathalast">Muniṃ kāruṇikaṃ loke, bhante vanditumāgatā’’ti. – gāthāyo āhaṃsu;</p>

<p rend="bodytext" n="416-7"><hi rend="paranum">416-7</hi><hi rend="dot">.</hi> Tattha <hi rend="bold">thero caritvā piṇḍāyā</hi>ti thero piṇḍāpātacārikāya caritvā. <hi rend="bold">Bhikkhū aññe ca dvādasā</hi>ti therena saha vasantā aññe ca dvādasa bhikkhū <hi rend="bold">ekajjhaṃ</hi> ekato <hi rend="bold">sannipatiṃsu</hi>. Kasmāti ce? <hi rend="bold">Bhattavissaggakāraṇā</hi>ti bhattakiccakāraṇā bhuñjananimittaṃ. <hi rend="bold">Te</hi>ti te bhikkhū. <hi rend="bold">Yathāladdha</hi>nti yaṃ yaṃ laddhaṃ. <hi rend="bold">Dadāthā</hi>ti detha.</p>

<p rend="bodytext" n="418"><hi rend="paranum">418</hi><hi rend="dot">.</hi><hi rend="bold">Niyyādayiṃsū</hi>ti adaṃsu. <hi rend="bold">Saṅghaṃ nimantayī</hi>ti te eva dvādasa bhikkhū saṅghuddesavasena taṃ bhattaṃ dātuṃ nimantesi. <hi rend="bold">Anvādisī</hi>ti ādisi. Tattha yesaṃ anvādisi, te dassetuṃ <hi rend="bold">‘‘mātu pitu ca bhātuno, idaṃ me ñātīnaṃ hotu, sukhitā hontu ñātayo’’</hi>ti vuttaṃ.</p>

<p rend="bodytext" n="419"><hi rend="paranum">419</hi><hi rend="dot">.</hi><hi rend="bold">Samanantarānuddiṭṭhe</hi>ti uddiṭṭhasamanantarameva. <hi rend="bold">Bhojanaṃ udapajjathā</hi>ti tesaṃ petānaṃ bhojanaṃ <pb ed="V" n="0.0161" /> uppajji. Kīdisanti āha <hi rend="bold">‘‘suci’’</hi>ntiādi. Tattha <hi rend="bold">anekarasabyañjana</hi>nti nānārasehi byañjanehi yuttaṃ, atha vā anekarasaṃ anekabyañjanañca. <hi rend="bold">Tato</hi>ti bhojanalābhato pacchā.</p>

<p rend="bodytext" n="420"><hi rend="paranum">420</hi><hi rend="dot">.</hi><hi rend="bold">Uddassayī bhātā</hi>ti bhātikabhūto peto therassa attānaṃ dassesi. <hi rend="bold">Vaṇṇavā balavā sukhī</hi>ti tena bhojanalābhena tāvadeva rūpasampanno balasampanno sukhitova hutvā. <hi rend="bold">Pahūtaṃ bhojanaṃ, bhante</hi>ti, bhante, tava dānānubhāvena pahūtaṃ anappakaṃ bhojanaṃ amhehi laddhaṃ. <hi rend="bold">Passa naggāmhase</hi>ti olokehi, naggikā pana amha, tasmā tathā, bhante, <hi rend="bold">parakkama</hi> payogaṃ karohi. <hi rend="bold">Yathā vatthaṃ labhāmase</hi>ti yena pakārena yādisena payogena <pb ed="P" n="0.0185" /> sabbeva mayaṃ vatthāni labheyyāma, tathā vāyamathāti attho.</p>

<p rend="bodytext" n="421"><hi rend="paranum">421</hi><hi rend="dot">.</hi><hi rend="bold">Saṅkārakūṭamhā</hi>ti tattha tattha saṅkāraṭṭhānato. <hi rend="bold">Uccinitvānā</hi>ti gavesanavasena gahetvā. <hi rend="bold">Nantake</hi>ti chinnapariyante chaḍḍitadussakhaṇḍe <pb ed="M" n="0.0171" />. Te pana yasmā khaṇḍabhūtā pilotikā nāma honti, tāhi ca thero cīvaraṃ katvā saṅghassa adāsi, tasmā āha <hi rend="bold">‘‘pilotikaṃ paṭaṃ katvā, saṅghe cātuddise adā’’</hi>ti. Tattha <hi rend="bold">saṅghe cātuddise adā</hi>ti catūhipi disāhi āgatabhikkhusaṅghassa adāsi. Sampadānatthe hi idaṃ bhummavacanaṃ.</p>

<p rend="bodytext" n="423-4"><hi rend="paranum">423-4</hi><hi rend="dot">.</hi><hi rend="bold">Suvatthavasano</hi>ti sundaravatthavasano. <hi rend="bold">Therassa dassayītuma</hi>nti therassa attānaṃ dassayi dassesi, pākaṭo ahosi. Paṭicchādayati etthāti <hi rend="bold">paṭicchadā</hi>.</p>

<p rend="bodytext" n="428-9"><hi rend="paranum">428-9</hi><hi rend="dot">.</hi><hi rend="bold">Kūṭāgāranivesanā</hi>ti kūṭāgārabhūtā tadaññanivesanasaṅkhātā ca gharā. Liṅgavipallāsavasena hetaṃ vuttaṃ. <hi rend="bold">Vibhattā</hi>ti samacaturassaāyatavaṭṭasaṇṭhānādivasena vibhattā. <hi rend="bold">Bhāgaso mitā</hi>ti bhāgena paricchinnā. <hi rend="bold">No</hi>ti amhākaṃ. <hi rend="bold">Idhā</hi>ti imasmiṃ petaloke. <hi rend="bold">Api dibbesū</hi>ti <hi rend="bold">apī</hi>ti nipātamattaṃ, devalokesūti attho.</p>

<p rend="bodytext" n="431"><hi rend="paranum">431</hi><hi rend="dot">.</hi><hi rend="bold">Karaṇa</hi>nti dhamakaraṇaṃ. <hi rend="bold">Pūretvā</hi>ti udakassa pūretvā. <hi rend="bold">Vārikiñjakkhapūritā</hi>ti tattha tattha vārimatthake padumuppalādīnaṃ kesarabhārehi sañchāditavasena pūritā. <hi rend="bold">Phalantī</hi>ti pupphanti, paṇhikapariyantādīsu vidālentīti attho.</p>

<p rend="bodytext" n="435-6"><hi rend="paranum">435-6</hi><hi rend="dot">.</hi><hi rend="bold">Āhiṇḍamānā</hi>ti vicaramānā. <hi rend="bold">Khañjāmā</hi>ti khañjanavasena <pb ed="P" n="0.0186" /> gacchāma. <hi rend="bold">Sakkhare kusakaṇṭake</hi>ti <pb ed="V" n="0.0162" /> sakkharavati kusakaṇṭakavati ca bhūmibhāge, sakkhare kusakaṇṭake ca akkamantāti attho. <hi rend="bold">Yāna</hi>nti rathavayhādikaṃ yaṃkiñci yānaṃ. <hi rend="bold">Sipāṭika</hi>nti ekapaṭalaupāhanaṃ.</p>

<p rend="bodytext" n="437-8"><hi rend="paranum">437-8</hi><hi rend="dot">.</hi><hi rend="bold">Rathena māgamu</hi>nti makāro padasandhikaro, rathena āgamaṃsu. <hi rend="bold">Ubhaya</hi>nti ubhayena dānena, yānadānena ceva bhattādicatupaccayadānena ca. Pānīyadānena hettha bhesajjadānampi saṅgahitaṃ. Sesaṃ heṭṭhā vuttanayattā uttānamevāti.</p>

<p rend="bodytext">Thero <pb ed="M" n="0.0172" /> taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā ‘‘yathā ime etarahi, evaṃ tvampi ito anantarātīte attabhāve peto hutvā mahādukkhaṃ anubhavī’’ti vatvā therena yācito suttapetavatthuṃ kathetvā sampattaparisāya dhammaṃ desesi. Taṃ sutvā mahājano sañjātasaṃvego dānasīlādipuññakammanirato ahosīti.</p>

<p rend="centre">Sāṇavāsittherapetavatthuvaṇṇanā niṭṭhitā.</p>

<p rend="subhead">3. Rathakārapetivatthuvaṇṇanā</p>

<p rend="bodytext"><hi rend="bold">Veḷuriyathambhaṃ ruciraṃ pabhassara</hi>nti idaṃ satthari sāvatthiyaṃ viharante aññataraṃ petiṃ ārabbha vuttaṃ. Atīte kira kassapassa bhagavato kāle aññatarā itthī sīlācārasampannā kalyāṇamittasannissayena sāsane abhippasannā suvibhattavicitrabhittithambhasopānabhūmitalaṃ ativiya dassanīyaṃ ekaṃ āvāsaṃ katvā tattha bhikkhū nisīdāpetvā paṇītena āhārena parivisitvā bhikkhusaṅghassa niyyādesi. Sā aparena samayena kālaṃ katvā aññassa pāpakammassa vasena himavati pabbatarāje rathakāradahaṃ nissāya vimānapetī hutvā nibbatti. Tassā saṅghassa āvāsadānapuññānubhāvena sabbaratanamayaṃ uḷāraṃ ativiya samantato pāsādikaṃ manoharaṃ ramaṇīyaṃ pokkharaṇiyaṃ <pb ed="P" n="0.0187" /> nandanavanasadisaṃ upasobhitaṃ vimānaṃ nibbatti, sayañca suvaṇṇavaṇṇā abhirūpā dassanīyā pāsādikā ahosi.</p>

<p rend="bodytext">Sā tattha purisehi vināva dibbasampattiṃ anubhavantī viharati. Tassā tattha dīgharattaṃ nippurisāya vasantiyā anabhirati uppannā. Sā ukkaṇṭhitā hutvā ‘‘attheso upāyo’’ti cintetvā dibbāni ambapakkāni nadiyaṃ pakkhipati. Sabbaṃ kaṇṇamuṇḍapetivatthusmiṃ āgatanayeneva veditabbaṃ. Idha pana bārāṇasivāsī eko māṇavo gaṅgāya tesu ekaṃ ambaphalaṃ disvā <pb ed="V" n="0.0163" /> tassa pabhavaṃ gavesanto anukkamena taṃ ṭhānaṃ gantvā nadiṃ disvā tadanusārena tassā vasanaṭṭhānaṃ gato. Sā taṃ disvā attano vasanaṭṭhānaṃ <pb ed="M" n="0.0173" /> netvā paṭisanthāraṃ karontī nisīdi. So tassā vasanaṭṭhānasampattiṃ disvā pucchanto –</p>

<p rend="hangnum" n="439"><hi rend="paranum">439</hi><hi rend="dot">.</hi></p>

<p rend="gatha1"> ‘‘Veḷuriyathambhaṃ ruciraṃ pabhassaraṃ, vimānamāruyha anekacittaṃ;</p>

<p rend="gathalast">Tatthacchasi devi mahānubhāve, pathaddhani pannaraseva cando.</p>

<p rend="hangnum" n="440"><hi rend="paranum">440</hi><hi rend="dot">.</hi></p>

<p rend="gatha1"> ‘‘Vaṇṇo ca te kanakassa sannibho, uttattarūpo bhusa dassaneyyo;</p>

<p rend="gathalast">Pallaṅkaseṭṭhe atule nisinnā, ekā tuvaṃ natthi ca tuyha sāmiko.</p>

<p rend="hangnum" n="441"><hi rend="paranum">441</hi><hi rend="dot">.</hi></p>

<p rend="gatha1"> ‘‘Imā ca te pokkharaṇī samantā, pahūtamalyā bahupuṇḍarīkā;</p>

<p rend="gathalast">Suvaṇṇacuṇṇehi samantamotthatā, na tattha paṅko paṇako ca vijjati.</p>

<p rend="hangnum" n="442"><hi rend="paranum">442</hi><hi rend="dot">.</hi></p>

<p rend="gatha1"> ‘‘Haṃsā cime dassanīyā manoramā, udakasmimanupariyanti <pb ed="P" n="0.0188" /> sabbadā;</p>

<p rend="gathalast">Samayya vaggūpanadanti sabbe, bindussarā dundubhīnaṃva ghoso.</p>

<p rend="hangnum" n="443"><hi rend="paranum">443</hi><hi rend="dot">.</hi></p>

<p rend="gatha1"> ‘‘Daddallamānā yasasā yasassinī, nāvāya ca tvaṃ avalamba tiṭṭhasi;</p>

<p rend="gathalast">Āḷārapamhe hasite piyaṃvade, sabbaṅgakalyāṇi bhusaṃ virocasi.</p>

<p rend="hangnum" n="444"><hi rend="paranum">444</hi><hi rend="dot">.</hi></p>

<p rend="gatha1"> ‘‘Idaṃ vimānaṃ virajaṃ same ṭhitaṃ, uyyānavantaṃ ratinandivaḍḍhanaṃ;</p>

<p rend="gathalast">Icchāmahaṃ nāri anomadassane, tayā saha nandane idha moditu’’nti. –</p>

<p rend="unindented">Imā gāthā abhāsi.</p>

<p rend="bodytext" n="439"><hi rend="paranum">439</hi><hi rend="dot">.</hi> Tattha <pb ed="M" n="0.0174" /><hi rend="bold">tatthā</hi>ti tasmiṃ vimāne. <hi rend="bold">Acchasī</hi>ti icchiticchitakāle nisīdasi. <hi rend="bold">Devī</hi>ti taṃ ālapati. <hi rend="bold">Mahānubhāve</hi>ti mahatā dibbānubhāvena samannāgate. <hi rend="bold">Pathaddhanī</hi>ti attano pathabhūte addhani, gaganatalamaggeti attho. <hi rend="bold">Pannaraseva cando</hi>ti puṇṇamāsiyaṃ paripuṇṇamaṇḍalo cando viya vijjotamānāti attho.</p>

<p rend="bodytext" n="440"><hi rend="paranum">440</hi><hi rend="dot">.</hi><hi rend="bold">Vaṇṇo</hi><pb ed="V" n="0.0164" /><hi rend="bold">ca te kanakassa sannibho</hi>ti tava vaṇṇo ca uttattasiṅgīsuvaṇṇena sadiso ativiya manoharo. Tenāha <hi rend="bold">‘‘uttattarūpo bhusa dassaneyyo’’</hi>ti. <hi rend="bold">Atule</hi>ti mahārahe. <hi rend="bold">Atule</hi>ti vā devatāya ālapanaṃ, asadisarūpeti attho. <hi rend="bold">Natthi ca tuyha sāmiko</hi>ti tuyhaṃ sāmiko ca natthi.</p>

<p rend="bodytext" n="441"><hi rend="paranum">441</hi><hi rend="dot">.</hi><hi rend="bold">Pahūtamalyā</hi>ti kamalakuvalayādibahuvidhakusumavatiyo <pb ed="P" n="0.0189" />. <hi rend="bold">Suvaṇṇacuṇṇehī</hi>ti suvaṇṇavālukāhi. <hi rend="bold">Samantamotthatā</hi>ti samantato okiṇṇā. <hi rend="bold">Tatthā</hi>ti tāsu pokkharaṇīsu. <hi rend="bold">Paṅko paṇako cā</hi>ti kaddamo vā udakapicchillo vā na vijjati.</p>

<p rend="bodytext" n="442"><hi rend="paranum">442</hi><hi rend="dot">.</hi><hi rend="bold">Haṃsā cime dassanīyā manoramā</hi>ti ime haṃsā ca dassanasukhā manoramā ca. <hi rend="bold">Anupariyantī</hi>ti anuvicaranti. <hi rend="bold">Sabbadā</hi>ti sabbesu utūsu. <hi rend="bold">Samayyā</hi>ti saṅgamma. <hi rend="bold">Vaggū</hi>ti madhuraṃ. <hi rend="bold">Upanadantī</hi>ti vikūjanti. <hi rend="bold">Bindussarā</hi>ti avisaṭassarā sampiṇḍitassarā. <hi rend="bold">Dundubhīnaṃva ghoso</hi>ti vaggubindussarabhāvena dundubhīnaṃ viya tava pokkharaṇiyaṃ haṃsānaṃ ghosoti attho.</p>

<p rend="bodytext" n="443"><hi rend="paranum">443</hi><hi rend="dot">.</hi><hi rend="bold">Daddallamānā</hi>ti ativiya abhijalantī. <hi rend="bold">Yasasā</hi>ti deviddhiyā. <hi rend="bold">Nāvāyā</hi>ti doṇiyaṃ. Pokkharaṇiyañhi paduminiyaṃ suvaṇṇanāvāya mahārahe pallaṅke nisīditvā udakakīḷaṃ kīḷantiṃ petiṃ disvā evamāha. <hi rend="bold">Avalambā</hi>ti avalambitvā apassenaṃ apassāya. <hi rend="bold">Tiṭṭhasī</hi>ti idaṃ ṭhānasaddassa gatinivatti atthattā gatiyā paṭikkhepavacanaṃ. ‘‘Nisajjasī’’ti vā pāṭho, nisīdasiccevassa attho daṭṭhabbo. <hi rend="bold">Āḷārapamhe</hi>ti vellitadīghanīlapakhume. <hi rend="bold">Hasite</hi>ti hasitamahāhasitamukhe. <hi rend="bold">Piyaṃvade</hi>ti piyabhāṇinī. <hi rend="bold">Sabbaṅgakalyāṇī</hi>ti sabbehi aṅgehi sundare, sobhanasabbaṅgapaccaṅgīti attho. <hi rend="bold">Virocasī</hi>ti virājesi.</p>

<p rend="bodytext" n="444"><hi rend="paranum">444</hi><hi rend="dot">.</hi><hi rend="bold">Viraja</hi>nti <pb ed="M" n="0.0175" /> vigatarajaṃ niddosaṃ. <hi rend="bold">Same ṭhita</hi>nti same bhūmibhāge ṭhitaṃ, caturassasobhitatāya vā samabhāge ṭhitaṃ, samantabhaddakanti attho. <hi rend="bold">Uyyānavanta</hi>nti nandanavanasahitaṃ. <hi rend="bold">Ratinandivaḍḍhana</hi>nti ratiñca <pb ed="P" n="0.0190" /> nandiñca vaḍḍhetīti ratinandivaḍḍhanaṃ, sukhassa ca pītiyā ca saṃvaḍḍhananti attho. <hi rend="bold">Nārī</hi>ti tassā ālapanaṃ. <hi rend="bold">Anomadassane</hi>ti paripuṇṇaaṅgapaccaṅgatāya aninditadassane. <hi rend="bold">Nandane</hi>ti nandanakare. <hi rend="bold">Idhā</hi>ti nandanavane, vimāne vā. <hi rend="bold">Moditu</hi>nti abhiramituṃ icchāmīti yojanā.</p>

<p rend="bodytext">Evaṃ <pb ed="V" n="0.0165" /> tena māṇavena vutte sā vimānapetidevatā tassa paṭivacanaṃ dentī –</p>

<p rend="hangnum" n="445"><hi rend="paranum">445</hi><hi rend="dot">.</hi></p>

<p rend="gatha1"> ‘‘Karohi kammaṃ idha vedanīyaṃ, cittañca te idha nihitaṃ bhavatu;</p>

<p rend="gathalast">Katvāna kammaṃ idha vedanīyaṃ, evaṃ mamaṃ lacchasi kāmakāmini’’nti. –</p>

<p rend="unindented">Gāthamāha. Tattha <hi rend="bold">karohi kammaṃ idha vedanīya</hi>nti idha imasmiṃ dibbaṭṭhāne vipaccanakaṃ vipākadāyakaṃ kusalakammaṃ karohi pasaveyyāsi. <hi rend="bold">Idha nihita</hi>nti idhūpanītaṃ, ‘‘idha ninna’’nti vā pāṭho, imasmiṃ ṭhāne ninnaṃ poṇaṃ pabbhāraṃ tava cittaṃ bhavatu hotu. <hi rend="bold">Mama</hi>nti maṃ. <hi rend="bold">Lacchasī</hi>ti labhissasi.</p>

<p rend="bodytext">So māṇavo tassā vimānapetiyā vacanaṃ sutvā tato manussapathaṃ gato tattha cittaṃ paṇidhāya tajjaṃ puññakammaṃ katvā nacirasseva kālaṃ katvā tattha nibbatti tassā petiyā sahabyataṃ. Tamatthaṃ pakāsentā saṅgītikārā –</p>

<p rend="hangnum" n="446"><hi rend="paranum">446</hi><hi rend="dot">.</hi></p>

<p rend="gatha1"> ‘‘Sādhūti so tassā paṭissuṇitvā,</p>

<p rend="gatha2">Akāsi kammaṃ tahiṃ vedanīyaṃ;</p>

<p rend="gatha3">Katvāna kammaṃ tahiṃ vedanīyaṃ,</p>

<p rend="gathalast">Upapajji so māṇavo tassā sahabyata’’nti. –</p>

<p rend="unindented">Osānagāthamāhaṃsu. Tattha <pb ed="P" n="0.0191" /><hi rend="bold">sādhū</hi>ti sampaṭicchane nipāto. <hi rend="bold">Tassā</hi>ti tassā vimānapetiyā. <hi rend="bold">Paṭissuṇitvā</hi>ti tassā vacanaṃ sampaṭicchitvā. <hi rend="bold">Tahiṃ vedanīya</hi>nti <pb ed="M" n="0.0176" /> tasmiṃ vimāne tāya saddhiṃ veditabbasukhavipākaṃ kusalakammaṃ. <hi rend="bold">Sahabyata</hi>nti sahabhāvaṃ. So māṇavo tassā sahabyataṃ upapajjīti yojanā. Sesaṃ uttānameva.</p>

<p rend="bodytext">Evaṃ tesu tattha cirakālaṃ dibbasampattiṃ anubhavantesu puriso kammassa parikkhayena kālamakāsi, itthī pana attano puññakammassa khettaṅgatabhāvena ekaṃ buddhantaraṃ tattha paripuṇṇaṃ katvā vasi. Atha amhākaṃ bhagavati loke uppajjitvā pavattitavaradhammacakke anukkamena jetavane viharante āyasmā mahāmoggallāno ekadivasaṃ pabbatacārikaṃ caramāno taṃ vimānañca vimānapetiñca disvā ‘‘veḷuriyathambhaṃ ruciraṃ pabhassara’’ntiādikāhi gāthāhi pucchi. Sā cassa <pb ed="V" n="0.0166" /> ādito paṭṭhāya sabbaṃ attano pavattiṃ ārocesi. Taṃ sutvā thero sāvatthiṃ āgantvā bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Taṃ sutvā mahājano dānādipuññadhammanirato ahosīti.</p>

<p rend="centre">Rathakārapetivatthuvaṇṇanā niṭṭhitā.</p>

<p rend="subhead">4. Bhusapetavatthuvaṇṇanā</p>

<p rend="bodytext"><hi rend="bold">Bhusāni eko sāliṃ punāparo</hi>ti idaṃ satthari sāvatthiyaṃ viharante cattāro pete ārabbha vuttaṃ. Sāvatthiyā kira avidūre aññatarasmiṃ gāmake eko kūṭavāṇijo kūṭamānādīhi jīvikaṃ kappesi. So sālipalāpe gahetvā tambamattikāya paribhāvetvā garutare katvā rattasālihi saddhiṃ missetvā vikkiṇi. Tassa putto ‘‘gharaṃ āgatānaṃ mama mittasuhajjānaṃ sammānaṃ na karotī’’ti kupito yugacammaṃ gahetvā mātusīse pahāramadāsi. Tassa suṇisā <pb ed="P" n="0.0192" /> sabbesaṃ atthāya ṭhapitamaṃsaṃ corikāya khāditvā puna tehi anuyuñjiyamānā ‘‘sace mayā taṃ maṃsaṃ khāditaṃ, bhave bhave attano piṭṭhimaṃsaṃ kantitvā khādeyya’’nti sapathamakāsi. Bhariyā panassa kiñcideva upakaraṇaṃ yācantānaṃ ‘‘natthī’’ti vatvā tehi nippīḷiyamānā ‘‘sace santaṃ natthīti vadāmi, jātajātaṭṭhāne gūthabhakkhā bhaveyya’’nti musāvādena sapathamakāsi.</p>

<p rend="bodytext">Te <pb ed="M" n="0.0177" /> cattāropi janā aparena samayena kālaṃ katvā viñjhāṭaviyaṃ petā hutvā nibbattiṃsu. Tattha kūṭavāṇijo kammaphalena pajjalantaṃ bhusaṃ ubhohi hatthehi gahetvā attano matthake ākiritvā mahādukkhaṃ anubhavati, tassa putto ayomayehi muggarehi sayameva attano sīsaṃ bhinditvā anappakaṃ dukkhaṃ paccanubhoti. Tassa suṇisā kammaphalena sunisitehi ativiya vipulāyatehi nakhehi attano piṭṭhimaṃsāni kantitvā khādantī aparimitaṃ dukkhaṃ anubhavati, tassa bhariyāya sugandhaṃ suvisuddhaṃ apagatakāḷakaṃ sālibhattaṃ upanītamattameva nānāvidhakimikulākulaṃ paramaduggandhajegucchaṃ gūthaṃ sampajjati, taṃ sā ubhohi hatthehi pariggahetvā bhuñjantī mahādukkhaṃ paṭisaṃvedeti.</p>

<p rend="bodytext">Evaṃ tesu catūsu janesu petesu nibbattitvā mahādukkhaṃ anubhavantesu āyasmā mahāmoggalāno pabbatacārikaṃ caranto ekadivasaṃ taṃ ṭhānaṃ gato. Te pete disvā –</p>

<p rend="hangnum" n="447"><hi rend="paranum">447</hi><hi rend="dot">.</hi></p>

<p rend="gatha1"> ‘‘Bhusāni <pb ed="V" n="0.0167" /> eko sāliṃ punāparo, ayañca nārī sakamaṃsalohitaṃ;</p>

<p rend="gathalast">Tuvañca gūthaṃ asuciṃ akantaṃ, paribhuñjasi kissa ayaṃ vipāko’’ti. –</p>

<p rend="unindented">Imāya gāthāya tehi katakammaṃ pucchi. Tattha <hi rend="bold">bhusānī</hi>ti palāpāni. <hi rend="bold">Eko</hi>ti ekako. <hi rend="bold">Sāli</hi>nti sālino. Sāmiatthe hetaṃ upayogavacanaṃ, sālino palāpāni <pb ed="P" n="0.0193" /> pajjalantāni attano sīse avakiratīti adhippāyo. <hi rend="bold">Punāparo</hi>ti puna aparo. Yo hi so mātusīsaṃ pahari, so ayomuggarehi attano sīsaṃ paharitvā sīsabhedaṃ pāpuṇāti, taṃ sandhāya vadati. <hi rend="bold">Sakamaṃsalohita</hi>nti attano piṭṭhimaṃsaṃ lohitañca paribhuñjatīti yojanā. <hi rend="bold">Akanta</hi>nti amanāpaṃ jegucchaṃ. <hi rend="bold">Kissa ayaṃ vipāko</hi>ti katamassa pāpakammassa idaṃ phalaṃ, yaṃ idāni tumhehi paccanubhavīyatīti attho.</p>

<p rend="bodytext">Evaṃ therena tehi katakamme pucchite kūṭavāṇijassa bhariyā sabbehi tehi katakammaṃ ācikkhantī –</p>

<p rend="hangnum" n="448"><hi rend="paranum">448</hi><hi rend="dot">.</hi></p>

<p rend="gatha1"> ‘‘Ayaṃ <pb ed="M" n="0.0178" /> pure mātaraṃ hiṃsati, ayaṃ pana kūṭavāṇijo;</p>

<p rend="gathalast">Ayaṃ maṃsāni khāditvā, musāvādena vañceti.</p>

<p rend="hangnum" n="449"><hi rend="paranum">449</hi><hi rend="dot">.</hi></p>

<p rend="gatha1"> ‘‘Ahaṃ manussesu manussabhūtā, agārinī sabbakulassa issarā;</p>

<p rend="gathalast">Santesu pariguhāmi, mā ca kiñci ito adaṃ.</p>

<p rend="hangnum" n="450"><hi rend="paranum">450</hi><hi rend="dot">.</hi></p>

<p rend="gatha1"> ‘‘Musāvādena chādemi, natthi etaṃ mama gehe;</p>

<p rend="gathalast">Sace santaṃ niguhāmi, gūtho me hotu bhojanaṃ.</p>

<p rend="hangnum" n="451"><hi rend="paranum">451</hi><hi rend="dot">.</hi></p>

<p rend="gatha1"> ‘‘Tassa kammassa vipākena, musāvādassa cūbhayaṃ;</p>

<p rend="gathalast">Sugandhaṃ sālino bhattaṃ, gūthaṃ me parivattati.</p>

<p rend="hangnum" n="452"><hi rend="paranum">452</hi><hi rend="dot">.</hi></p>

<p rend="gatha1"> ‘‘Avañjhāni ca kammāni, na hi kammaṃ vinassati;</p>

<p rend="gathalast">Duggandhaṃ kiminaṃ mīḷhaṃ, bhuñjāmi ca pivāmi cā’’ti. – gāthā abhāsi;</p>

<p rend="bodytext" n="448"><hi rend="paranum">448</hi><hi rend="dot">.</hi> Tattha <pb ed="V" n="0.0168" /><hi rend="bold">aya</hi>nti puttaṃ dassenti vadati. <hi rend="bold">Hiṃsatī</hi>ti thāmena paribādheti, muggarena paharatīti attho. <hi rend="bold">Kūṭavāṇijo</hi>ti khalavāṇijo, vañcanāya vaṇijjakārakoti attho <pb ed="P" n="0.0194" />. <hi rend="bold">Maṃsāni khāditvā</hi>ti parehi sādhāraṇamaṃsaṃ khāditvā ‘‘na khādāmī’’ti musāvādena te vañceti.</p>

<p rend="bodytext" n="449-50"><hi rend="paranum">449-50</hi><hi rend="dot">.</hi><hi rend="bold">Agārinī</hi>ti gehasāminī. <hi rend="bold">Santesū</hi>ti vijjamānesveva parehi yācitaupakaraṇesu. <hi rend="bold">Pariguhāmī</hi>ti paṭicchādesiṃ. Kālavipallāsena hetaṃ vuttaṃ. <hi rend="bold">Mā ca kiñci ito ada</hi>nti ito mama santakato kiñcimattampi atthikassa parassa na adāsiṃ. <hi rend="bold">Chādemi</hi>ti ‘‘natthi etaṃ mama gehe’’ti musāvādena chādesiṃ.</p>

<p rend="bodytext" n="451-2"><hi rend="paranum">451-2</hi><hi rend="dot">.</hi><hi rend="bold">Gūthaṃ me parivattatī</hi>ti sugandhaṃ sālibhattaṃ mayhaṃ kammavasena gūthabhāvena parivattati pariṇamati. <hi rend="bold">Avañjhānī</hi>ti amoghāni anipphalāni. <hi rend="bold">Na hi kammaṃ vinassatī</hi>ti yathūpacitaṃ kammaṃ phalaṃ adatvā na hi vinassati. <hi rend="bold">Kimina</hi>nti <pb ed="M" n="0.0179" /> kimivantaṃ sañjātakimikulaṃ. <hi rend="bold">Mīḷha</hi>nti gūthaṃ. Sesaṃ heṭṭhā vuttanayattā uttānameva.</p>

<p rend="bodytext">Evaṃ thero tassā petiyā vacanaṃ sutvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.</p>

<p rend="centre">Bhusapetavatthuvaṇṇanā niṭṭhitā.</p>

<p rend="subhead">5. Kumārapetavatthuvaṇṇanā</p>

<p rend="bodytext"><hi rend="bold">Accherarūpaṃ sugatassa ñāṇa</hi>nti idaṃ kumārapetavatthu. Tassa kā uppatti? Sāvatthiyaṃ kira bahū upāsakā dhammagaṇā hutvā nagare mahantaṃ maṇḍapaṃ kāretvā taṃ nānāvaṇṇehi vatthehi alaṅkaritvā kālasseva satthāraṃ bhikkhusaṅghañca nimantetvā mahārahavarapaccattharaṇatthatesu āsanesu buddhappamukhaṃ bhikkhusaṅghaṃ nisīdāpetvā gandhapupphādīhi pūjetvā <pb ed="P" n="0.0195" /> mahādānaṃ pavattenti. Taṃ disvā aññataro maccheramalapariyuṭṭhitacitto puriso taṃ sakkāraṃ asahamāno evamāha – ‘‘varametaṃ sabbaṃ saṅkārakūṭe chaḍḍitaṃ, na tveva imesaṃ muṇḍakānaṃ dinna’’nti. Taṃ sutvā upāsakā saṃviggamānasā ‘‘bhāriyaṃ vata iminā purisena pāpaṃ pasutaṃ, yena evaṃ buddhappamukhe bhikkhusaṅghe aparaddha’’nti tamatthaṃ tassa mātuyā ārocetvā ‘‘gaccha, tvaṃ sasāvakasaṅghaṃ bhagavantaṃ khamāpehī’’ti āhaṃsu. Sā ‘‘sādhū’’ti paṭissuṇitvā puttaṃ santajjentī saññāpetvā bhagavantaṃ bhikkhusaṅghañca <pb ed="V" n="0.0169" /> upasaṅkamitvā puttena kataaccayaṃ desentī khamāpetvā bhagavato bhikkhusaṅghassa ca sattāhaṃ yāgudānena pūjaṃ akāsi. Tassā putto nacirasseva kālaṃ katvā kiliṭṭhakammūpajīviniyā gaṇikāya kucchiyaṃ nibbatti. Sā ca naṃ jātamattaṃyeva ‘‘dārako’’ti ñatvā susāne chaḍḍāpesi. So tattha attano puññabaleneva gahitārakkho kenaci anupadduto mātu-aṅke viya sukhaṃ supi. Devatā tassa ārakkhaṃ gaṇhiṃsūti ca vadanti.</p>

<p rend="bodytext">Atha <pb ed="M" n="0.0180" /> bhagavā paccūsasamaye mahākaruṇāsamāpattito vuṭṭhāya buddhacakkhunā lokaṃ volokento taṃ dārakaṃ sivathikāya chaḍḍitaṃ disvā sūriyuggamanavelāya sivathikaṃ agamāsi. ‘‘Satthā idhāgato, kāraṇenettha bhavitabba’’nti mahājano sannipati. Bhagavā sannipatitaparisāya ‘‘nāyaṃ dārako oññātabbo, yadipi idāni susāne chaḍḍito anātho ṭhito, āyatiṃ pana diṭṭheva dhamme abhisamparāyañca uḷārasampattiṃ paṭilabhissatī’’ti vatvā tehi manussehi ‘‘kiṃ nu kho, bhante, iminā purimajātiyaṃ kataṃ kamma’’nti puṭṭho –</p>

<p rend="gatha1">‘‘Buddhapamukhassa bhikkhusaṅghassa, pūjaṃ akāsi janatā uḷāraṃ;</p>

<p rend="gathalast">Tatrassa cittassahu aññathattaṃ, vācaṃ abhāsi pharusaṃ asabbha’’nti. –</p>

<p rend="unindented">Ādinā nayena dārakena katakammaṃ āyatiṃ pattabbaṃ sampattiñca pakāsetvā sannipatitāya parisāya ajjhāsayānurūpaṃ dhammaṃ kathetvā upari sāmukkaṃsikaṃ dhammadesanaṃ akāsi. Saccapariyosāne caturāsītiyā <pb ed="P" n="0.0196" /> pāṇasahassānaṃ dhammābhisamayo ahosi, tañca dārakaṃ asītikoṭivibhavo eko kuṭumbiko bhagavato sammukhāva ‘‘mayhaṃ putto’’ti aggahesi. Bhagavā ‘‘ettakena ayaṃ dārako rakkhito, mahājanassa ca anuggaho kato’’ti vihāraṃ agamāsi.</p>

<p rend="bodytext">So aparena samayena tasmiṃ kuṭumbike kālakate tena niyyāditaṃ dhanaṃ paṭipajjitvā kuṭumbaṃ saṇṭhapento tasmiṃ nagareyeva mahāvibhavo gahapati hutvā dānādinirato ahosi. Athekadivasaṃ bhikkhū dhammasabhāyaṃ kathaṃ samuṭṭhāpesuṃ – ‘‘aho nūna satthā sattesu anukampako, sopi nāma dārako tadā anātho ṭhito etarahi mahatiṃ sampattiṃ paccanubhavati, uḷārāni ca puññāni karotī’’ti. Taṃ sutvā satthā ‘‘na, bhikkhave, tassa ettakāva sampatti, atha kho āyupariyosāne tāvatiṃsabhavane sakkassa devarañño putto hutvā nibbattissati, mahatiṃ dibbasampattiñca <pb ed="V" n="0.0170" /> paṭilabhissatī’’ti byākāsi. Taṃ sutvā bhikkhū ca mahājano <pb ed="M" n="0.0181" /> ca ‘‘idaṃ kira kāraṇaṃ disvā dīghadassī bhagavā jātamattassevassa āmakasusāne chaḍḍitassa tattha gantvā saṅgahaṃ akāsī’’ti satthu ñāṇavisesaṃ thometvā tasmiṃ attabhāve tassa pavattiṃ kathesuṃ. Tamatthaṃ dīpentā saṅgītikārā –</p>

<p rend="hangnum" n="453"><hi rend="paranum">453</hi><hi rend="dot">.</hi></p>

<p rend="gatha1"> ‘‘Accherarūpaṃ sugatassa ñāṇaṃ, satthā yathā puggalaṃ byākāsi;</p>

<p rend="gathalast">Ussannapuññāpi bhavanti heke, parittapuññāpi bhavanti heke.</p>

<p rend="hangnum" n="454"><hi rend="paranum">454</hi><hi rend="dot">.</hi></p>

<p rend="gatha1"> ‘‘Ayaṃ kumāro sīvathikāya chaḍḍito, aṅguṭṭhasnehena yāpeti rattiṃ;</p>

<p rend="gathalast">Na yakkhabhūtā na sarīsapā vā, viheṭhayeyyuṃ katapuññaṃ kumāraṃ.</p>

<p rend="hangnum" n="455"><hi rend="paranum">455</hi><hi rend="dot">.</hi></p>

<p rend="gatha1"> ‘‘Sunakhāpimassa palihiṃsu pāde, dhaṅkā siṅgālā parivattayanti;</p>

<p rend="gathalast">Gabbhāsayaṃ <pb ed="P" n="0.0197" /> pakkhigaṇā haranti, kākā pana akkhimalaṃ haranti.</p>

<p rend="hangnum" n="456"><hi rend="paranum">456</hi><hi rend="dot">.</hi></p>

<p rend="gatha1"> ‘‘Nayimassa rakkhaṃ vidahiṃsu keci, na osadhaṃ sāsapadhūpanaṃ vā;</p>

<p rend="gathalast">Nakkhattayogampi na aggahesuṃ, na sabbadhaññānipi ākiriṃsu.</p>

<p rend="hangnum" n="457"><hi rend="paranum">457</hi><hi rend="dot">.</hi></p>

<p rend="gatha1"> ‘‘Etādisaṃ uttamakicchapattaṃ, rattābhataṃ sīvathikāya chaḍḍitaṃ;</p>

<p rend="gathalast">Nonītapiṇḍaṃva pavedhamānaṃ, sasaṃsayaṃ jīvitasāvasesaṃ.</p>

<p rend="hangnum" n="458"><hi rend="paranum">458</hi><hi rend="dot">.</hi></p>

<p rend="gatha1"> ‘‘Tamaddasā devamanussapūjito, disvā ca taṃ byākari bhūripañño;</p>

<p rend="gathalast">‘Ayaṃ kumāro nagarassimassa, aggakuliko bhavissati bhogato ca’.</p>

<p rend="hangnum" n="459"><hi rend="paranum">459</hi><hi rend="dot">.</hi></p>

<p rend="gatha1"> ‘‘Kissa <pb ed="M" n="0.0182" /> vataṃ kiṃ pana brahmacariyaṃ, kissa suciṇṇassa ayaṃ vipāko;</p>

<p rend="gathalast">Etādisaṃ byasanaṃ pāpuṇitvā, taṃ tādisaṃ paccanubhossatiddhi’’nti. –</p>

<p rend="unindented">Cha gāthā avocuṃ.</p>

<p rend="bodytext" n="453"><hi rend="paranum">453</hi><hi rend="dot">.</hi> Tattha <hi rend="bold">accherarūpa</hi>nti acchariyasabhāvaṃ. <hi rend="bold">Sugatassa ñāṇa</hi>nti aññehi asādhāraṇaṃ sammāsambuddhassa <pb ed="V" n="0.0171" /> ñāṇaṃ, āsayānusayañāṇādisabbaññutaññāṇameva sandhāya vuttaṃ. Tayidaṃ aññesaṃ avisayabhūtaṃ kathaṃ ñāṇanti āha <hi rend="bold">‘‘satthā yathā puggalaṃ byākāsī’’</hi>ti. Tena satthu desanāya eva ñāṇassa acchariyabhāvo viññāyatīti dasseti.</p>

<p rend="bodytext">Idāni byākaraṇaṃ dassento <hi rend="bold">‘‘ussannapuññāpi bhavanti heke, parittapuññāpi bhavanti heke’’</hi>ti āha. Tassattho – ussannakusaladhammāpi idhekacce puggalā laddhapaccayassa <pb ed="P" n="0.0198" /> apuññassa vasena jātiādinā nihīnā bhavanti, parittapuññāpi appatarapuññadhammāpi eke sattā khettasampattiādinā tassa puññassa mahājutikatāya uḷārā bhavantīti.</p>

<p rend="bodytext" n="454"><hi rend="paranum">454</hi><hi rend="dot">.</hi><hi rend="bold">Sīvathikāyā</hi>ti susāne. <hi rend="bold">Aṅguṭṭhasnehenā</hi>ti aṅguṭṭhato pavattasnehena, devatāya aṅguṭṭhato paggharitakhīrenāti attho. <hi rend="bold">Na yakkhabhūtā na sarīsapā vā</hi>ti pisācabhūtā vā yakkhabhūtā vā sarīsapā vā ye keci sarantā gacchantā vā <hi rend="bold">na viheṭhayeyyuṃ</hi> na bādheyyuṃ.</p>

<p rend="bodytext" n="455"><hi rend="paranum">455</hi><hi rend="dot">.</hi><hi rend="bold">Palihiṃsu pāde</hi>ti attano jivhāya pāde lihisuṃ. <hi rend="bold">Dhaṅkā</hi>ti kākā. <hi rend="bold">Parivattayantī</hi>ti ‘‘mā naṃ kumāraṃ keci viheṭheyyu’’nti rakkhantā nirogabhāvajānanatthaṃ aparāparaṃ parivattanti. <hi rend="bold">Gabbhāsaya</hi>nti gabbhamalaṃ. <hi rend="bold">Pakkhigaṇā</hi>ti gijjhakulalādayo sakuṇagaṇā. <hi rend="bold">Harantī</hi>ti apanenti. <hi rend="bold">Akkhimala</hi>nti akkhigūthaṃ.</p>

<p rend="bodytext" n="456"><hi rend="paranum">456</hi><hi rend="dot">.</hi><hi rend="bold">Kecī</hi>ti <pb ed="M" n="0.0183" /> keci manussā, amanussā pana rakkhaṃ saṃvidahiṃsu. <hi rend="bold">Osadha</hi>nti tadā āyatiñca ārogyāvahaṃ agadaṃ. <hi rend="bold">Sāsapadhūpanaṃ vā</hi>ti yaṃ jātassa dārakassa rakkhaṇatthaṃ sāsapena dhūpanaṃ karonti, tampi tassa karontā nāhesunti dīpenti. <hi rend="bold">Nakkhattayogampi na aggahesu</hi>nti nakkhattayuttampi na gaṇhiṃsu. ‘‘Asukamhi nakkhatte tithimhi muhutte ayaṃ jāto’’ti evaṃ jātakammampissa na keci akaṃsūti attho. <hi rend="bold">Na sabbadhaññānipi ākiriṃsū</hi>ti maṅgalaṃ karontā agadavasena yaṃ sāsapatelamissitaṃ sāliādidhaññaṃ ākiranti, tampissa nākaṃsūti attho.</p>

<p rend="bodytext" n="457"><hi rend="paranum">457</hi><hi rend="dot">.</hi><hi rend="bold">Etādisa</hi>nti evarūpaṃ <pb ed="P" n="0.0199" />. <hi rend="bold">Uttamakicchapatta</hi>nti paramakicchaṃ āpannaṃ ativiya dukkhappattaṃ. <hi rend="bold">Rattābhata</hi>nti rattiyaṃ ābhataṃ. <hi rend="bold">Nonītapiṇḍaṃ viyā</hi>ti navanītapiṇḍasadisaṃ, maṃsapesimattatā evaṃ vuttaṃ. <hi rend="bold">Pavedhamāna</hi>nti dubbalabhāvena pakampamānaṃ. <hi rend="bold">Sasaṃsaya</hi>nti ‘‘jīvati nu kho na nu kho jīvatī’’ti saṃsayitatāya saṃsayavantaṃ. <hi rend="bold">Jīvitasāvasesa</hi>nti jīvitaṭṭhitiyā hetubhūtānaṃ <pb ed="V" n="0.0172" /> sādhanānaṃ abhāvena kevalaṃ jīvitamattāvasesakaṃ.</p>

<p rend="bodytext" n="458"><hi rend="paranum">458</hi><hi rend="dot">.</hi><hi rend="bold">Aggakuliko bhavissati bhogato cā</hi>ti bhoganimittaṃ bhogassa vasena aggakuliko seṭṭhakuliko bhavissatīti attho.</p>

<p rend="bodytext" n="459"><hi rend="paranum">459</hi><hi rend="dot">.</hi> ‘‘Kissa vata’’nti ayaṃ gāthā satthu santike ṭhitehi upāsakehi tena katakammassa pucchāvasena vuttā. Sā ca kho sivathikāya sannipatitehīti veditabbā. Tattha <hi rend="bold">kissā</hi>ti kiṃ assa. <hi rend="bold">Vata</hi>nti vatasamādānaṃ. Puna <hi rend="bold">kissā</hi>ti kīdisassa suciṇṇassa vatassa brahmacariyassa cāti vibhattiṃ vipariṇāmetvā yojanā. <hi rend="bold">Etādisa</hi>nti gaṇikāya kucchiyā nibbattanaṃ, susāne chaḍḍananti evarūpaṃ. <hi rend="bold">Byasana</hi>nti anatthaṃ. <hi rend="bold">Tādisa</hi>nti tathārūpaṃ, ‘‘aṅguṭṭhasnehena yāpeti ratti’’ntiādinā, ‘‘ayaṃ kumāro nagarassimassa aggakuliko bhavissatī’’tiādinā ca vuttappakāranti attho. <hi rend="bold">Iddhi</hi>nti deviddhiṃ, dibbasampattinti vuttaṃ hoti.</p>

<p rend="bodytext">Idāni tehi upāsakehi puṭṭho bhagavā yathā tadā byākāsi, taṃ dassentā saṅgītikārā –</p>

<p rend="hangnum" n="460"><hi rend="paranum">460</hi><hi rend="dot">.</hi></p>

<p rend="gatha1"> ‘‘Buddhapamukhassa <pb ed="M" n="0.0184" /> bhikkhusaṅghassa, pūjaṃ akāsi janatā uḷāraṃ;</p>

<p rend="gathalast">Tatrassa cittassahu aññathattaṃ, vācaṃ abhāsi pharusaṃ asabbhaṃ.</p>

<p rend="hangnum" n="461"><hi rend="paranum">461</hi><hi rend="dot">.</hi></p>

<p rend="gatha1"> ‘‘So taṃ vitakkaṃ pavinodayitvā, pītiṃ pasādaṃ paṭiladdhā pacchā;</p>

<p rend="gathalast">Tathāgataṃ <pb ed="P" n="0.0200" /> jetavane vasantaṃ, yāguyā upaṭṭhāsi sattarattaṃ.</p>

<p rend="hangnum" n="462"><hi rend="paranum">462</hi><hi rend="dot">.</hi></p>

<p rend="gatha1"> ‘‘Tassa vataṃ taṃ pana brahmacariyaṃ, tassa suciṇṇassa ayaṃ vipāko;</p>

<p rend="gathalast">Etādisaṃ byasanaṃ pāpuṇitvā, taṃ tādisaṃ paccanubhossatiddhiṃ.</p>

<p rend="hangnum" n="463"><hi rend="paranum">463</hi><hi rend="dot">.</hi></p>

<p rend="gatha1"> ‘‘Ṭhatvāna so vassasataṃ idheva, sabbehi kāmehi samaṅgibhūto;</p>

<p rend="gathalast">Kāyassa bhedā abhisamparāyaṃ, sahabyataṃ gacchati vāsavassā’’ti. –</p>

<p rend="unindented">Catasso gāthā avocuṃ.</p>

<p rend="bodytext" n="460"><hi rend="paranum">460</hi><hi rend="dot">.</hi> Tattha <pb ed="V" n="0.0173" /><hi rend="bold">janatā</hi>ti janasamūho, upāsakagaṇoti adhippāyo. <hi rend="bold">Tatrā</hi>ti tassaṃ pūjāyaṃ. <hi rend="bold">Assā</hi>ti tassa dārakassa. <hi rend="bold">Cittassahu aññathatta</hi>nti purimabhavasmiṃ cittassa aññathābhāvo anādaro agāravo apaccayo ahosi. <hi rend="bold">Asabbha</hi>nti sādhusabhāya sāvetuṃ ayuttaṃ pharusaṃ vācaṃ abhāsi.</p>

<p rend="bodytext" n="461"><hi rend="paranum">461</hi><hi rend="dot">.</hi><hi rend="bold">So</hi>ti so ayaṃ. <hi rend="bold">Taṃ vitakka</hi>nti taṃ pāpakaṃ vitakkaṃ. <hi rend="bold">Pavinodayitvā</hi>ti mātarā katāya saññattiyā vūpasametvā. <hi rend="bold">Pītiṃ pasādaṃ paṭiladdhā</hi>ti pītiṃ pasādañca paṭilabhitvā uppādetvā. <hi rend="bold">Yāguyā upaṭṭhāsī</hi>ti yāgudānena upaṭṭhahi. <hi rend="bold">Sattaratta</hi>nti sattadivasaṃ.</p>

<p rend="bodytext" n="462"><hi rend="paranum">462</hi><hi rend="dot">.</hi><hi rend="bold">Tassa</hi><pb ed="M" n="0.0185" /><hi rend="bold">vataṃ taṃ pana brahmacariya</hi>nti taṃ mayā heṭṭhā vuttappakāraṃ attano cittassa pasādanaṃ dānañca imassa puggalassa vataṃ taṃ brahmacariyañca, aññaṃ kiñci natthīti attho.</p>

<p rend="bodytext" n="463"><hi rend="paranum">463</hi><hi rend="dot">.</hi><hi rend="bold">Ṭhatvānā</hi>ti yāva āyupariyosānā idheva manussaloke ṭhatvā. <hi rend="bold">Abhisamparāya</hi>nti punabbhave. <hi rend="bold">Sahabyataṃ gacchati vāsavassā</hi>ti sakkassa devānamindassa <pb ed="P" n="0.0201" /> puttabhāvena sahabhāvaṃ gamissati. Anāgatatthe hi idaṃ paccuppannakālavacanaṃ. Sesaṃ sabbattha uttānamevāti.</p>

<p rend="centre">Kumārapetavatthuvaṇṇanā niṭṭhitā.</p>

<p rend="subhead">6. Seriṇīpetivatthuvaṇṇanā</p>

<p rend="bodytext"><hi rend="bold">Naggā dubbaṇṇarūpāsī</hi>ti idaṃ satthari jetavane viharante seriṇīpetiṃ ārabbha vuttaṃ. Kururaṭṭhe kira hatthinipure seriṇī nāma ekā rūpūpajīvinī ahosi. Tattha ca uposathakaraṇatthāya tato tato bhikkhū sannipatiṃsu. Puna mahābhikkhusannipāto ahosi. Taṃ disvā manussā tilataṇḍulādiṃ sappinavanītamadhuādiñca bahuṃ dānūpakaraṇaṃ sajjetvā mahādānaṃ pavattesuṃ. Tena ca samayena sā gaṇikā assaddhā appasannā maccheramalapariyuṭṭhitacittā tehi manussehi ‘‘ehi tāva idaṃ dānaṃ anumodāhī’’ti ussāhitāpi ‘‘kiṃ tena muṇḍakānaṃ samaṇānaṃ dinnenā’’ti appasādameva nesaṃ sampavedesi, kuto appamattakassa pariccāgo.</p>

<p rend="bodytext">Sā aparena samayena kālaṃ katvā aññatarassa paccantanagarassa parikhāpiṭṭhe petī hutvā nibbatti. Atha hatthinipuravāsī aññataro upāsako vaṇijjāya taṃ nagaraṃ gantvā rattiyā paccūsasamaye <pb ed="V" n="0.0174" /> parikhāpiṭṭhaṃ gato tādisena payojanena. Sā tattha taṃ disvā sañjānitvā naggā aṭṭhittacamattāvasesasarīrā ativiya bībhacchadassanā avidūre ṭhatvā attānaṃ dassesi. So taṃ disvā –</p>

<p rend="hangnum" n="464"><hi rend="paranum">464</hi><hi rend="dot">.</hi></p>

<p rend="gatha1"> ‘‘Naggā <pb ed="M" n="0.0186" /> dubbaṇṇarūpāsi, kisā dhamanisanthatā;</p>

<p rend="gathalast">Upphāsulike kisike, kā nu tvaṃ idha tiṭṭhasī’’ti. –</p>

<p rend="unindented">Gāthāya pucchi. Sāpissa –</p>

<p rend="hangnum" n="465"><hi rend="paranum">465</hi><hi rend="dot">.</hi></p>

<p rend="gatha1"> ‘‘Ahaṃ bhadante petīmhi, duggatā yamalokikā;</p>

<p rend="gathalast">Pāpakammaṃ karitvāna, petalokaṃ ito gatā’’ti. –</p>

<p rend="unindented">Gāthāya attānaṃ pakāsesi. Puna tena –</p>

<p rend="hangnum" n="466"><hi rend="paranum">466</hi><hi rend="dot">.</hi></p>

<p rend="gatha1"> ‘‘Kiṃ nu kāyena vācāya, manasā dukkaṭaṃ kataṃ;</p>

<p rend="gathalast">Kissakammavipākena, petalokaṃ ito gatā’’ti. –</p>

<p rend="unindented">Gāthāya katakammaṃ pucchitā –</p>

<p rend="hangnum" n="467"><hi rend="paranum">467</hi><hi rend="dot">.</hi></p>

<p rend="gatha1"> ‘‘Anāvaṭesu <pb ed="P" n="0.0202" /> titthesu, viciniṃ aḍḍhamāsakaṃ;</p>

<p rend="gathalast">Santesu deyyadhammesu, dīpaṃ nākāsimattano.</p>

<p rend="hangnum" n="468"><hi rend="paranum">468</hi><hi rend="dot">.</hi></p>

<p rend="gatha1"> ‘‘Nadiṃ upemi tasitā, rittakā parivattati;</p>

<p rend="gathalast">Chāyaṃ upemi uṇhesu, ātapo parivattati.</p>

<p rend="hangnum" n="469"><hi rend="paranum">469</hi><hi rend="dot">.</hi></p>

<p rend="gatha1"> ‘‘Aggivaṇṇo ca me vāto, ḍahanto upavāyati;</p>

<p rend="gathalast">Etañca bhante arahāmi, aññañca pāpakaṃ tato.</p>

<p rend="hangnum" n="470"><hi rend="paranum">470</hi><hi rend="dot">.</hi></p>

<p rend="gatha1"> ‘‘Gantvāna <pb ed="V" n="0.0175" /> hatthiniṃ puraṃ, vajjesi mayha mātaraṃ;</p>

<p rend="gatha2">‘Dhītā ca te mayā diṭṭhā, duggatā yamalokikā;</p>

<p rend="gathalast">Pāpakammaṃ karitvāna, petalokaṃ ito gatā’.</p>

<p rend="hangnum" n="471"><hi rend="paranum">471</hi><hi rend="dot">.</hi></p>

<p rend="gatha1"> ‘‘Atthi me ettha nikkhittaṃ, anakkhātañca taṃ mayā;</p>

<p rend="gathalast">Cattāri satasahassāni, pallaṅkassa ca heṭṭhato.</p>

<p rend="hangnum" n="472"><hi rend="paranum">472</hi><hi rend="dot">.</hi></p>

<p rend="gatha1"> ‘‘Tato me dānaṃ dadatu, tassā ca hotu jīvikā;</p>

<p rend="gatha2">Dānaṃ datvā ca me mātā, dakkhiṇaṃ anudicchatu;</p>

<p rend="gathalast">Tadāhaṃ sukhitā hessaṃ, sabbakāmasamiddhinī’’ti. –</p>

<p rend="unindented">Imāhi <pb ed="M" n="0.0187" /> chahi gāthāhi attanā katakammañceva puna tena attano kātabbaṃ atthañca ācikkhi.</p>

<p rend="bodytext" n="467"><hi rend="paranum">467</hi><hi rend="dot">.</hi> Tattha <hi rend="bold">anāvaṭesu titthesū</hi>ti kenaci anivāritesu nadītaḷākādīnaṃ titthapadesesu, yattha manussā nhāyanti, udakakiccaṃ karonti, tādisesu ṭhānesu. <hi rend="bold">Viciniṃ aḍḍhamāsaka</hi>nti ‘‘manussehi ṭhapetvā vissaritaṃ apināmettha kiñci labheyya’’nti lobhābhibhūtā aḍḍhamāsakamattampi viciniṃ gavesiṃ. Atha vā <hi rend="bold">anāvaṭesu titthesū</hi>ti upasaṅkamanena kenaci anivāritesu sattānaṃ payogāsayasuddhiyā kāraṇabhāvena titthabhūtesu samaṇabrāhmaṇesu vijjamānesu. <hi rend="bold">Viciniṃ aḍḍhamāsaka</hi>nti maccheramalapariyuṭṭhitacittā kassaci kiñci adentī aḍḍhamāsakampi visesena ciniṃ, na sañciniṃ puññaṃ. Tenāha <hi rend="bold">‘‘santesu deyyadhammesu, dīpaṃ nākāsimattano’’</hi>ti.</p>

<p rend="bodytext" n="468"><hi rend="paranum">468</hi><hi rend="dot">.</hi><hi rend="bold">Tasitā</hi>ti pipāsitā. <hi rend="bold">Rittakā</hi>ti kākapeyyā sandamānāpi nadī mama pāpakammena udakena rittā tucchā vālikamattā <pb ed="P" n="0.0203" /> hutvā parivattati. <hi rend="bold">Uṇhesū</hi>ti uṇhasamayesu. <hi rend="bold">Ātapo parivattatī</hi>ti chāyāṭṭhānaṃ mayi upagatāya ātapo sampajjati.</p>

<p rend="bodytext" n="469-70"><hi rend="paranum">469-70</hi><hi rend="dot">.</hi><hi rend="bold">Aggivaṇṇo</hi>ti samphassena aggisadiso. Tena vuttaṃ <hi rend="bold">‘‘ḍahanto upavāyatī’’</hi>ti. <hi rend="bold">Etañca, bhante, arahāmī</hi>ti, <hi rend="bold">bhante</hi>ti taṃ upāsakaṃ garukārena vadati. Bhante, etañca yathāvuttaṃ pipāsādidukkhaṃ, aññañca tato pāpakaṃ dāruṇaṃ dukkhaṃ anubhavituṃ arahāmi tajjassa <pb ed="V" n="0.0176" /> pāpassa katattāti adhippāyo. <hi rend="bold">Vajjesī</hi>ti vadeyyāsi.</p>

<p rend="bodytext" n="471-72"><hi rend="paranum">471-72</hi><hi rend="dot">.</hi><hi rend="bold">Ettha nikkhittaṃ, anakkhāta</hi>nti ‘‘ettakaṃ ettha nikkhitta’’nti anācikkhitaṃ. Idāni tassa parimāṇaṃ ṭhapitaṭṭhānañca dassentī <hi rend="bold">‘‘cattāri satasahassāni, pallaṅkassa ca heṭṭhato’’</hi>ti āha. Tattha <hi rend="bold">pallaṅkassā</hi>ti pubbe attano sayanapallaṅkassa. <hi rend="bold">Tato</hi>ti nihitadhanato ekadesaṃ gahetvā mamaṃ uddissa dānaṃ detu. <hi rend="bold">Tassā</hi>ti mayhaṃ mātuyā.</p>

<p rend="bodytext">Evaṃ <pb ed="M" n="0.0188" /> tāya petiyā vutte so upāsako tassā vacanaṃ sampaṭicchitvā tattha attano karaṇīyaṃ tīretvā hatthinipuraṃ gantvā tassā mātuyā tamatthaṃ ārocesi. Tamatthaṃ dassetuṃ –</p>

<p rend="hangnum" n="473"><hi rend="paranum">473</hi><hi rend="dot">.</hi></p>

<p rend="gatha1"> Sādhūti so paṭissutvā, gantvāna hatthiniṃ puraṃ;</p>

<p rend="bodytext">Avoca tassā mātaraṃ –</p>

<p rend="gatha1">‘‘Dhītā ca te mayā diṭṭhā, duggatā yamalokikā;</p>

<p rend="gathalast">Pāpakammaṃ karitvāna, petalokaṃ ito gatā.</p>

<p rend="hangnum" n="474"><hi rend="paranum">474</hi><hi rend="dot">.</hi></p>

<p rend="gatha1"> ‘‘Sā maṃ tattha samādapesi, vajjesi mayha mātaraṃ;</p>

<p rend="gatha2">‘Dhītā ca te mayā diṭṭhā, duggatā yamalokikā;</p>

<p rend="gathalast">Pāpakammaṃ karitvāna, petalokaṃ ito gatā.</p>

<p rend="hangnum" n="475"><hi rend="paranum">475</hi><hi rend="dot">.</hi></p>

<p rend="gatha1"> ‘‘‘Atthi ca me ettha nikkhittaṃ, anakkhātañca taṃ mayā;</p>

<p rend="gathalast">Cattāri satasahassāni, pallaṅkassa ca heṭṭhato.</p>

<p rend="hangnum" n="476"><hi rend="paranum">476</hi><hi rend="dot">.</hi></p>

<p rend="gatha1"> ‘‘‘Tato <pb ed="P" n="0.0204" /> me dānaṃ dadatu, tassā ca hotu jīvikā;</p>

<p rend="gatha2">Dānaṃ datvā ca me mātā, dakkhiṇaṃ anudicchatu;</p>

<p rend="gathalast">Tadāhaṃ sukhitā hessaṃ, sabbakāmasamiddhinī’.</p>

<p rend="hangnum" n="477"><hi rend="paranum">477</hi><hi rend="dot">.</hi></p>

<p rend="gatha1"> ‘‘Tato hi sā dānamadā, tassā dakkhiṇamādisī;</p>

<p rend="gathalast">Petī ca sukhitā āsi, tassā cāsi sujīvikā’’ti. –</p>

<p rend="unindented">Saṅgītikārā <pb ed="V" n="0.0177" /> āhaṃsu. Tā suviññeyyāva.</p>

<p rend="bodytext">Taṃ sutvā tassā mātā bhikkhusaṅghassa dānaṃ datvā tassā ādisi. Tena sā paṭiladdhūpakaraṇasampattiyaṃ ṭhitā mātu attānaṃ dassetvā taṃ kāraṇaṃ ācikkhi, mātā bhikkhūnaṃ ārocesi, bhikkhū taṃ pavattiṃ bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.</p>

<p rend="centre">Seriṇīpetivatthuvaṇṇanā niṭṭhitā.</p>

<p rend="subhead">7. Migaluddakapetavatthuvaṇṇanā</p>

<p rend="bodytext"><hi rend="bold">Naranāripurakkhato</hi><pb ed="M" n="0.0189" /><hi rend="bold">yuvā</hi>ti idaṃ bhagavati veḷuvane viharante migaluddakapetaṃ ārabbha vuttaṃ. Rājagahe kira aññataro luddako rattindivaṃ mige vadhitvā jīvikaṃ kappesi. Tasseko upāsako mitto ahosi, so taṃ sabbakālaṃ pāpato nivattetuṃ asakkonto ‘‘ehi, samma, rattiyaṃ pāṇātipātā viramāhī’’ti rattiyaṃ puññe samādapesi. So rattiyaṃ viramitvā divā eva pāṇātipātaṃ karoti.</p>

<p rend="bodytext">So aparena samayena kālaṃ katvā rājagahasamīpe vemānikapeto hutvā nibbatto, divasabhāgaṃ mahādukkhaṃ anubhavitvā rattiyaṃ pañcahi kāmaguṇehi samappitā samaṅgībhūto paricāresi. Taṃ disvā āyasmā nārado –</p>

<p rend="hangnum" n="478"><hi rend="paranum">478</hi><hi rend="dot">.</hi></p>

<p rend="gatha1"> ‘‘Naranāripurakkhato <pb ed="P" n="0.0205" /> yuvā, rajanīyehi kāmaguṇehi sobhasi;</p>

<p rend="gathalast">Divasaṃ anubhosi kāraṇaṃ, kimakāsi purimāya jātiyā’’ti. –</p>

<p rend="unindented">Imāya gāthāya paṭipucchi. Tattha <hi rend="bold">naranāripurakkhato</hi>ti paricārakabhūtehi devaputtehi devadhītāhi ca purakkhato payirupāsito. <hi rend="bold">Yuvā</hi>ti taruṇo. <hi rend="bold">Rajanīyehī</hi>ti kamanīyehi rāguppattihetubhūtehi. <hi rend="bold">Kāmaguṇehī</hi>ti kāmakoṭṭhāsehi. <hi rend="bold">Sobhasī</hi>ti samaṅgibhāvena virocasi rattiyanti adhippāyo. Tenāha <hi rend="bold">‘‘divasaṃ anubhosi kāraṇa’’</hi>nti, divasabhāge pana nānappakāraṃ kāraṇaṃ ghātanaṃ paccanubhavasi. <hi rend="bold">Rajanī</hi>ti vā rattīsu. <hi rend="bold">Yehī</hi>ti nipātamattaṃ. <hi rend="bold">Kimakāsi purimāya jātiyā</hi>ti evaṃ sukhadukkhasaṃvattaniyaṃ kiṃ nāma kammaṃ ito purimāya jātiyā tvaṃ akattha, taṃ kathehīti attho <pb ed="V" n="0.0178" />.</p>

<p rend="bodytext">Taṃ sutvā peto therassa attanā katakammaṃ ācikkhanto –</p>

<p rend="hangnum" n="479"><hi rend="paranum">479</hi><hi rend="dot">.</hi></p>

<p rend="gatha1"> ‘‘Ahaṃ rājagahe ramme, ramaṇīye giribbaje;</p>

<p rend="gathalast">Migaluddo pure āsiṃ, lohitapāṇi dāruṇo.</p>

<p rend="hangnum" n="480"><hi rend="paranum">480</hi><hi rend="dot">.</hi></p>

<p rend="gatha1"> ‘‘Avirodhakaresu <pb ed="M" n="0.0190" /> pāṇisu, puthusattesu paduṭṭhamānaso;</p>

<p rend="gathalast">Vicariṃ atidāruṇo sadā, parahiṃsāya rato asaññato.</p>

<p rend="hangnum" n="481"><hi rend="paranum">481</hi><hi rend="dot">.</hi></p>

<p rend="gatha1"> ‘‘Tassa me sahāyo suhadayo, saddho āsi upāsako;</p>

<p rend="gathalast">Sopi maṃ anukampanto, nivāresi punappunaṃ.</p>

<p rend="hangnum" n="482"><hi rend="paranum">482</hi><hi rend="dot">.</hi></p>

<p rend="gatha1"> ‘‘‘Mākāsi pāpakaṃ kammaṃ, mā tāta duggatiṃ agā;</p>

<p rend="gathalast">Sace icchasi pecca sukhaṃ, virama pāṇavadhā asaṃyamā.</p>

<p rend="hangnum" n="483"><hi rend="paranum">483</hi><hi rend="dot">.</hi></p>

<p rend="gatha1"> ‘‘Tassāhaṃ vacanaṃ sutvā, sukhakāmassa hitānukampino;</p>

<p rend="gathalast">Nākāsiṃ sakalānusāsaniṃ, cirapāpābhirato abuddhimā.</p>

<p rend="hangnum" n="484"><hi rend="paranum">484</hi><hi rend="dot">.</hi></p>

<p rend="gatha1"> ‘‘So maṃ puna bhūrisumedhaso, anukampāya saṃyame nivesayi;</p>

<p rend="gathalast">Sace divā hanasi pāṇino, atha te rattiṃ bhavatu saṃyamo.</p>

<p rend="hangnum" n="485"><hi rend="paranum">485</hi><hi rend="dot">.</hi></p>

<p rend="gatha1"> ‘‘Svāhaṃ <pb ed="P" n="0.0206" /> divā hanitvā pāṇino, virato rattimahosi saññato;</p>

<p rend="gathalast">Rattāhaṃ paricāremi, divā khajjāmi duggato.</p>

<p rend="hangnum" n="486"><hi rend="paranum">486</hi><hi rend="dot">.</hi></p>

<p rend="gatha1"> ‘‘Tassa kammassa kusalassa, anubhomi rattiṃ amānusiṃ;</p>

<p rend="gathalast">Divā paṭihatāva kukkurā, upadhāvanti samantā khādituṃ.</p>

<p rend="hangnum" n="487"><hi rend="paranum">487</hi><hi rend="dot">.</hi></p>

<p rend="gatha1"> ‘‘Ye <pb ed="V" n="0.0179" /> ca te satatānuyogino, dhuvaṃ payuttā sugatassa sāsane;</p>

<p rend="gathalast">Maññāmi te amatameva kevalaṃ, adhigacchanti padaṃ asaṅkhata’’nti. –</p>

<p rend="unindented">Imā gāthā abhāsi.</p>

<p rend="bodytext" n="479-80"><hi rend="paranum">479-80</hi><hi rend="dot">.</hi> Tattha <pb ed="M" n="0.0191" /><hi rend="bold">luddo</hi>ti dāruṇo. <hi rend="bold">Lohitapāṇī</hi>ti abhiṇhaṃ pāṇaghātena lohitamakkhitapāṇī. <hi rend="bold">Dāruṇo</hi>ti kharo, sattānaṃ hiṃsanakoti attho. <hi rend="bold">Avirodhakaresū</hi>ti kenaci virodhaṃ akarontesu migasakuṇādīsu.</p>

<p rend="bodytext" n="482-83"><hi rend="paranum">482-83</hi><hi rend="dot">.</hi><hi rend="bold">Asaṃyamā</hi>ti asaṃvarā dussīlyā. <hi rend="bold">Sakalānusāsani</hi>nti sabbaṃ anusāsaniṃ, sabbakālaṃ pāṇātipātato paṭiviratinti attho. <hi rend="bold">Cirapāpābhirato</hi>ti cirakālaṃ pāpe abhirato.</p>

<p rend="bodytext" n="484"><hi rend="paranum">484</hi><hi rend="dot">.</hi><hi rend="bold">Saṃyame</hi>ti sucarite. <hi rend="bold">Nivesayī</hi>hi nivesesi. <hi rend="bold">Sace divā hanasi pāṇino, atha te rattiṃ bhavatu saṃyamo</hi>ti nivesitākāradassanaṃ. So kira sallapāsasajjanādinā rattiyampi pāṇavadhaṃ anuyutto ahosi.</p>

<p rend="bodytext" n="485"><hi rend="paranum">485</hi><hi rend="dot">.</hi><hi rend="bold">Divā khajjāmi duggato</hi>ti idāni duggatiṃ gato mahādukkhappatto divasabhāge khādiyāmi. Tassa kira divā sunakhehi migānaṃ khādāpitattā kammasarikkhakaṃ phalaṃ hoti, divasabhāge mahantā sunakhā upadhāvitvā aṭṭhisaṅghātamattāvasesaṃ sarīraṃ karonti. Rattiyā pana upagatāya taṃ pākatikameva hoti, dibbasampattiṃ anubhavati. Tena vuttaṃ –</p>

<p rend="hangnum" n="486"><hi rend="paranum">486</hi><hi rend="dot">.</hi></p>

<p rend="gatha1"> ‘‘Tassa <pb ed="P" n="0.0207" /> kammassa kusalassa, anubhomi rattiṃ amānusiṃ;</p>

<p rend="gathalast">Divā paṭihatāva kukkurā, upadhāvanti samantā khāditu’’nti.</p>

<p rend="bodytext">Tattha <hi rend="bold">paṭihatā</hi>ti paṭihatacittā baddhāghātā viya hutvā. <hi rend="bold">Samantā khāditu</hi>nti mama sarīraṃ samantato khādituṃ upadhāvanti. Idañca nesaṃ ativiya attano bhayāvahaṃ upagamanakālaṃ gahetvā vuttaṃ. Te pana upadhāvitvā aṭṭhimattāvasesaṃ sarīraṃ katvā gacchanti.</p>

<p rend="bodytext" n="487"><hi rend="paranum">487</hi><hi rend="dot">.</hi><hi rend="bold">Ye ca te satatānuyogino</hi>ti osānagāthāya ayaṃ saṅkhepattho – ahampi nāma rattiyaṃ <pb ed="V" n="0.0180" /> pāṇavadhamattato virato evarūpaṃ sampattiṃ <pb ed="M" n="0.0192" /> anubhavāmi. <hi rend="bold">Ye</hi> pana <hi rend="bold">te</hi> purisā <hi rend="bold">sugatassa</hi> buddhassa bhagavato <hi rend="bold">sāsane</hi> adhisīlādike <hi rend="bold">dhuvaṃ payuttā</hi> daḷhaṃ payuttā <hi rend="bold">satataṃ</hi> sabbakālaṃ anuyogavantā, <hi rend="bold">te</hi> puññavanto <hi rend="bold">kevalaṃ</hi> lokiyasukhena asammissaṃ <hi rend="bold">‘‘asaṅkhataṃ pada’’</hi>nti laddhanāmaṃ <hi rend="bold">amatameva adhigacchanti</hi> maññe, natthi tesaṃ tadadhigame koci vibandhoti.</p>

<p rend="bodytext">Evaṃ tena petena vutte thero taṃ pavattiṃ satthu ārocesi. Satthā tamatthaṃ aṭṭhuppattiṃ katvā sampattaparisāya dhammaṃ desesi. Sabbampi vuttanayameva.</p>

<p rend="centre">Migaluddakapetavatthuvaṇṇanā niṭṭhitā.</p>

<p rend="subhead">8. Dutiyamigaluddakapetavatthuvaṇṇanā</p>

<p rend="bodytext"><hi rend="bold">Kūṭāgāre ca pāsāde</hi>ti idaṃ bhagavati veḷuvane viharante aparaṃ migaluddakapetaṃ ārabbha vuttaṃ. Rājagahe kira aññataro māgaviko māṇavo vibhavasampannopi samāno bhogasukhaṃ pahāya rattindivaṃ mige hananto vicarati. Tassa sahāyabhūto eko upāsako anuddayaṃ paṭicca – ‘‘sādhu, samma, pāṇātipātato viramāhi, mā te ahosi dīgharattaṃ ahitāya dukkhāyā’’ti ovādaṃ adāsi. So <pb ed="P" n="0.0208" /> taṃ anādiyi. Atha so upāsako aññataraṃ attano manobhāvanīyaṃ khīṇāsavattheraṃ yāci – ‘‘sādhu, bhante, asukapurisassa tathā dhammaṃ desetha, yathā so pāṇātipātato virameyyā’’ti.</p>

<p rend="bodytext">Athekadivasaṃ so thero rājagahe piṇḍāya caranto tassa gehadvāre aṭṭhāsi. Taṃ disvā so māgaviko sañjātabahumāno paccuggantvā gehaṃ pavesetvā āsanaṃ paññāpetvā adāsi. Nisīdi thero paññatte āsane, sopi theraṃ upasaṅkamitvā nisīdi. Tassa thero pāṇātipāte ādīnavaṃ, tato viratiyā ānisaṃsañca pakāsesi. So taṃ sutvāpi tato viramituṃ na icchi. Atha naṃ thero āha – ‘‘sace, tvaṃ āvuso, sabbena sabbaṃ viramituṃ na sakkosi, rattimpi tāva viramassū’’ti, so ‘‘sādhu, bhante, viramāmi ratti’’nti tato virami. Sesaṃ anantaravatthusadisaṃ. Gāthāsu pana –</p>

<p rend="hangnum" n="488"><hi rend="paranum">488</hi><hi rend="dot">.</hi></p>

<p rend="gatha1"> ‘‘Kūṭāgāre <pb ed="M" n="0.0193" /> ca pāsāde, pallaṅke gonakatthate;</p>

<p rend="gathalast">Pañcaṅgikena turiyena, ramasi suppavādite.</p>

<p rend="hangnum" n="489"><hi rend="paranum">489</hi><hi rend="dot">.</hi></p>

<p rend="gatha1"> ‘‘Tato <pb ed="V" n="0.0181" /> ratyā vivasāne, sūriyuggamanaṃ pati;</p>

<p rend="gathalast">Apaviddho susānasmiṃ, bahudukkhaṃ nigacchasi.</p>

<p rend="hangnum" n="490"><hi rend="paranum">490</hi><hi rend="dot">.</hi></p>

<p rend="gatha1"> ‘‘Kiṃ nu kāyena vācāya, manasā dukkaṭaṃ kataṃ;</p>

<p rend="gathalast">Kissakammavipākena, idaṃ dukkhaṃ nigacchasī’’ti. –</p>

<p rend="unindented">Tīhi gāthāhi nāradatthero naṃ paṭipucchi. Athassa peto –</p>

<p rend="hangnum" n="491"><hi rend="paranum">491</hi><hi rend="dot">.</hi></p>

<p rend="gatha1"> ‘‘Ahaṃ rājagahe ramme, ramaṇīye giribbaje;</p>

<p rend="gathalast">Migaluddo pure āsiṃ, luddo cāsimasaññato.</p>

<p rend="hangnum" n="492"><hi rend="paranum">492</hi><hi rend="dot">.</hi></p>

<p rend="gatha1"> ‘‘Tassa me sahāyo suhadayo, saddho āsi upāsako;</p>

<p rend="gatha2">Tassa <pb ed="P" n="0.0209" /> kulūpako bhikkhu, āsi gotamasāvako;</p>

<p rend="gathalast">Sopi maṃ anukampanto, nivāresi punappunaṃ.</p>

<p rend="hangnum" n="493"><hi rend="paranum">493</hi><hi rend="dot">.</hi></p>

<p rend="gatha1"> ‘‘‘Mākāsi pāpakaṃ kammaṃ, mā tāta duggatiṃ agā;</p>

<p rend="gathalast">Sace icchasi pecca sukhaṃ, virama pāṇavadhā asaṃyamā’.</p>

<p rend="hangnum" n="494"><hi rend="paranum">494</hi><hi rend="dot">.</hi></p>

<p rend="gatha1"> ‘‘Tassāhaṃ vacanaṃ sutvā, sukhakāmassa hitānukampino;</p>

<p rend="gathalast">Nākāsiṃ sakalānusāsaniṃ, cirapāpābhirato abuddhimā.</p>

<p rend="hangnum" n="495"><hi rend="paranum">495</hi><hi rend="dot">.</hi></p>

<p rend="gatha1"> ‘‘So maṃ puna bhūrisumedhaso, anukampāya saṃyame nivesayi;</p>

<p rend="gathalast">‘Sace divā hanasi pāṇino, atha te rattiṃ bhavatu saṃyamo’.</p>

<p rend="hangnum" n="496"><hi rend="paranum">496</hi><hi rend="dot">.</hi></p>

<p rend="gatha1"> ‘‘Svāhaṃ divā hanitvā pāṇino, virato rattimahosi saññato;</p>

<p rend="gathalast">Rattāhaṃ paricāremi, divā khajjāmi duggato.</p>

<p rend="hangnum" n="497"><hi rend="paranum">497</hi><hi rend="dot">.</hi></p>

<p rend="gatha1"> ‘‘Tassa <pb ed="M" n="0.0194" /> kammassa kusalassa, anubhomi rattiṃ amānusiṃ;</p>

<p rend="gathalast">Divā paṭihatāva kukkurā, upadhāvanti samantā khādituṃ.</p>

<p rend="hangnum" n="498"><hi rend="paranum">498</hi><hi rend="dot">.</hi></p>

<p rend="gatha1"> ‘‘Ye <pb ed="V" n="0.0182" /> ca te satatānuyogino, dhuvaṃ payuttā sugatassa sāsane;</p>

<p rend="gathalast">Maññāmi te amatameva kevalaṃ, adhigacchanti padaṃ asaṅkhata’’nti. –</p>

<p rend="unindented">Tamatthaṃ ācikkhi. Tāsaṃ attho heṭṭhā vuttanayova.</p>

<p rend="centre">Dutiyamigaluddakapetavatthuvaṇṇanā niṭṭhitā.</p>

<p rend="subhead">9. Kūṭavinicchayikapetavatthuvaṇṇanā</p>

<p rend="bodytext"><hi rend="bold">Mālī kiriṭī kāyūrī</hi>ti idaṃ satthari veḷuvane viharante kūṭavinicchayikapetaṃ ārabbha vuttaṃ. Tadā bimbisāro rājā māsassa chasu divasesu uposathaṃ upavasati, taṃ anuvattantā bahū manussā uposathaṃ upavasanti. Rājā attano santikaṃ āgatāgate manusse pucchati – ‘‘kiṃ tumhehi uposatho upavuttho, udāhu na upavuttho’’ti? Tatreko adhikaraṇe niyuttakapuriso pisuṇavāco nekatiko lañjagāhako ‘‘na upavutthomhī’’ti vattuṃ asahanto ‘‘upavutthomhi, devā’’ti āha. Atha naṃ rājasamīpato nikkhantaṃ sahāyo āha – ‘‘kiṃ, samma, ajja tayā upavuttho’’ti? ‘‘Bhayenāhaṃ, samma, rañño sammukhā evaṃ avocaṃ, nāhaṃ uposathiko’’ti.</p>

<p rend="bodytext">Atha naṃ sahāyo āha – ‘‘yadi evaṃ upaḍḍhuposathopi tāva te ajja hotu, uposathaṅgāni samādiyāhī’’ti. So tassa vacanaṃ ‘‘sādhū’’ti sampaṭicchitvā gehaṃ gantvā abhutvāva mukhaṃ vikkhāletvā uposathaṃ adhiṭṭhāya rattiyaṃ vāsūpagato rittāsayasambhūtena <pb ed="P" n="0.0210" /> balavavātahetukena sūlena upacchinnāyusaṅkhāro cutianantaraṃ pabbatakucchiyaṃ vemānikapeto <pb ed="M" n="0.0195" /> hutvā nibbatti. So hi ekarattiṃ uposatharakkhaṇamattena vimānaṃ paṭilabhi dasakaññāsahassaparivāraṃ mahatiñca dibbasampattiṃ. Kūṭavinicchayikatāya pana pesuṇikatāya ca attano piṭṭhimaṃsāni sayameva okkantitvā khādati. Taṃ āyasmā nārado gijjakūṭato otaranto disvā –</p>

<p rend="hangnum" n="499"><hi rend="paranum">499</hi><hi rend="dot">.</hi></p>

<p rend="gatha1"> ‘‘Mālī kiriṭī kāyūrī, gattā te candanussadā;</p>

<p rend="gathalast">Pasannamukhavaṇṇosi, sūriyavaṇṇova sobhasi.</p>

<p rend="hangnum" n="500"><hi rend="paranum">500</hi><hi rend="dot">.</hi></p>

<p rend="gatha1"> ‘‘Amānusā <pb ed="V" n="0.0183" /> pārisajjā, ye teme paricārakā;</p>

<p rend="gatha2">Dasa kaññāsahassāni, yā temā paricārikā;</p>

<p rend="gathalast">Tā kambukāyūradharā, kañcanāveḷabhūsitā.</p>

<p rend="hangnum" n="501"><hi rend="paranum">501</hi><hi rend="dot">.</hi></p>

<p rend="gatha1"> ‘‘Mahānubhāvosi tuvaṃ, lomahaṃsanarūpavā;</p>

<p rend="gathalast">Piṭṭhimaṃsāni attano, sāmaṃ ukkacca khādasi.</p>

<p rend="hangnum" n="502"><hi rend="paranum">502</hi><hi rend="dot">.</hi></p>

<p rend="gatha1"> ‘‘Kiṃ nu kāyena vācāya, manasā dukkaṭaṃ kataṃ;</p>

<p rend="gatha2">Kissakammavipākena, piṭṭhimaṃsāni attano;</p>

<p rend="gathalast">Sāmaṃ ukkacca khādasīti.</p>

<p rend="hangnum" n="503"><hi rend="paranum">503</hi><hi rend="dot">.</hi></p>

<p rend="gatha1"> ‘‘Attanohaṃ anatthāya, jīvaloke acārisaṃ;</p>

<p rend="gathalast">Pesuññamusāvādena, nikativañcanāya ca.</p>

<p rend="hangnum" n="504"><hi rend="paranum">504</hi><hi rend="dot">.</hi></p>

<p rend="gatha1"> ‘‘Tatthāhaṃ parisaṃ gantvā, saccakāle upaṭṭhite;</p>

<p rend="gathalast">Atthaṃ dhammaṃ nirākatvā, adhammamanuvattisaṃ.</p>

<p rend="hangnum" n="505"><hi rend="paranum">505</hi><hi rend="dot">.</hi></p>

<p rend="gatha1"> ‘‘Evaṃ so khādatattānaṃ, yo hoti piṭṭhimaṃsiko;</p>

<p rend="gathalast">Yathāhaṃ ajja khādāmi, piṭṭhimaṃsāni attano.</p>

<p rend="hangnum" n="506"><hi rend="paranum">506</hi><hi rend="dot">.</hi></p>

<p rend="gatha1"> ‘‘Tayidaṃ <pb ed="P" n="0.0211" /> tayā nārada sāmaṃ diṭṭhaṃ, anukampakā ye kusalā vadeyyuṃ;</p>

<p rend="gathalast">Mā pesuṇaṃ mā ca musā abhāṇi, mā khosi piṭṭhimaṃsiko tuva’’nti. –</p>

<p rend="unindented">Thero <pb ed="M" n="0.0196" /> catūhi gāthāhi pucchi, sopi tassa catūhi gāthāhi etamatthaṃ vissajjesi.</p>

<p rend="bodytext" n="499"><hi rend="paranum">499</hi><hi rend="dot">.</hi> Tattha <hi rend="bold">mālī</hi>ti māladhārī, dibbapupphehi paṭimaṇḍitoti adhippāyo. <hi rend="bold">Kiriṭī</hi>ti veṭhitasīso. <hi rend="bold">Kāyūrī</hi>ti keyūravā, bāhālaṅkārapaṭimaṇḍitoti attho. <hi rend="bold">Gattā</hi>ti sarīrāvayavā. <hi rend="bold">Candanussadā</hi>ti candanasārānulittā. <hi rend="bold">Sūriyavaṇṇova sobhasī</hi>ti bālasūriyasadisavaṇṇo eva hutvā virocasi. ‘‘Araṇavaṇṇī pabhāsasī’’tipi pāḷi, araṇanti araṇiyehi devehi sadisavaṇṇo ariyāvakāsoti <pb ed="V" n="0.0184" /> attho.</p>

<p rend="bodytext" n="500"><hi rend="paranum">500</hi><hi rend="dot">.</hi><hi rend="bold">Pārisajjā</hi>ti parisapariyāpannā, upaṭṭhākāti attho. <hi rend="bold">Tuva</hi>nti tvaṃ. <hi rend="bold">Lomahaṃsanarūpavā</hi>ti passantānaṃ lomahaṃsajananarūpayutto. Mahānubhāvatāsamaṅgitāya hetaṃ vuttaṃ. <hi rend="bold">Ukkaccā</hi>ti ukkantitvā, chinditvāti attho.</p>

<p rend="bodytext" n="503"><hi rend="paranum">503</hi><hi rend="dot">.</hi><hi rend="bold">Acārisa</hi>nti acariṃ paṭipajjiṃ. <hi rend="bold">Pesuññamusāvādenā</hi>ti pesuññena ceva musāvādena ca. <hi rend="bold">Nikativañcanāya cā</hi>ti nikatiyā vañcanāya ca patirūpadassanena paresaṃ vikārena vañcanāya ca.</p>

<p rend="bodytext" n="504"><hi rend="paranum">504</hi><hi rend="dot">.</hi><hi rend="bold">Saccakāle</hi>ti saccaṃ vattuṃ yuttakāle. <hi rend="bold">Attha</hi>nti diṭṭhadhammikādibhedaṃ hitaṃ. <hi rend="bold">Dhamma</hi>nti kāraṇaṃ ñāyaṃ. <hi rend="bold">Nirākatvā</hi>ti chaḍḍetvā pahāya. <hi rend="bold">So</hi>ti yo pesuññādiṃ ācarati, so satto. Sesaṃ sabbaṃ heṭṭhā vuttanayameva.</p>

<p rend="centre">Kūṭavinicchayikapetavatthuvaṇṇanā niṭṭhitā.</p>

<p rend="subhead">10. Dhātuvivaṇṇapetavatthuvaṇṇanā</p>

<p rend="bodytext"><hi rend="bold">Antalikkhasmiṃ</hi><pb ed="P" n="0.0212" /><hi rend="bold">tiṭṭhanto</hi>ti idaṃ dhātuvivaṇṇapetavatthu. Bhagavati kusinārāyaṃ upavattane mallānaṃ sālavane yamakasālānamantare parinibbute dhātuvibhāge ca kate rājā ajātasattu attanā laddhadhātubhāgaṃ gahetvā satta vassāni satta ca māse satta ca divase buddhaguṇe anussaranto uḷārapūjaṃ pavattesi. Tattha asaṅkheyyā appameyyā manussā cittāni pasādetvā <pb ed="M" n="0.0197" /> saggūpagā ahesuṃ, chaḷāsītimattāni pana purisasahassāni cirakālabhāvitena assaddhiyena micchādassanena ca vipallatthacittā pasādanīyepi ṭhāne attano cittāni padosetvā petesu uppajjiṃsu. Tasmiṃyeva rājagahe aññatarassa vibhavasampannassa kuṭumbikassa bhariyā dhītā suṇisā ca pasannacittā ‘‘dhātupūjaṃ karissāmā’’ti gandhapupphādīni gahetvā dhātuṭṭhānaṃ gantuṃ āraddhā. So kuṭumbiko ‘‘kiṃ aṭṭhikānaṃ pūjanenā’’ti tā paribhāsetvā dhātupūjaṃ vivaṇṇesi. Tāpi tassa vacanaṃ anādiyitvā tattha gantvā dhātupūjaṃ katvā gehaṃ āgatā tādisena rogena abhibhūtā nacirasseva kālaṃ katvā devaloke nibbattiṃsu. So pana kodhena abhibhūto nacirasseva kālaṃ katvā tena pāpakammena petesu nibbatti.</p>

<p rend="bodytext">Athekadivasaṃ <pb ed="V" n="0.0185" /> āyasmā mahākassapo sattesu anukampāya tathārūpaṃ iddhābhisaṅkhāraṃ abhisaṅkhāsi, yathā manussā te pete tā ca devatāyo passanti. Tathā pana katvā cetiyaṅgaṇe ṭhito taṃ dhātuvivaṇṇakaṃ petaṃ tīhi gāthāhi pucchi. Tassa so peto byākāsi –</p>

<p rend="hangnum" n="507"><hi rend="paranum">507</hi><hi rend="dot">.</hi></p>

<p rend="gatha1"> ‘‘Antalikkhasmiṃ tiṭṭhanto, duggandho pūti vāyasi;</p>

<p rend="gathalast">Mukhañca te kimayo pūtigandhaṃ, khādanti kiṃ kammamakāsi pubbe.</p>

<p rend="hangnum" n="508"><hi rend="paranum">508</hi><hi rend="dot">.</hi></p>

<p rend="gatha1"> ‘‘Tato satthaṃ gahetvāna, okkantanti punappunaṃ;</p>

<p rend="gathalast">Khārena paripphositvā, okkantanti punappunaṃ.</p>

<p rend="hangnum" n="509"><hi rend="paranum">509</hi><hi rend="dot">.</hi></p>

<p rend="gatha1"> ‘‘Kiṃ nu kāyena vācāya, manasā dukkaṭaṃ kataṃ;</p>

<p rend="gathalast">Kissakammavipākena, idaṃ dukkhaṃ nigacchasī’’ti.</p>

<p rend="hangnum" n="510"><hi rend="paranum">510</hi><hi rend="dot">.</hi></p>

<p rend="gatha1"> ‘‘Ahaṃ <pb ed="P" n="0.0213" /> rājagahe ramme, ramaṇīye giribbaje;</p>

<p rend="gathalast">Issaro dhanadhaññassa, supahūtassa mārisa.</p>

<p rend="hangnum" n="511"><hi rend="paranum">511</hi><hi rend="dot">.</hi></p>

<p rend="gatha1"> ‘‘Tassāyaṃ me bhariyā ca, dhītā ca suṇisā ca me;</p>

<p rend="gatha2">Tā mālaṃ uppalañcāpi, paccagghañca vilepanaṃ;</p>

<p rend="gathalast">Thūpaṃ harantiyo vāresiṃ, taṃ pāpaṃ pakataṃ mayā.</p>

<p rend="hangnum" n="512"><hi rend="paranum">512</hi><hi rend="dot">.</hi></p>

<p rend="gatha1"> ‘‘Chaḷāsītisahassāni <pb ed="M" n="0.0198" />, mayaṃ paccattavedanā;</p>

<p rend="gathalast">Thūpapūjaṃ vivaṇṇetvā, paccāma niraye bhusaṃ.</p>

<p rend="hangnum" n="513"><hi rend="paranum">513</hi><hi rend="dot">.</hi></p>

<p rend="gatha1"> ‘‘Ye ca kho thūpapūjāya, vattante arahato mahe;</p>

<p rend="gathalast">Ādīnavaṃ pakāsenti, vivecayetha ne tato.</p>

<p rend="hangnum" n="514"><hi rend="paranum">514</hi><hi rend="dot">.</hi></p>

<p rend="gatha1"> ‘‘Imā ca passa ayantiyo, māladhārī alaṅkatā;</p>

<p rend="gathalast">Mālāvipākaṃnubhontiyo, samiddhā ca tā yasassiniyo.</p>

<p rend="hangnum" n="515"><hi rend="paranum">515</hi><hi rend="dot">.</hi></p>

<p rend="gatha1"> ‘‘Tañca <pb ed="V" n="0.0186" /> disvāna accheraṃ, abbhutaṃ lomahaṃsanaṃ;</p>

<p rend="gathalast">Namo karonti sappaññā, vandanti taṃ mahāmuniṃ.</p>

<p rend="hangnum" n="516"><hi rend="paranum">516</hi><hi rend="dot">.</hi></p>

<p rend="gatha1"> ‘‘Sohaṃ nūna ito gantvā, yoniṃ laddhāna mānusiṃ;</p>

<p rend="gathalast">Thūpapūjaṃ karissāmi, appamatto punappuna’’nti.</p>

<p rend="bodytext" n="507-8"><hi rend="paranum">507-8</hi><hi rend="dot">.</hi> Tattha <hi rend="bold">duggandho</hi>ti aniṭṭhagandho, kuṇapagandhagandhīti attho. Tenāha <hi rend="bold">‘‘pūti vāyasī’’</hi>ti. <hi rend="bold">Tato</hi>ti duggandhavāyanato kimīhi khāyitabbato ca upari. <hi rend="bold">Sattaṃ gahetvāna, okkantanti punappuna</hi>nti kammasañcoditā sattā nisitadhāraṃ satthaṃ gahetvā punappunaṃ taṃ vaṇamukhaṃ avakantanti. <hi rend="bold">Khārena paripphositvā, okkantanti punappuna</hi>nti avakantitaṭṭhāne khārodakena āsiñcitvā punappunampi avakantanti.</p>

<p rend="bodytext" n="510"><hi rend="paranum">510</hi><hi rend="dot">.</hi><hi rend="bold">Issaro dhanadhaññassa, supahūtassā</hi>ti ativiya pahūtassa <pb ed="P" n="0.0214" /> dhanassa dhaññassa ca issaro sāmī, aḍḍho mahaddhanoti attho.</p>

<p rend="bodytext" n="511"><hi rend="paranum">511</hi><hi rend="dot">.</hi><hi rend="bold">Tassāyaṃ me bhariyā ca, dhītā ca suṇisā cā</hi>ti tassa mayhaṃ ayaṃ purimattabhāve bhariyā, ayaṃ dhītā, ayaṃ suṇisā. Tā devabhūtā ākāse ṭhitāti dassento vadati. <hi rend="bold">Paccaggha</hi>nti abhinavaṃ. <hi rend="bold">Thūpaṃ harantiyo vāresi</hi>nti thūpaṃ pūjetuṃ upanentiyo dhātuṃ vivaṇṇento paṭikkhipiṃ. <hi rend="bold">Taṃ pāpaṃ pakataṃ mayā</hi>ti taṃ dhātuvivaṇṇanapāpaṃ kataṃ samācaritaṃ mayāti vippaṭisārappatto vadati.</p>

<p rend="bodytext" n="512"><hi rend="paranum">512</hi><hi rend="dot">.</hi><hi rend="bold">Chaḷāsītisahassānī</hi>ti <pb ed="M" n="0.0199" /> chasahassādhikā asītisahassamattā. <hi rend="bold">Maya</hi>nti te pete attanā saddhiṃ saṅgahetvā vadati. <hi rend="bold">Paccattavedanā</hi>ti visuṃ visuṃ anubhuyyamānadukkhavedanā. <hi rend="bold">Niraye</hi>ti baladukkhatāya pettivisayaṃ nirayasadisaṃ katvā āha.</p>

<p rend="bodytext" n="513"><hi rend="paranum">513</hi><hi rend="dot">.</hi><hi rend="bold">Ye ca kho thūpapūjāya, vattante arahato mahe</hi>ti arahato sammāsambuddhassa thūpaṃ uddissa pūjāmahe pavattamāne ahaṃ viya ye thūpapūjāya ādīnavaṃ dosaṃ pakāsenti. Te puggale tato puññato vivecayetha vivecāpayetha, paribāhire janayethāti aññāpadesena attano mahājāniyataṃ vibhāveti.</p>

<p rend="bodytext" n="514"><hi rend="paranum">514</hi><hi rend="dot">.</hi><hi rend="bold">Āyantiyo</hi>ti <pb ed="V" n="0.0187" /> ākāsena āgacchantiyo. <hi rend="bold">Mālāvipāka</hi>nti thūpe katamālāpūjāya vipākaṃ phalaṃ. <hi rend="bold">Samiddhā</hi>ti dibbasampattiyā samiddhā. <hi rend="bold">Tā yasassiniyo</hi>ti tā parivāravantiyo.</p>

<p rend="bodytext" n="515"><hi rend="paranum">515</hi><hi rend="dot">.</hi><hi rend="bold">Tañca disvānā</hi>ti tassa atiparittassa pūjāpuññassa acchariyaṃ abbhutaṃ lomahaṃsanaṃ atiuḷāraṃ vipākavisesaṃ disvā. <hi rend="bold">Namo karonti sappaññā, vandanti taṃ mahāmuni</hi>nti, bhante kassapa, imā itthiyo taṃ uttamapuññakkhettabhūtaṃ vandanti abhivādenti, namo karonti namakkārañca karontīti attho.</p>

<p rend="bodytext" n="516"><hi rend="paranum">516</hi><hi rend="dot">.</hi> Atha <pb ed="P" n="0.0215" /> so peto saṃviggamānaso saṃvegānurūpaṃ āyatiṃ attanā kātabbaṃ dassento <hi rend="bold">‘‘sohaṃ nūnā’’</hi>ti gāthamāha. Taṃ uttānatthameva.</p>

<p rend="bodytext">Evaṃ petena vutto mahākassapo taṃ aṭṭhuppattiṃ katvā sampattaparisāya dhammaṃ desesi.</p>

<p rend="centre">Dhātuvivaṇṇapetavatthuvaṇṇanā niṭṭhitā.</p>

<p rend="centre">Iti khuddaka-aṭṭhakathāya petavatthusmiṃ</p>

<p rend="bodytext">Dasavatthupaṭimaṇḍitassa</p>

<p rend="centre">Tatiyassa cūḷavaggassa atthasaṃvaṇṇanā niṭṭhitā.</p>
</body>
<back></back>
</text>
</TEI.2>