<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">Khaggavisāṇasuttaniddeso</p>

<p rend="title">Khaggavisāṇasuttaniddesavaṇṇanā</p>

<p rend="subhead">1. Paṭhamavaggavaṇṇanā</p>

<p rend="bodytext" n="121"><hi rend="paranum">121</hi><hi rend="dot">.</hi> Ito <pb ed="V" n="0.0083" /><pb ed="P" n="0.0096" /><pb ed="M" n="0.0088" /> paraṃ khaggavisāṇasuttaniddesavaṇṇanāya okāso anuppatto. Tattha ‘‘sabbesu bhūtesu nidhāya daṇḍa’’nti ito paraṃ atirekapadamattameva vaṇṇayissāma. Tattha <hi rend="bold">sabbesū</hi>ti anavasesesu. <hi rend="bold">Bhūtesū</hi>ti sattesu. Ettha bhūtesūti kiñcāpi bhūtasaddo ‘‘bhūtasmiṃ pācittiya’’nti evamādīsu (pāci. 69) vijjamāne, ‘‘bhūtamidaṃ, sāriputta, samanupassasī’’ti evamādīsu khandhapañcake, ‘‘cattāro kho, bhikkhu, mahābhūtā hetū’’ti evamādīsu (ma. ni. 3.86) catubbidhe pathavīdhātvādirūpe, ‘‘yo ca kālaghaso bhūto’’ti evamādīsu (jā. 1.2.190) khīṇāsave, ‘‘sabbeva nikkhipissanti, bhūtā loke samussaya’’nti evamādīsu (dī. ni. 2.220) sabbasatte, ‘‘bhūtagāmapātabyatāyā’’ti evamādīsu (pāci. 90) rukkhādike, ‘‘bhūtaṃ bhūtato pajānātī’’ti evamādīsu (ma. ni. 1.3) cātumahārājikānaṃ heṭṭhā sattanikāyaṃ upādāya vattati. Idha pana avisesato pathavīpabbatādīsu jātā sattā bhūtāti veditabbā. Tesu bhūtesu. <hi rend="bold">Nidhāyā</hi>ti nikkhipitvā.</p>

<p rend="bodytext"><hi rend="bold">Daṇḍa</hi>nti kāyavacīmanodaṇḍaṃ, kāyaduccaritādīnametaṃ adhivacanaṃ. Kāyaduccaritañhi daṇḍayatīti daṇḍo, bādheti anayabyasanaṃ pāpetīti vuttaṃ hoti. Evaṃ vacīduccaritañca manoduccaritañca. Paharaṇadaṇḍo eva vā daṇḍo, taṃ nidhāyātipi vuttaṃ hoti. <hi rend="bold">Aviheṭhaya</hi>nti aviheṭhayanto. <hi rend="bold">Aññatarampī</hi>ti yaṃ kiñci ekampi. <hi rend="bold">Tesampī</hi>ti tesaṃ sabbabhūtānaṃ. <hi rend="bold">Na puttamiccheyyā</hi>ti atrajo khettajo dinnako antevāsikoti imesu catūsu puttesu yaṃ kiñci puttaṃ na iccheyya. <hi rend="bold">Kuto sahāya</hi>nti sahāyaṃ pana iccheyyāti kuto eva etaṃ.</p>

<p rend="bodytext"><hi rend="bold">Eko</hi>ti pabbajjāsaṅkhātena eko, adutiyaṭṭhena eko, taṇhāpahānaṭṭhena <pb ed="P" n="0.0097" /> eko, ekantavigatakilesoti eko, eko paccekasambodhiṃ abhisambuddhoti eko. Samaṇasahassassapi hi <pb ed="V" n="0.0084" /> majjhe vattamāno gihisaññojanassa chinnattā eko, evaṃ <hi rend="bold">pabbajjāsaṅkhātena</hi> eko <pb ed="M" n="0.0089" />. Eko tiṭṭhati, eko gacchati, eko nisīdati, eko seyyaṃ kappeti, eko iriyati vattatīti eko. Evaṃ <hi rend="bold">adutiyaṭṭhena</hi> eko.</p>

<p rend="gatha1">‘‘Taṇhādutiyo puriso, dīghamaddhāna saṃsaraṃ;</p>

<p rend="gathalast">Itthabhāvaññathābhāvaṃ, saṃsāraṃ nātivattati.</p>

<p rend="gatha1">‘‘Evamādīnavaṃ ñatvā, taṇhaṃ dukkhassa sambhavaṃ;</p>

<p rend="gathalast">Vītataṇho anādāno, sato bhikkhu paribbaje’’ti. (itivu. 15, 105; mahāni. 191; cūḷani. pārāyanānugītigāthāniddesa 107) –</p>

<p rend="unindented">Evaṃ <hi rend="bold">taṇhāpahānaṭṭhena</hi> eko. Sabbakilesāssa pahīnā ucchinnamūlā tālāvatthukatā anabhāvaṃkatā āyatiṃ anuppādadhammāti evaṃ <hi rend="bold">ekantavigatakileso</hi>ti eko. Anācariyako hutvā sayambhū sāmaññeva paccekasambodhiṃ abhisambuddhoti evaṃ <hi rend="bold">eko paccekasambodhiṃ abhisambuddho</hi>ti eko.</p>

<p rend="bodytext"><hi rend="bold">Care</hi>ti yā imā aṭṭha cariyāyo. Seyyathidaṃ – yā paṇidhisampannānaṃ catūsu iriyāpathesu iriyāpathacariyā, indriyesu guttadvārānaṃ ajjhattikāyatanesu āyatanacariyā, appamādavihārīnaṃ catūsu satipaṭṭhānesu saticariyā, adhicittamanuyuttānaṃ catūsu jhānesu samādhicariyā, buddhisampannānaṃ catūsu ariyasaccesu ñāṇacariyā, sammā paṭipannānaṃ catūsu ariyamaggesu maggacariyā, adhigataphalānaṃ catūsu sāmaññaphalesu paṭipatticariyā, tiṇṇaṃ buddhānaṃ sabbasattesu lokatthacariyā, tattha padesato paccekabuddhasāvakānanti. Yathāha – ‘‘cariyāti aṭṭha cariyāyo yā iriyāpathacariyā’’ti (cūḷani. khaggavisāṇasuttaniddesa 121; paṭi. ma. 1.197; 3.28) vitthāro. Tāhi cariyāhi samannāgato bhaveyyāti attho. Atha vā yā imā ‘‘adhimuccanto saddhāya carati, paggaṇhanto vīriyena carati, upaṭṭhahanto satiyā carati, avikkhitto samādhinā <pb ed="P" n="0.0098" /> carati, pajānanto paññāya carati, vijānanto viññāṇena carati, evaṃ paṭipannassa kusalā dhammā āyāpentīti āyatanacariyāya carati, evaṃ paṭipanno visesamadhigacchatīti visesacariyāya caratī’’ti (cūḷani. khaggavisāṇasuttaniddesa 121; paṭi. ma. 1.197; 3.29) evaṃ aparāpi aṭṭha cariyā vuttā. Tāhi samannāgato bhaveyyāti attho. <hi rend="bold">Khaggavisāṇakappo</hi>ti khaggavisāṇo nāma khaggamigasiṅgaṃ.</p>

<p rend="bodytext"><hi rend="bold">Kappa</hi><pb ed="V" n="0.0085" /><pb ed="M" n="0.0090" /> -saddo panāyaṃ abhisaddahanavohārakālapaññatticchedavikappalesasamantabhāvasadisādianekattho. Tathā hissa ‘‘okappanīyametaṃ bhoto gotamassa. Yathā taṃ arahato sammāsambuddhassā’’ti evamādīsu (ma. ni. 1.387) abhisaddahanattho. ‘‘Anujānāmi, bhikkhave, pañcahi samaṇakappehi phalaṃ paribhuñjitu’’nti evamādīsu (cūḷava. 250) vohāro. ‘‘Yena sudaṃ niccakappaṃ viharāmī’’ti evamādīsu (ma. ni. 1.387) kālo. ‘‘Iccāyasmā kappo’’ti evamādīsu (su. ni. 1098; cūḷani. kappamāṇavapucchā 117, kappamāṇavapucchāniddesa 61) paññatti. ‘‘Alaṅkato kappitakesamassū’’ti evamādīsu (jā. 2.22.1368) chedanaṃ. ‘‘Kappati dvaṅgulakappo’’ti evamādīsu (cūḷava. 446) vikappo. ‘‘Atthi kappo nipajjitu’’nti evamādīsu (a. ni. 8.80) leso. ‘‘Kevalakappaṃ veḷuvanaṃ obhāsetvā’’ti evamādīsu (saṃ. ni. 1.94) samantabhāvo. ‘‘Satthukappena vata kira, bho, sāvakena saddhiṃ mantayamānā na jānimhā’’ti evamādīsu (ma. ni. 1.260) sadiso, paṭibhāgoti attho. Idha panassa sadiso paṭibhāgoti attho veditabbo, khaggavisāṇasadisoti vuttaṃ hoti. Ayaṃ tāvettha padato atthavaṇṇanā.</p>

<p rend="bodytext">Adhippāyānusandhito pana evaṃ veditabbo – yvāyaṃ vuttappakāro daṇḍo bhūtesu pavattiyamāno ahito hoti, taṃ tesu appavattiyamānesu tappaṭipakkhabhūtāya mettāya hitūpasaṃhārena ca sabbesu bhūtesu nidhāya daṇḍaṃ, nihitadaṇḍattā eva ca yathā anihitadaṇḍā sattā bhūtāni daṇḍena vā <pb ed="P" n="0.0099" /> satthena vā pāṇinā vā leḍḍunā vā viheṭhenti, tathā aviheṭhayaṃ, aññatarampi tesaṃ imaṃ mettākammaṭṭhānamāgamma yadeva tattha vedanāgataṃ saññāsaṅkhāraviññāṇagataṃ tañca tadanusāreneva tadaññañca saṅkhāragataṃ vipassitvā imaṃ paccekabodhiṃ adhigatomhī’’ti ayaṃ tāva adhippāyo.</p>

<p rend="bodytext">Ayaṃ pana anusandhi – evaṃ vutte te amaccā āhaṃsu – ‘‘idāni, bhante, kuhiṃ gacchathā’’ti? Tato tena ‘‘pubbapaccekasambuddhā kattha vasantī’’ti āvajjetvā ñatvā ‘‘gandhamādanapabbate’’ti vutte punāhaṃsu – ‘‘amhe dāni, bhante, pajahatha, na icchathā’’ti. Atha paccekabuddho āha – ‘‘na puttamiccheyyā’’ti sabbaṃ. Tatrāyaṃ adhippāyo – ahaṃ idāni atrajādīsu yaṃ <pb ed="M" n="0.0091" /> kiñci puttampi na iccheyyaṃ, kuto pana tumhādisaṃ sahāyaṃ. Tasmā tumhesupi yo mayā saddhiṃ gantukāmo mādiso vā hotuṃ icchati, so eko care khaggavisāṇakappo. Atha vā tehi ‘‘amhe dāni, bhante, pajahatha, na icchathā’’ti vutte so paccekasambuddho ‘‘na puttamiccheyya, kuto sahāya’’nti vatvā attano yathāvuttenaṭṭhena ekacariyāya <pb ed="V" n="0.0086" /> guṇaṃ disvā pamudito pītisomanassajāto imaṃ udānaṃ udānesi (su. ni. aṭṭha. 1.35).</p>

<p rend="bodytext">Tattha <hi rend="bold">tasā</hi>ti vipāsakiriyā. <hi rend="bold">Thāvarā</hi>ti khīṇāsavā. <hi rend="bold">Bhayabheravā</hi>ti khuddānukhuddakā cittutrāsā. <hi rend="bold">Nidhāyā</hi>ti chaḍḍetvā. <hi rend="bold">Nidahitvā</hi>ti ṭhapetvā. <hi rend="bold">Oropayitvā</hi>ti adhokaritvā. <hi rend="bold">Samoropayitvā</hi>ti adhogataṃ vissajjetvā. <hi rend="bold">Nikkhipitvā</hi>ti tato apanetvā. <hi rend="bold">Paṭippassambhitvā</hi>ti sannisīdāpetvā.</p>

<p rend="bodytext"><hi rend="bold">Ālapana</hi>nti ādito lapanaṃ. <hi rend="bold">Sallapana</hi>nti sammā lapanaṃ. <hi rend="bold">Ullapana</hi>nti uddhaṃ katvā lapanaṃ. <hi rend="bold">Samullapana</hi>nti punappunaṃ uddhaṃ katvā lapanaṃ.</p>

<p rend="bodytext"><hi rend="bold">Iriyāpathacariyā</hi>ti iriyāpathānaṃ cariyā, pavattananti attho. Sesesupi eseva nayo. Āyatanacariyā pana āyatanesu satisampajaññānaṃ cariyā. <hi rend="bold">Pattī</hi>ti phalāni. Tāni hi pāpuṇīyantīti ‘‘pattī’’ti vuttāni. Sattalokassa diṭṭhadhammikasamparāyikā atthā <hi rend="bold">lokatthā</hi>ti ayaṃ viseso.</p>

<p rend="bodytext">Idāni tāsaṃ cariyānaṃ bhūmiṃ dassento <hi rend="bold">‘‘catūsu iriyāpathesū’’</hi>tiādimāha <pb ed="P" n="0.0100" />. <hi rend="bold">Satipaṭṭhānesū</hi>ti ārammaṇasatipaṭṭhānesupi vuccamānesu satito anaññāni, vohāravasena pana aññāni viya katvā vuttaṃ. <hi rend="bold">Ariyasaccesū</hi>ti pubbabhāge lokiyasaccañāṇena visuṃ visuṃ saccapariggahavasena vuttaṃ. <hi rend="bold">Ariyamaggesu sāmaññaphalesū</hi>ti ca vohāravaseneva vuttaṃ. <hi rend="bold">Padesato</hi>ti lokatthacariyāya ekadese. Nippadesato hi lokatthacariyaṃ buddhā eva karonti. Puna tā eva cariyāyo kārakapuggalavasena dassento <hi rend="bold">‘‘paṇidhisampannāna’’</hi>ntiādimāha. Tattha paṇidhisampannā nāma iriyāpathānaṃ santattā iriyāpathāva ṭhitiyā sampannā akampitairiyāpathā bhikkhubhāvānurūpena santena iriyāpathena sampannā.</p>

<p rend="bodytext"><hi rend="bold">Indriyesu</hi><pb ed="M" n="0.0092" /><hi rend="bold">guttadvārāna</hi>nti cakkhādīsu chasu indriyesu attano attano visaye pavattaṃ ekekadvāravasena guttaṃ dvāraṃ etesanti guttadvārā, tesaṃ guttadvārānaṃ. Dvāranti cettha uppattidvāravasena cakkhādayo eva. <hi rend="bold">Appamādavihārīna</hi>nti sīlādīsu appamādavihāravataṃ. <hi rend="bold">Adhicittamanuyuttāna</hi>nti vipassanāya pādakabhāvena adhicittasaṅkhātaṃ samādhiṃ anuyuttānaṃ. <hi rend="bold">Buddhisampannāna</hi>nti nāmarūpavavatthānaṃ ādiṃ katvā yāva gotrabhu, tāva pavattena ñāṇena sampannānaṃ <pb ed="V" n="0.0087" />. <hi rend="bold">Sammā paṭipannāna</hi>nti catumaggakkhaṇe. <hi rend="bold">Adhigataphalāna</hi>nti catuphalakkhaṇe. <hi rend="bold">Tathāgatāna</hi>nti tathā āgatānaṃ. <hi rend="bold">Arahantāna</hi>nti dūrakilesānaṃ. <hi rend="bold">Sammāsambuddhāna</hi>nti sammā sāmañca sabbadhammabuddhānaṃ. Imesaṃ padānaṃ attho heṭṭhā pakāsito eva.</p>

<p rend="bodytext"><hi rend="bold">Padesato paccekabuddhāna</hi>nti paccekasambuddhānaṃ ekadesato. <hi rend="bold">Sāvakāna</hi>nti sāvakānampi ekadesato. <hi rend="bold">Adhimuccanto</hi>ti adhimokkhaṃ karonto. <hi rend="bold">Saddhāya caratī</hi>ti saddhāvasena pavattati. <hi rend="bold">Paggaṇhanto</hi>ti catusammappadhānavīriyena padahanto. <hi rend="bold">Upaṭṭhapento</hi>ti satiyā ārammaṇaṃ upaṭṭhapento. <hi rend="bold">Avikkhepaṃ karonto</hi>ti samādhivasena vikkhepaṃ akaronto. <hi rend="bold">Pajānanto</hi>ti catusaccajānanapaññāya pakārena jānanto. <hi rend="bold">Vijānanto</hi>ti indriyasampayuttajavanapubbaṅgamena <pb ed="P" n="0.0101" /> āvajjanaviññāṇena ārammaṇaṃ vijānanto. <hi rend="bold">Viññāṇacariyāyā</hi>ti āvajjanaviññāṇacariyāvasena. <hi rend="bold">Evaṃ paṭipannassā</hi>ti sahāvajjanāya indriyacariyāya paṭipannassa. <hi rend="bold">Kusalā dhammā āyāpentī</hi>ti samathavipassanāvasena pavattā kusalā dhammā bhusaṃ yāpenti, pavattantīti attho. <hi rend="bold">Āyatanacariyāyā</hi>ti kusalānaṃ dhammānaṃ bhusaṃ yatanacariyāya, pavattanacariyāyāti vuttaṃ hoti. <hi rend="bold">Visesamadhigacchatī</hi>ti vikkhambhanatadaṅgasamucchedapaṭippassaddhivasena visesaṃ adhigacchati.</p>

<p rend="bodytext"><hi rend="bold">Dassanacariyā ca sammādiṭṭhiyā</hi>tiādīsu sammā passati, sammā vā tāya passanti, pasaṭṭhā sundarā vā diṭṭhīti <hi rend="bold">sammādiṭṭhi,</hi> tassā sammādiṭṭhiyā nibbānapaccakkhakaraṇena dassanacariyā. Sammā saṅkappeti, sammā vā tena saṅkappenti, pasaṭṭho sundaro vā saṅkappoti <hi rend="bold">sammāsaṅkappo</hi>. Tassa ārammaṇe cittassa abhiniropanacariyā. Sammā vadati, sammā vā tāya vadanti, pasaṭṭhā sundarā vā vācāti <hi rend="bold">sammāvācā,</hi> micchāvācāviratiyā etaṃ nāmaṃ. Tassā catubbidhavacīsaṃvarapariggahacariyā. Sammā karoti, sammā vā tena <pb ed="M" n="0.0093" /> karonti, pasaṭṭhaṃ sundaraṃ vā kammanti sammākammaṃ, sammākammameva <hi rend="bold">sammākammanto,</hi> micchākammantaviratiyā etaṃ nāmaṃ. Tassa tividhakāyasaṃvarasamuṭṭhānacariyā. Sammā ājīvati, sammā vā tena ājīvanti, pasaṭṭho sundaro vā ājīvoti <hi rend="bold">sammāājīvo,</hi> micchāājīvaviratiyā etaṃ nāmaṃ. Tassa vodānacariyā parisuddhacariyā. Sammā vāyamati, sammā vā tena vāyamanti, pasaṭṭho sundaro vā vāyāmoti <hi rend="bold">sammāvāyāmo,</hi> tassa paggahacariyā. Sammā sarati, sammā vā tāya saranti, pasaṭṭhā sundarā vā satīti <hi rend="bold">sammāsati,</hi> tassā upaṭṭhānacariyā. Sammā samādhiyati, sammā vā tena samādhiyanti, pasaṭṭho sundaro vā samādhīti <hi rend="bold">sammāsamādhi,</hi> tassa avikkhepacariyā.</p>

<p rend="bodytext"><hi rend="bold">Takkappo</hi>ti tena kappo, evarūpoti attho. <hi rend="bold">Tassadiso</hi>ti tena sadiso, ‘‘tassadiko’’ti <pb ed="V" n="0.0088" /> vā pāṭho. <hi rend="bold">Tappaṭibhāgo</hi>ti tena paṭibhāgo tappaṭibhāgo, edisoti attho. Sādurasaṃ atikkantaṃ loṇaṃ <hi rend="bold">atiloṇaṃ. Loṇakappo</hi>ti loṇasadisoti vuccati. <hi rend="bold">Atitittaka</hi>nti <pb ed="P" n="0.0102" /> atikkantatittakaṃ, pucimandādikappo tittakasadisoti vuccati. <hi rend="bold">Atimadhura</hi>nti khīrapāyāsādikaṃ. <hi rend="bold">Himakappo</hi>ti himodakasadiso. <hi rend="bold">Satthukappo</hi>ti satthunā buddhena sadiso. <hi rend="bold">Evamevā</hi>ti opammasampaṭipādanaṃ.</p>

<p rend="bodytext">Tatrāyaṃ etassa paccekabuddhassa saṅkhepena vipassanāācikkhanavidhiṃ dassetvā gamissāma. Tattha nāmarūpapariggahaṃ kātukāmo paccekabodhisatto rūpārūpaaṭṭhasamāpattīsu yaṃ kiñci jhānaṃ samāpajjitvā vuṭṭhāya vitakkādīni jhānaṅgāni ca taṃsampayutte ca phassādayo dhamme lakkhaṇarasapaccupaṭṭhānapadaṭṭhānavasena paricchinditvā ‘‘sabbampetaṃ ārammaṇābhimukhaṃ namanato namanaṭṭhena nāma’’nti vavatthapeti. Tato tassa paccayaṃ pariyesanto ‘‘hadayavatthuṃ nissāya pavattatī’’ti passati. Puna vatthussa paccayabhūtāni ca upādārūpāni ca passitvā ‘‘idaṃ sabbaṃ ruppanato rūpa’’nti pariggaṇhāti. Puna tadubhayaṃ ‘‘namanalakkhaṇaṃ nāmaṃ, ruppanalakkhaṇaṃ rūpa’’nti evaṃ saṅkhepato nāmarūpaṃ vavatthapeti. Samathayānikavasenetaṃ vuttaṃ. Vipassanāyāniko pana catudhātuvavatthānamukhena bhūtupādāyarūpāni paricchinditvā ‘‘sabbampetaṃ ruppanato rūpa’’nti passati. Tato evaṃ paricchinnarūpassa cakkhādīni nissāya pavattamānā arūpadhammā āpāthamāgacchanti. Tato sabbepi te arūpadhamme namanalakkhaṇena ekato katvā ‘‘idaṃ nāma’’nti passati, so <pb ed="M" n="0.0094" /> ‘‘idaṃ nāmaṃ, idaṃ rūpa’’nti dvedhā vavatthapeti. Evaṃ vavatthapetvā ‘‘nāmarūpato uddhaṃ añño satto vā puggalo vā devo vā brahmā vā natthī’’ti passati.</p>

<p rend="gatha1">Yathā hi aṅgasambhārā, hoti saddo ratho iti;</p>

<p rend="gathalast">Evaṃ khandhesu santesu, hoti ‘‘satto’’ti sammuti. (saṃ. ni. 1.171; mi. pa. 2.1.1; kathā. 233);</p>

<p rend="bodytext">Evameva pañcasu upādānakkhandhesu santesu ‘‘satto puggalo’’ti vohāramattaṃ hotīti evamādinā nayena nāmarūpānaṃ yāthāvadassanasaṅkhātena diṭṭhivisuddhibhūtena ñāṇena <pb ed="P" n="0.0103" /> nāmarūpaṃ pariggahetvā puna tassa paccayampi pariggaṇhanto vuttanayena nāmarūpaṃ pariggahetvā ‘‘ko nu kho imassa hetū’’ti pariyesanto ahetuvādavisamahetuvādesu dosaṃ disvā rogaṃ disvā tassa nidānaṃ samuṭṭhānampi pariyesanto vejjo viya tassa hetuñca paccayañca pariyesanto avijjā taṇhā upādānaṃ kammanti ime cattāro dhamme nāmarūpassa uppādapaccayattā ‘‘hetū’’ti <pb ed="V" n="0.0089" />. Āhāraṃ upatthambhanapaccayattā ‘‘paccayo’’ti ca passati. Imassa hi kāyassa avijjādayo tayo dhammā mātā viya dārakassa upanissayā honti, kammaṃ pitā viya puttassa janakaṃ, āhāro dhāti viya dārakassa sandhārakoti. Evaṃ rūpakāyassa paccayapariggahaṃ katvā puna ‘‘cakkhuñca paṭicca rūpe ca uppajjati cakkhuviññāṇa’’ntiādinā (saṃ. ni. 4.60; kathā. 465) nayena nāmakāyassapi paccayaṃ pariggaṇhāti, evaṃ pariggaṇhanto ‘‘atītānāgatāpi dhammā evameva vattantī’’ti sanniṭṭhānaṃ karoti.</p>

<p rend="bodytext">Tassa yā sā pubbantaṃ ārabbha ‘‘ahosiṃ nu kho ahaṃ atītamaddhānaṃ, na nu kho ahosiṃ, kiṃ nu kho, kathaṃ nu kho, kiṃ hutvā kiṃ ahosiṃ nu kho ahaṃ atītamaddhāna’’nti pañcavidhā vicikicchā vuttā.</p>

<p rend="bodytext">Yāpi aparantaṃ ārabbha ‘‘bhavissāmi nu kho ahaṃ anāgatamaddhānaṃ, na nu kho bhavissāmi, kiṃ nu kho bhavissāmi, kathaṃ nu kho bhavissāmi, kiṃ hutvā kiṃ bhavissāmi nu kho ahaṃ anāgatamaddhāna’’nti (ma. ni. 1.18; saṃ. ni. 2.20) pañcavidhā vicikicchā vuttā.</p>

<p rend="bodytext">Yāpi <pb ed="M" n="0.0095" /> etarahi vā pana paccuppannaṃ addhānaṃ ārabbha kathaṃkathī hoti ‘‘ahaṃ nu khosmi, no nu khosmi, kiṃ nu khosmi, kathaṃ nu khosmi, ayaṃ nu kho satto kuto āgato, so kuhiṃ gāmī bhavissatī’’ti (ma. ni. 1.18; saṃ. ni. 2.20) chabbidhā vicikicchā vuttā, sā sabbāpi pahiyyati. Evaṃ paccayapariggahaṇena tīsu addhāsu kaṅkhaṃ vitaritvā ṭhitaṃ ñāṇaṃ ‘‘kaṅkhāvitaraṇavisuddhī’’tipi ‘‘dhammaṭṭhitiñāṇa’’ntipi ‘‘yathābhūtañāṇa’’ntipi ‘‘sammādassana’’ntipi vuccati.</p>

<p rend="bodytext">Ettha pana tisso hi lokiyapariññā ñātapariññā tīraṇapariññā pahānapariññāti. Tattha ‘‘ruppanalakkhaṇaṃ rūpaṃ, vedayitalakkhaṇā vedanā’’ti evaṃ tesaṃ tesaṃ dhammānaṃ paccattalakkhaṇasallakkhaṇavasena <pb ed="P" n="0.0104" /> pavattā paññā ñātapariññā nāma. ‘‘Rūpaṃ aniccaṃ, vedanā aniccā’’tiādinā pana nayena tesaṃyeva dhammānaṃ sāmaññalakkhaṇaṃ āropetvā pavattā lakkhaṇārammaṇikavipassanāpaññā tīraṇapariññā nāma. Tesu eva pana dhammesu niccasaññādipajahanavasena pavattā lakkhaṇārammaṇikavipassanāva paññā pahānapariññā nāma.</p>

<p rend="bodytext">Tattha <pb ed="V" n="0.0090" /> saṅkhāraparicchedato paṭṭhāya yāva paccayapariggahā ñātapariññāya bhūmi. Etasmiñhi antare dhammānaṃ paccattalakkhaṇapaṭivedhasseva ādhipaccaṃ hoti. Kalāpasammasanato paṭṭhāya yāva udayabbayānupassanā tīraṇapariññāya bhūmi. Etasmiñhi antare sāmaññalakkhaṇapaṭivedhasseva ādhipaccaṃ hoti. Bhaṅgānupassanato paṭṭhāya upari pahānapariññāya bhūmi. Tato ca paṭṭhāya hi aniccato anupassanto niccasaññaṃ pajahati, dukkhato anupassanto sukhasaññaṃ, anattato anupassanto attasaññaṃ, nibbindanto nandiṃ, virajjanto rāgaṃ, nirodhento samudayaṃ, paṭinissajjanto ādānaṃ pajahatīti evaṃ niccasaññādipahānasādhikānaṃ sattannaṃ anupassanānaṃ ādhipaccaṃ. Iti imāsu tīsu pariññāsu saṅkhāraparicchedassa ceva paccayapariggahassa ca sādhitattā iminā yoginā ñātapariññāva adhigatā.</p>

<p rend="bodytext">Puna ‘‘yaṃ kiñci rūpaṃ atītānāgatapaccuppannaṃ ajjhattaṃ vā bahiddhā vā…pe… yaṃ dūre santike vā, sabbaṃ rūpaṃ hutvā abhāvato aniccaṃ, udayabbayapaṭipīḷitattā dukkhaṃ, avasavattittā anattā. Yā kāci vedanā… saññā… ye keci saṅkhārā <pb ed="M" n="0.0096" />… yaṃ kiñci viññāṇaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā, sabbaṃ viññāṇaṃ hutvā abhāvato aniccaṃ, udayabbayapaṭipīḷitattā dukkhaṃ, avasavattittā anattā’’ti evamādinā (saṃ. ni. 3.48; paṭi. ma. 1.48) nayena kalāpasammasanaṃ karoti. Idaṃ sandhāya vuttaṃ ‘‘tilakkhaṇaṃ āropetvā’’ti.</p>

<p rend="bodytext">Evaṃ saṅkhāre aniccadukkhānattavasena kalāpasammasanaṃ katvā puna saṅkhārānaṃ udayabbayameva passati. Kathaṃ <pb ed="P" n="0.0105" />? ‘‘Avijjāsamudayā rūpasamudayo, taṇhākammaāhārasamudayā rūpasamudayo’’ti (paṭi. ma. 1.50). Evaṃ rūpakkhandhassa paccayāyattatādassanena rūpakkhandhassa udayaṃ passati, nibbattilakkhaṇaṃ passantopi rūpakkhandhassa udayaṃ passati. Evaṃ pañcahākārehi rūpakkhandhassa udayaṃ passati. ‘‘Avijjānirodhā rūpanirodho, taṇhākammaāhāranirodhā rūpanirodho’’ti (paṭi. ma. 1.50) paccayanirodhadassanena rūpakkhandhassa vayaṃ passati, vipariṇāmalakkhaṇaṃ passantopi rūpakkhandhassa vayaṃ passatīti evaṃ pañcahākārehi rūpakkhandhassa vayaṃ passati.</p>

<p rend="bodytext">Tathā ‘‘avijjāsamudayā vedanāsamudayo, taṇhākammaphassasamudayā vedanāsamudayo’’ti (paṭi. ma. 1.50) paccayāyattatādassanena vedanākkhandhassa udayaṃ passati, nibbattilakkhaṇaṃ passantopi <pb ed="V" n="0.0091" /> vedanākkhandhassa udayaṃ passati. ‘‘Avijjānirodhā vedanānirodho, taṇhākammaphassanirodhā vedanānirodho’’ti (paṭi. ma. 1.50) paccayanirodhadassanena vedanākkhandhassa vayaṃ passati, vipariṇāmalakkhaṇaṃ passantopi vedanākkhandhassa vayaṃ passati. Evaṃ saññākkhandhādīsupi.</p>

<p rend="bodytext">Ayaṃ pana viseso – viññāṇakkhandhassa phassaṭṭhāne ‘‘nāmarūpasamudayā, nāmarūpanirodhā’’ti yojetabbaṃ. Evaṃ ekekasmiṃ khandhe paccayasamudayavasena ca nibbattilakkhaṇavasena ca paccayanirodhavasena ca vipariṇāmalakkhaṇavasena ca udayabbayadassanena ca dasa dasa katvā paññāsa lakkhaṇāni vuttāni. Tesaṃ vasena ‘‘evampi rūpassa udayo, evampi rūpassa vayo’’ti paccayato ceva khaṇato ca vitthārena manasikāraṃ karoti.</p>

<p rend="bodytext">Tassevaṃ karoto ‘‘iti kira ime dhammā ahutvā sambhonti, hutvā paṭiventī’’ti ñāṇaṃ visadaṃ hoti. ‘‘Evaṃ kira ime dhammā anuppannā <pb ed="M" n="0.0097" /> uppajjanti, uppannā nirujjhantī’’ti niccanavā hutvā saṅkhārā upaṭṭhahanti. Na kevalañca niccanavā, sūriyuggamane ussāvabindu viya udakabubbuḷo viya udake daṇḍarāji viya āragge sāsapo viya vijjuppādo viya ca parittaṭṭhāyino, māyāmarīcisupinālātacakkagandhabbanagarapheṇakadaliādayo viya asārā nissārā viya hutvā upaṭṭhahanti. Ettāvatā ca pana anena ‘‘vayadhammameva uppajjati, uppannañca vayaṃ upetī’’ti iminā ākārena sammasanapaññāya lakkhaṇāni <pb ed="P" n="0.0106" /> paṭivijjhitvā ṭhitaṃ <hi rend="bold">udayabbayānupassanaṃ</hi> nāma paṭhamaṃ taruṇavipassanāñāṇaṃ adhigataṃ hoti. Yassādhigamā ‘‘āraddhavipassako’’ti saṅkhaṃ gacchati.</p>

<p rend="bodytext">Athassa āraddhavipassakassa kulaputtassa obhāso ñāṇaṃ pīti passaddhi sukhaṃ adhimokkho paggaho upaṭṭhānaṃ upekkhā nikantīti dasa vipassanupakkilesā uppajjanti. Ettha <hi rend="bold">obhāso</hi> nāma vipassanakkhaṇe ñāṇassa balavattā lohitaṃ sannisīdati, tena ca cittobhāso nibbattati. Taṃ disvā akusalo yogī ‘‘maggo me patto’’ti tameva obhāsaṃ assādeti. <hi rend="bold">Ñāṇa</hi>mpi vipassanāñāṇameva. Taṃ saṅkhāre sammasantassa suddhaṃ pasannaṃ hutvā pavattati. Taṃ disvā pubbe viya ‘‘maggo’’ti assādeti. <hi rend="bold">Pīti</hi>pi vipassanāpīti eva. Tassa hi tasmiṃ khaṇe pañcavidhā pīti uppajjati. <hi rend="bold">Passaddhī</hi>ti vipassanāpassaddhi. Tasmiṃ samaye neva kāyacittānaṃ daratho, na gāravaṃ, na kakkhaḷatā, na akammaññatā, na gelaññatā, na <pb ed="V" n="0.0092" /> vaṅkatā hoti. <hi rend="bold">Sukha</hi>mpi vipassanāsukhameva. Tassa kira tasmiṃ samaye sakalasarīraṃ abhisandayamānaṃ atipaṇītaṃ sukhaṃ uppajjati.</p>

<p rend="bodytext"><hi rend="bold">Adhimokkho</hi> nāma vipassanakkhaṇe pavattā saddhā. Tasmiñhi khaṇe cittacetasikānaṃ ativiya pasādabhūtā balavatī saddhā uppajjati. <hi rend="bold">Paggaho</hi> nāma vipassanāsampayuttaṃ vīriyaṃ. Tasmiñhi khaṇe asithilaṃ anaccāraddhaṃ supaggahitaṃ vīriyaṃ uppajjati. <hi rend="bold">Upaṭṭhāna</hi>nti vipassanāsampayuttā sati. Tasmiñhi khaṇe supaṭṭhitā sati uppajjati. <hi rend="bold">Upekkhā</hi> duvidhā vipassanāvajjanavasena. Tasmiñhi khaṇe sabbasaṅkhāragahaṇe majjhattabhūtaṃ vipassanupekkhāsaṅkhātaṃ ñāṇaṃ balavantaṃ hutvā uppajjati manodvārāvajjanupekkhā ca. Sā ca taṃ taṃ <pb ed="M" n="0.0098" /> ṭhānaṃ āvajjantassa sūrā tikhiṇā hutvā vahati. <hi rend="bold">Nikantī</hi>ti <pb ed="P" n="0.0107" /> vipassanānikanti. Obhāsādīsu hi ālayaṃ kurumānā sukhumā santākārā nikanti uppajjati. Ettha obhāsādayo kilesavatthutāya ‘‘upakkilesā’’ti vuttā na akusalattā. Nikanti pana upakkileso ceva kilesavatthu ca.</p>

<p rend="bodytext">Paṇḍito pana bhikkhu obhāsādīsu uppannesu vikkhepaṃ agacchanto ‘‘obhāsādayo dhammā na maggo, upakkilesavimuttaṃ pana vīthipaṭipannaṃ vipassanāñāṇaṃ maggo’’ti maggañca amaggañca vavatthapeti. Tassevaṃ ‘‘ayaṃ maggo, ayaṃ na maggo’’ti ñatvā ṭhitaṃ ñāṇaṃ <hi rend="bold">maggāmaggañāṇadassanavisuddhī</hi>ti vuccati. Ito paṭṭhāya aṭṭhannaṃ vipassanāñāṇānaṃ vasena sikhāpattavipassanāñāṇaṃ navamañca saccānulomikaṃ ñāṇanti ayaṃ <hi rend="bold">paṭipadāñāṇadassanavisuddhi</hi> nāma hoti. Udayabbayānupassanāñāṇaṃ bhaṅgānupassanāñāṇaṃ bhayatupaṭṭhānañāṇaṃ ādīnavānupassanāñāṇaṃ nibbidānupassanāñāṇaṃ muñcitukamyatāñāṇaṃ paṭisaṅkhānupassanāñāṇaṃ saṅkhārupekkhāñāṇanti imāni aṭṭha ñāṇāni nāma. Navamaṃ saccānulomikaṃ ñāṇanti anulomassetaṃ nāmaṃ.</p>

<p rend="bodytext">Tasmā taṃ sampādetukāmena upakkilesavimuttaṃ udayabbayañāṇaṃ ādiṃkatvā etesu ñāṇesu yogo karaṇīyo. Udayabbayaṃ passantassa hi aniccalakkhaṇaṃ yathābhūtaṃ upaṭṭhāti, udayabbayapaṭipīḷanaṃ passato dukkhalakkhaṇañca, ‘‘dukkhameva hi sambhoti, dukkhaṃ tiṭṭhati veti cā’’ti (saṃ. ni. 1.171; kathā. 233) passato anattalakkhaṇañca.</p>

<p rend="bodytext">Ettha ca aniccaṃ aniccalakkhaṇaṃ dukkhaṃ dukkhalakkhaṇaṃ anattā anattalakkhaṇanti ayaṃ <pb ed="V" n="0.0093" /> vibhāgo veditabbo. Tattha <hi rend="bold">anicca</hi>nti khandhapañcakaṃ. Kasmā? Uppādavayaññathattabhāvā, hutvā abhāvato vā. Aññathattaṃ nāma jarā. Uppādavayaññathattaṃ <hi rend="bold">aniccalakkhaṇaṃ,</hi> hutvā abhāvasaṅkhāto vā ākāravikāro. ‘‘Yadaniccaṃ, taṃ dukkha’’nti vacanato tadeva khandhapañcakaṃ <hi rend="bold">dukkhaṃ</hi>. Kasmā? Abhiṇhaṃ paṭipīḷanato. Abhiṇhaṃ paṭipīḷanākāro <hi rend="bold">dukkhalakkhaṇaṃ</hi>. ‘‘Yaṃ dukkhaṃ, tadanattā’’ti (saṃ. ni. 3.15-16) vacanato tadeva khandhapañcakaṃ <hi rend="bold">anattā</hi>. Kasmā? Avasavattanato <pb ed="P" n="0.0108" />. Avasavattanākāro <hi rend="bold">anattalakkhaṇaṃ</hi>. Imāni tīṇipi lakkhaṇāni udayabbayaṃ passantasseva ārammaṇāni honti.</p>

<p rend="bodytext">Punapi <pb ed="M" n="0.0099" /> so rūpārūpadhamme ‘‘evaṃ aniccā’’tiādinā vipassati, tassa saṅkhārā lahuṃ lahuṃ āpāthaṃ āgacchanti, tato uppādaṃ vā ṭhitiṃ vā pavattaṃ vā nimittaṃ vā ārammaṇaṃ akatvā tesaṃ khayavayanirodhe eva sati santiṭṭhati, idaṃ <hi rend="bold">bhaṅgañāṇaṃ</hi> nāma. Imassa uppādato paṭṭhāya ayaṃ yogī ‘‘yathā ime saṅkhārā bhijjanti nirujjhanti, evaṃ atītepi saṅkhāragataṃ bhijji, anāgatepi bhijjissatī’’ti nirodhameva passanto tiṭṭhati. Tassa bhaṅgānupassanāñāṇaṃ āsevantassa bahulīkarontassa sabbabhavayoni gatiṭṭhiti sattāvāsesu pabhedakā saṅkhārā jalitaaṅgārakāsuādayo viya mahābhayaṃ hutvā upaṭṭhahanti. Etaṃ <hi rend="bold">bhayatupaṭṭhānañāṇaṃ</hi> nāma.</p>

<p rend="bodytext">Tassa taṃ bhayatupaṭṭhānañāṇaṃ āsevantassa sabbe bhavādayo ādittaaṅgāraṃ viya samussitakhaggo viya paccatthiko appaṭisaraṇā sādīnavā hutvā upaṭṭhahanti. Idaṃ <hi rend="bold">ādīnavānupassanāñāṇaṃ</hi> nāma. Tassa evaṃ saṅkhāre ādīnavato passantassa bhavādīsupi saṅkhārānaṃ ādīnavattā saṅkhāresu ukkaṇṭhanā anabhirati uppajjati, idaṃ <hi rend="bold">nibbidānupassanāñāṇaṃ</hi> nāma.</p>

<p rend="bodytext">Sabbasaṅkhāresu nibbindantassa ukkaṇṭhantassa tasmā saṅkhāragatā muñcitukāmatā nissaritukāmatā hoti. Idaṃ <hi rend="bold">muñcitukamyatāñāṇaṃ</hi> nāma. Puna tasmā saṅkhāragatā muñcituṃ pana te eva saṅkhāre paṭisaṅkhānupassanāñāṇena tilakkhaṇaṃ āropetvā tīraṇaṃ <hi rend="bold">paṭisaṅkhānupassanāñāṇaṃ</hi> nāma.</p>

<p rend="bodytext">So evaṃ tilakkhaṇaṃ āropetvā saṅkhāre pariggaṇhanto tesu anattalakkhaṇassa sudiṭṭhattā ‘‘attā’’ti vā ‘‘attaniya’’nti vā agaṇhanto saṅkhāresu bhayañca nandiñca pahāya saṅkhāresu udāsīno hoti majjhatto, ‘‘aha’’nti vā ‘‘mama’’nti vā na gaṇhāti, tīsu bhavesu upekkhako, idaṃ <hi rend="bold">saṅkhārupekkhāñāṇaṃ</hi> nāma.</p>

<p rend="bodytext">Taṃ <pb ed="V" n="0.0094" /> panesa ce santipadaṃ nibbānaṃ santato passati, sabbasaṅkhārapavattaṃ vissajjetvā nibbānaninnaṃ pakkhandaṃ hoti. No ce nibbānaṃ santato passati, punappunaṃ ‘‘anicca’’nti vā ‘‘dukkha’’nti vā ‘‘anattā’’ti vā tividhānupassanāvasena <pb ed="P" n="0.0109" /> saṅkhārārammaṇameva hutvā pavattati. Evaṃ tiṭṭhamānañca etaṃ tividhavimokkhamukhabhāvaṃ āpajjitvā tiṭṭhati. Tisso hi anupassanā ‘‘tīṇi vimokkhamukhānī’’ti vuccanti. Evaṃ aniccato manasikaronto adhimokkhabahulo <hi rend="bold">animittaṃ vimokkhaṃ</hi> paṭilabhati, dukkhato manasikaronto passaddhibahulo <pb ed="M" n="0.0100" /><hi rend="bold">appaṇihitaṃ vimokkhaṃ</hi> paṭilabhati, anattato manasikaronto vedabahulo <hi rend="bold">suññataṃ vimokkhaṃ</hi> paṭilabhati.</p>

<p rend="bodytext">Ettha ca animitto vimokkhoti animittākārena nibbānaṃ ārammaṇaṃ katvā pavatto ariyamaggo. So hi animittāya dhātuyā uppannattā animitto, kilesehi ca vimuttattā vimokkho. Eteneva nayena appaṇihitākārena nibbānaṃ ārammaṇaṃ katvā pavatto appaṇihito, suññatākārena nibbānaṃ ārammaṇaṃ katvā pavatto suññatoti veditabbo.</p>

<p rend="bodytext">Evaṃ adhigatasaṅkhārupekkhassa kulaputtassa vipassanā sikhāppattā hoti. Vuṭṭhānagāminivipassanāti etadeva. Assa taṃ saṅkhārupekkhāñāṇaṃ āsevantassa tikkhatarā saṅkhārupekkhā uppajjati. Tassa ‘‘idāni maggo uppajjissatī’’ti saṅkhāre ‘‘aniccā’’ti vā ‘‘dukkhā’’ti vā ‘‘anattā’’ti vā sammasitvā bhavaṅgaṃ otarati, bhavaṅgānantaraṃ saṅkhārupekkhāya kathitanayeneva aniccādiākārena manasikaritvā uppajjati manodvārāvajjanaṃ, tatheva manasikaroto paṭhamaṃ javanacittaṃ uppajjati. Yaṃ parikammanti vuccati, tadanantaraṃ tadeva dutiyajavanacittaṃ uppajjati. Yaṃ upacāranti vuccati, tadanantarampi tadeva uppajjati tatiyaṃ javanacittaṃ. Yaṃ anulomanti vuccati, idaṃ tesaṃ pāṭiekkaṃ nāma.</p>

<p rend="bodytext">Avisesena pana tividhampetaṃ ‘‘āsevana’’ntipi ‘‘parikamma’’ntipi ‘‘upacāra’’ntipi ‘‘anuloma’’ntipi vuccati. Idaṃ pana anulomañāṇaṃ saṅkhārārammaṇāya vuṭṭhānagāminiyā vipassanāya pariyosānaṃ hoti, nippariyāyena pana gotrabhuñāṇameva vipassanāya pariyosānanti vuccati. Tato paraṃ nibbānaṃ ārammaṇaṃ kurumānaṃ puthujjanagottaṃ atikkamamānaṃ ariyagottaṃ okkamamānaṃ nibbānārammaṇe paṭhamasamannāhārabhūtaṃ apunarāvaṭṭakaṃ <pb ed="P" n="0.0110" /> gotrabhuñāṇaṃ uppajjati. Idaṃ pana ñāṇaṃ paṭipadāñāṇadassanavisuddhiñca ñāṇadassanavisuddhiñca na bhajati. Antarā abbohārikameva hoti. Vipassanāsote patitattā ‘‘paṭipadāñāṇadassanavisuddhī’’ti vā ‘‘vipassanā’’ti vā saṅkhaṃ gacchati. Nibbānaṃ ārammaṇaṃ katvā gotrabhuñāṇe niruddhe tena dinnasaññāya nibbānaṃ ārammaṇaṃ katvā diṭṭhisaṃyojanaṃ <pb ed="V" n="0.0095" /><pb ed="M" n="0.0101" /> sīlabbataparāmāsasaṃyojanaṃ vicikicchāsaṃyojananti tīṇi saṃyojanāni viddhaṃsento sotāpattimaggo uppajjati, tadanantaraṃ tasseva vipākabhūtāni dve tīṇi vā phalacittāni uppajjanti anantaravipākattā lokuttarakusalānaṃ, phalapariyosāne panassa uppannabhavaṅgaṃ vicchinditvā paccavekkhaṇatthāya manodvārāvajjanaṃ uppajjati. So hi ‘‘iminā vatāhaṃ maggena āgato’’ti maggaṃ paccavekkhati. Tato ‘‘me ayaṃ ānisaṃso laddho’’ti phalaṃ paccavekkhati. Tato ‘‘ime nāma kilesā pahīnā’’ti pahīnakilese paccavekkhati. Tato ‘‘ime nāma kilesā avasiṭṭhā’’ti uparimaggattayavajjhakilese paccavekkhati. Avasāne ca ‘‘ayaṃ dhammo mayā paṭividdho’’ti amataṃ nibbānaṃ paccavekkhati. Iti sotāpannassa ariyasāvakassa pañca paccavekkhaṇāni honti. Tathā sakadāgāmianāgāmiphalāvasāne. Arahattaphalāvasāne avasiṭṭhakilesapaccavekkhaṇaṃ nāma natthi. Evaṃ sabbānipi ekūnavīsatipaccavekkhaṇāni honti.</p>

<p rend="bodytext">Evaṃ paccavekkhitvā so yogāvacaro tasmiṃyeva āsane nisinno vuttanayena vipassitvā kāmarāgabyāpādānaṃ tanubhāvaṃ karonto dutiyamaggaṃ pāpuṇāti, tadanantaraṃ vuttanayeneva phalañca. Tato vuttanayena vipassitvā kāmarāgabyāpādānaṃ anavasesappahānaṃ karonto tatiyamaggaṃ pāpuṇāti, vuttanayena phalañca. Tato tasmiṃyevāsane vuttanayena vipassitvā rūparāgārūparāgamānuddhaccāvijjānaṃ anavasesappahānaṃ karonto catutthamaggaṃ pāpuṇāti, vuttanayena phalañca. Ettāvatā cesa hoti arahā mahākhīṇāsavo paccekabuddho. Iti imesu catūsu maggesu ñāṇaṃ <hi rend="bold">ñāṇadassanavisuddhi</hi> nāma.</p>

<p rend="bodytext">Ettāvatā ‘‘sabbesu bhūtesu nidhāya daṇḍaṃ aviheṭhayaṃ aññatarampi <pb ed="P" n="0.0111" /> tesa’’nti etena pātimokkhasaṃvarādisīlassa vuttattā sīlavisuddhi. ‘‘Na puttamiccheyya kuto sahāya’’nti etena paṭighānunayavivajjanavasena mettādīnaṃ vuttattā cittavisuddhi. ‘‘Eko care khaggavisāṇakappo’’ti iminā pana nāmarūpapariggahādīnaṃ vuttattā diṭṭhivisuddhi kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhīti satta visuddhiyo vuttā honti. Ayamettha mukhamattanidassanaṃ, vitthāraṃ pana icchantena <pb ed="M" n="0.0102" /> visuddhimaggaṃ (visuddhi. 2.662, 678, 692, 737, 806 ādayo) oloketvā gahetabbaṃ. Ettāvatā ceso paccekabuddho –</p>

<p rend="gatha1">‘‘Cātuddiso <pb ed="V" n="0.0096" /> appaṭigho ca hoti, santussamāno itarītarena;</p>

<p rend="gathalast">Parissayānaṃ sahitā achambhī, eko care khaggavisāṇakappo’’ti. (su. ni. 42; cūḷani. khaggavisāṇasuttaniddesa 128) –</p>

<p rend="unindented">Pasaṃsiyādibhāvaṃ āpajjitvā gandhamādanapabbataṃ upasobhayamāno vihāsinti evaṃ sabbattha.</p>

<p rend="centre">Paṭhamagāthāniddesavaṇṇanā.</p>

<p rend="bodytext" n="122"><hi rend="paranum">122</hi><hi rend="dot">.</hi> Dutiye <hi rend="bold">saṃsaggajātassā</hi>ti jātasaṃsaggassa. Tattha dassanasavanakāyasamullapanasambhogavasena pañcavidho saṃsaggo. Tattha aññamaññaṃ disvā cakkhuviññāṇavīthivasena uppannarāgo <hi rend="bold">dassanasaṃsaggo</hi> nāma. Tattha sīhaḷadīpe kāḷadīghavāpīgāme piṇḍāya carantaṃ kalyāṇavihāravāsiṃ daharabhikkhuṃ disvā paṭibaddhacittā kenaci upāyena taṃ alabhitvā kālakatā kuṭumbiyadhītā tassā nivāsanacoḷakkhaṇḍaṃ disvā ‘‘evarūpāya vatthadhāriniyā nāma saddhiṃ saṃvāsaṃ nālattha’’nti hadayaṃ phāletvā kālakato so eva ca daharo nidassanaṃ.</p>

<p rend="bodytext">Parehi pana kathiyamānaṃ rūpādisampattiṃ attanā vā hasitalapitagītasaddaṃ <pb ed="P" n="0.0112" /> sutvā sotaviññāṇavīthivasena uppanno rāgo <hi rend="bold">savanasaṃsaggo</hi> nāma. Tatrāpi girigāmavāsīkammāradhītāya pañcahi kumārīhi saddhiṃ padumassaraṃ gantvā nhāyitvā mālaṃ sīse āropetvā uccāsaddena gāyantiyā ākāsena gacchanto saddaṃ sutvā kāmarāgena jhānā parihāyitvā anayabyasanaṃ patto pañcaggaḷaleṇavāsī tissadaharo nidassanaṃ.</p>

<p rend="bodytext">Aññamaññaṃ aṅgaparāmasanena uppannarāgo <hi rend="bold">kāyasaṃsaggo</hi> nāma. Dhammagāyanadaharabhikkhu cettha nidassanaṃ. Mahāvihāre kira daharabhikkhu dhammaṃ bhāsati, tattha mahājane āgate rājāpi agamāsi saddhiṃ antepurena. Tato rājadhītāya tassa rūpañca saddañca āgamma balavarāgo uppanno tassa ca daharassāpi. Taṃ disvā rājā sallakkhetvā sāṇipākārena parikkhipāpesi, <pb ed="M" n="0.0103" /> te aññamaññaṃ parāmasitvā āliṅgisu. Puna sāṇipākāraṃ apanetvā passantā dvepi kālakateyeva addasaṃsūti.</p>

<p rend="bodytext">Aññamaññaṃ ālapanasamullapane uppannarāgo pana <hi rend="bold">samullapanasaṃsaggo</hi> nāma. Bhikkhubhikkhunīhi saddhiṃ paribhogakaraṇe uppannarāgo <hi rend="bold">sambhogasaṃsaggo</hi> nāma. Dvīsupi ca etesu maricavaṭṭivihāre <pb ed="V" n="0.0097" /> bhikkhu ca bhikkhunī ca nidassanaṃ. Maricavaṭṭimahāvihāramahe kira duṭṭhagāmaṇi abhayamahārājā mahādānaṃ paṭiyādetvā ubhatosaṅghaṃ parivisati. Tattha uṇhayāguyā dinnāya saṅghanavakasāmaṇerī anādhārakassa sattavassikasaṅghanavakasāmaṇerassa dantavalayaṃ datvā samullāpaṃ akāsi, te ubhopi upasampajjitvā saṭṭhivassā hutvā paratīraṃ gatā aññamaññaṃ samullāpena pubbasaññaṃ paṭilabhitvā tāvadeva jātasinehā sikkhāpadāni vītikkamitvā pārājikā ahesunti.</p>

<p rend="bodytext">Evaṃ pañcavidhe saṃsagge yena kenaci saṃsaggena jātasaṃsaggassa <hi rend="bold">bhavanti snehā,</hi> purimarāgapaccayā balavarāgo uppajjati. Tato <hi rend="bold">snehanvayaṃ dukkhamidaṃ pahotī</hi>ti tameva snehaṃ anugacchantaṃ sandiṭṭhikasamparāyikasokaparidevādinānappakārakaṃ dukkhamidaṃ pahoti nibbattati bhavati <pb ed="P" n="0.0113" /> jāyati. Apare pana ‘‘ārammaṇe cittavosaggo saṃsaggo’’ti bhaṇanti. Tato sneho snehadukkhanti.</p>

<p rend="bodytext">Evamatthappabhedaṃ imaṃ aḍḍhagāthaṃ vatvā so paccekabuddho āha – ‘‘svāhaṃ yamidaṃ snehanvayaṃ sokādidukkhaṃ pahoti, tassa dukkhassa mūlaṃ khananto paccekasambodhiṃ adhigato’’ti. Evaṃ vutte te amaccā āhaṃsu – ‘‘amhehi dāni, bhante, kiṃ kattabba’’nti? Tato so āha – ‘‘tumhe vā aññe vā yo imamhā dukkhā muccitukāmo, so sabbopi <hi rend="bold">ādīnavaṃ snehajaṃ pekkhamāno, eko care khaggavisāṇakappo</hi>ti. Ettha ca yaṃ taṃ ‘‘snehanvayaṃ dukkhamidaṃ pahotī’’ti vuttaṃ, tadeva sandhāya ‘‘ādīnavaṃ snehajaṃ pekkhamāno’’ti idaṃ vuttanti veditabbaṃ. Atha vā yathāvuttena saṃsaggena <hi rend="bold">saṃsaggajātassa bhavanti snehā, snehanvayaṃ dukkhamidaṃ pahoti,</hi> evaṃ yathābhūtaṃ ādīnavaṃ snehajaṃ pekkhamāno ahaṃ adhigatoti evampi abhisambandhitvā catutthapādo pubbe vuttanayeneva udānavasena vuttoti veditabbo. Tato paraṃ sabbaṃ purimagāthāya vuttasadisamevāti (su. ni. aṭṭha. 1.36).</p>

<p rend="bodytext">Niddese <pb ed="M" n="0.0104" /><hi rend="bold">anuppādetī</hi>ti rūpasmiṃ anubyañjanaṃ disvā allīyati. <hi rend="bold">Anubandhatī</hi>ti rūpasmiṃ snehavasena bandhati. <hi rend="bold">Bhavantī</hi>ti honti. <hi rend="bold">Jāyantī</hi>ti uppajjanti. <hi rend="bold">Nibbattantī</hi>ti vattanti. <hi rend="bold">Pātubhavantī</hi>ti pākaṭā honti. <hi rend="bold">Sambhavanti sañjāyanti abhinibbattantī</hi>ti tīṇi upasaggena vaḍḍhitāni. Ito paraṃ aṭṭhakavagge (mahāni. 1 ādayo) vuttanayeneva veditabbaṃ.</p>

<p rend="centre">Dutiyagāthāniddesavaṇṇanā.</p>

<p rend="bodytext" n="123"><hi rend="paranum">123</hi><hi rend="dot">.</hi> Tatiye <pb ed="V" n="0.0098" /> mettāyanavasena <hi rend="bold">mittā</hi>. Suhadabhāvena <hi rend="bold">suhajjā</hi>. Keci hi ekantahitakāmatāya mittāva honti, na suhajjā. Keci gamanāgamanaṭṭhānanisajjāsamullāpādīsu hadayasukhajananena suhajjāva honti, na mittā. Keci tadubhayavasena suhajjā ceva mittā ca. Te duvidhā honti agāriyā ca anagāriyā ca. Tattha agāriyā tividhā honti upakārā samānasukhadukkhā anukampakāti. Anagāriyā visesena atthakkhāyino <pb ed="P" n="0.0114" />. Evaṃ te catūhi catūhi aṅgehi samannāgatā honti.</p>

<p rend="bodytext">Yathāha –</p>

<p rend="indent">‘‘Catūhi kho, gahapatiputta, ṭhānehi upakāro mitto suhado veditabbo. Pamattaṃ rakkhati, pamattassa sāpateyyaṃ rakkhati, bhītassa saraṇaṃ hoti, uppannesu kiccakaraṇīyesu taddiguṇaṃ bhogaṃ anuppadeti (dī. ni. 3.261).</p>

<p rend="bodytext">Tathā –</p>

<p rend="indent">‘‘Catūhi kho, gahapatiputta, ṭhānehi samānasukhadukkho mitto suhado veditabbo. Guyhamassa ācikkhati, guyhamassa parigūhati, āpadāsu na vijahati, jīvitampissa atthāya pariccattaṃ hoti (dī. ni. 3.262).</p>

<p rend="bodytext">Tathā –</p>

<p rend="indent">‘‘Catūhi kho, gahapatiputta, ṭhānehi anukampako mitto suhado veditabbo. Abhavenassa na nandati, bhavenassa nandati, avaṇṇaṃ bhaṇamānaṃ nivāreti, vaṇṇaṃ bhaṇamānaṃ pasaṃsati (dī. ni. 3.264).</p>

<p rend="bodytext">Tathā <pb ed="M" n="0.0105" /> –</p>

<p rend="indent">‘‘Catūhi kho, gahapatiputta, ṭhānehi atthakkhāyī mitto suhado veditabbo. Pāpā nivāreti, kalyāṇe niveseti, assutaṃ sāveti, saggassa maggaṃ ācikkhatī’’ti (dī. ni. 3.263).</p>

<p rend="bodytext">Tesu idha agāriyā adhippetā, atthato pana sabbepi yujjanti. Te mitte suhajje. <hi rend="bold">Anukampamāno</hi>ti anudayamāno, tesaṃ sukhaṃ upasaṃharitukāmo dukkhaṃ apaharitukāmo.</p>

<p rend="bodytext"><hi rend="bold">Hāpeti</hi><pb ed="V" n="0.0099" /><hi rend="bold">attha</hi>nti diṭṭhadhammikasamparāyikaparamatthavasena tividhaṃ, tathā attatthaparatthaubhayatthavasenāpi tividhaṃ atthaṃ laddhavināsanena aladdhānuppādanenāti dvidhāpi hāpeti vināseti. <hi rend="bold">Paṭibaddhacitto</hi>ti ‘‘ahaṃ imaṃ vinā na jīvāmi, eso me gati, eso me parāyaṇa’’nti evaṃ attānaṃ nīce ṭhāne ṭhapentopi paṭibaddhacitto hoti. ‘‘Ime maṃ vinā na jīvanti, ahaṃ tesaṃ gati, ahaṃ tesaṃ parāyaṇa’’nti evaṃ attānaṃ ucce ṭhāne ṭhapentopi paṭibaddhacitto hoti. Idha pana evaṃ paṭibaddhacitto adhippeto.</p>

<p rend="bodytext"><hi rend="bold">Etaṃ bhaya</hi>nti etaṃ atthahāpanabhayaṃ, attano samāpattihāniṃ sandhāya bhaṇati. <hi rend="bold">Santhave</hi>ti tividho santhavo taṇhādiṭṭhimittasanthavavasena. Tattha aṭṭhasatappabhedāpi taṇhā taṇhāsanthavo, dvāsaṭṭhippabhedāpi diṭṭhi diṭṭhisanthavo, paṭibaddhacittatāya mittānukampanā mittasanthavo. So idha adhippeto <pb ed="P" n="0.0115" />. Tena hissa samāpatti parihīnā. Tenāha – ‘‘etaṃ bhayaṃ santhave pekkhamāno’’ti. Sesaṃ pubbasadisamevāti veditabbaṃ. Niddese vattabbaṃ natthi (su. ni. aṭṭha. 1.37; apa. aṭṭha. 1.1.93-94).</p>

<p rend="centre">Tatiyagāthāniddesavaṇṇanā.</p>

<p rend="bodytext" n="124"><hi rend="paranum">124</hi><hi rend="dot">.</hi> Catutthe <hi rend="bold">vaṃso</hi>ti veḷu. <hi rend="bold">Visālo</hi>ti vitthiṇṇo. <hi rend="bold">Va</hi>-kāro avadhāraṇattho, evakāro vā ayaṃ. Sandhivasenettha <hi rend="bold">e</hi>-kāro naṭṭho. Tassa parapadena sambandho, taṃ pacchā yojessāma. <hi rend="bold">Yathā</hi>ti paṭibhāge. <hi rend="bold">Visatto</hi>ti laggo jaṭito saṃsibbito. <hi rend="bold">Puttesu dāresu cā</hi>ti puttadhītubhariyāsu. <hi rend="bold">Yā apekkhā</hi>ti yā taṇhā yo sneho <pb ed="M" n="0.0106" />. <hi rend="bold">Vaṃsakkaḷīrova asajjamāno</hi>ti vaṃsakaḷīro viya alaggamāno. Kiṃ vuttaṃ hoti? Yathā vaṃso visālo visatto eva hoti, puttesu ca dāresu ca yā apekkhā, sāpi evaṃ tāni vatthūni saṃsibbitvā ṭhitattā visattā eva. Svāhaṃ tāya apekkhāya apekkhavā visālo vaṃso viya visattoti evaṃ apekkhāya ādīnavaṃ disvā taṃ apekkhaṃ maggañāṇena chindanto ayaṃ vaṃsakaḷīrova rūpādīsu vā diṭṭhādīsu vā lābhādīsu vā kāmabhavādīsu vā taṇhāmānadiṭṭhivasena asajjamāno paccekasambodhiṃ adhigatoti. Sesaṃ purimanayeneva veditabbaṃ. Imāyapi niddese atirekaṃ natthi (su. ni. aṭṭha. 1.38).</p>

<p rend="centre">Catutthagāthāniddesavaṇṇanā.</p>

<p rend="bodytext" n="125"><hi rend="paranum">125</hi><hi rend="dot">.</hi> Pañcame <hi rend="bold">migo</hi>ti sabbesaṃ āraññikacatuppadānaṃ eva etaṃ adhivacanaṃ. Idha pana pasadamigo <pb ed="V" n="0.0100" /> adhippeto. <hi rend="bold">Araññamhī</hi>ti gāmañca gāmūpacārañca ṭhapetvā avasesaṃ araññaṃ, idha pana uyyānaṃ adhippetaṃ, tasmā ‘‘uyyānamhī’’ti vuttaṃ hoti. <hi rend="bold">Yathā</hi>ti paṭibhāge. <hi rend="bold">Abaddho</hi>ti rajjubandhanādīsu yena kenaci abaddho. Etena vissaṭṭhacariyaṃ dīpeti. <hi rend="bold">Yenicchakaṃ gacchati gocarāyā</hi>ti yena disābhāgena gantuṃ icchati, tena gocaratthaṃ gacchati. Tasmā tattha yattakaṃ icchati gantuṃ, tattakaṃ gacchati. Yaṃ icchati khādituṃ, taṃ khādatīti dīpeti. <hi rend="bold">Viññū naro</hi>ti paṇḍitapuriso. <hi rend="bold">Serita</hi>nti <pb ed="P" n="0.0116" /> sacchandavuttitaṃ aparāyattabhāvaṃ. <hi rend="bold">Pekkhamāno</hi>ti paññācakkhunā olokayamāno. Atha vā dhammaseritaṃ puggalaseritañca. Lokuttaradhammā hi kilesavasaṃ agamanato serino tehi samannāgatā puggalā ca, tesaṃ bhāvaniddeso seritaṃ pekkhamānoti. Kiṃ vuttaṃ hoti? <hi rend="bold">Migo araññamhi yathā abaddho, yenicchakaṃ gacchati gocarāya</hi>. Kadā nu kho ahampi taṇhābandhanaṃ chinditvā evaṃ gaccheyyanti iti me tumhehi ito cito ca parivāretvā ṭhitehi baddhassa yenicchakaṃ gantuṃ alabhantassa tasmiṃ yenicchakagamanābhāve ādīnavaṃ yenicchakagamane ānisaṃsaṃ disvā anukkamena samathavipassanāpāripūriṃ agamiṃ. Tato paccekabodhiṃ adhigatomhi. Tasmā aññopi viññū <hi rend="bold">naro seritaṃ pekkhamāno, eko care khaggavisāṇakappo</hi>ti (su. ni. aṭṭha. 1.39 ādayo).</p>

<p rend="centre">Pañcamagāthāniddesavaṇṇanā.</p>

<p rend="bodytext" n="126"><hi rend="paranum">126</hi><hi rend="dot">.</hi> Chaṭṭhe <pb ed="M" n="0.0107" /> ayaṃ piṇḍattho – <hi rend="bold">sahāyamajjhe</hi> ṭhitassa divāseyyasaṅkhāte <hi rend="bold">vāse</hi> ca mahāupaṭṭhānasaṅkhāte <hi rend="bold">ṭhāne</hi> ca uyyānagamanasaṅkhāte <hi rend="bold">gamane</hi> ca janapadacārikasaṅkhātāya <hi rend="bold">cārikāya</hi> ca ‘‘idaṃ me suṇa, idaṃ me dehī’’tiādinā nayena tathā tathā āmantanā hoti, tasmā ahaṃ tattha tattha nibbijjitvā yāyaṃ ariyajanasevitā anekānisaṃsā ekantasukhā, evaṃ santepi lobhābhibhūtehi sabbakāpurisehi anabhijjhitā apatthitā pabbajjā, taṃ <hi rend="bold">anabhijjhitaṃ</hi> paresaṃ avasavattanena bhabbapuggalavaseneva ca <hi rend="bold">seritaṃ pekkhamāno</hi> vipassanaṃ ārabhitvā anukkamena paccekasambodhiṃ adhigatoti. Sesaṃ vuttanayameva (su. ni. aṭṭha. 1.39-42).</p>

<p rend="centre">Chaṭṭhagāthāniddesavaṇṇanā.</p>

<p rend="bodytext" n="127"><hi rend="paranum">127</hi><hi rend="dot">.</hi> Sattame <hi rend="bold">khiḍḍā</hi>ti kīḷanā. Sā duvidhā hoti kāyikā ca vācasikā ca. Tattha <pb ed="V" n="0.0101" /> kāyikā nāma hatthīhipi kīḷanti, assehipi rathehipi dhanūhipi tharūhipīti evamādi. Vācasikā nāma gītaṃ silokabhaṇanaṃ <pb ed="P" n="0.0117" /> mukhabherikanti evamādi. <hi rend="bold">Ratī</hi>ti pañcakāmaguṇarati. <hi rend="bold">Vipula</hi>nti yāva aṭṭhimiñjaṃ āhacca ṭhānena sakalattabhāvabyāpakaṃ. Sesaṃ pākaṭameva. Anusandhiyojanāpi cettha saṃsaggagāthāya vuttanayeneva veditabbā (su. ni. aṭṭha. 1.41).</p>

<p rend="centre">Sattamagāthāniddesavaṇṇanā.</p>

<p rend="bodytext" n="128"><hi rend="paranum">128</hi><hi rend="dot">.</hi> Aṭṭhame <hi rend="bold">cātuddiso</hi>ti catūsu disāsu yathāsukhavihārī, ‘‘ekaṃ disaṃ pharitvā viharatī’’tiādinā (dī. ni. 1.556; 3.308; a. ni. 4.125; vibha. 643; cūḷani. khaggavisāṇasuttaniddesa 128) vā nayena brahmavihārabhāvanāpharitā catasso disā assa santītipi cātuddiso. Tāsu disāsu katthaci satte vā saṅkhāre vā bhayena na paṭihaññatīti <hi rend="bold">appaṭigho</hi>. <hi rend="bold">Santussamāno</hi>ti dvādasavidhassa santosassa vasena santussako. <hi rend="bold">Itarītarenā</hi>ti uccāvacena paccayena. <hi rend="bold">Parissayānaṃ sahitā achambhī</hi>ti ettha parissayanti kāyacittāni, parihāpenti vā tesaṃ sampattiṃ, tāni vā paṭicca sayantīti parissayā, bāhirānaṃ sīhabyagghādīnaṃ abbhantarānañca kāmacchandādīnaṃ kāyacittupaddavānaṃ etaṃ adhivacanaṃ. Te parissaye adhivāsanakhantiyā ca vīriyādīhi ca dhammehi sahatīti <hi rend="bold">parissayānaṃ sahitā</hi>. Thaddhabhāvakarabhayābhāvena <pb ed="M" n="0.0108" /><hi rend="bold">achambhī</hi>. Kiṃ vuttaṃ hoti? Yathā te cattāro samaṇā, evaṃ itarītarena paccayena santussamāno ettha paṭipattipadaṭṭhāne santose ṭhito catūsu disāsu mettādibhāvanāya cātuddiso, sattasaṅkhāresu paṭihananakarabhayābhāvena appaṭigho ca hoti. So cātuddisattā vuttappakārānaṃ parissayānaṃ sahitā, appaṭighattā achambhī ca hotīti etaṃ paṭipattiguṇaṃ disvā yoniso paṭipajjitvā paccekasambodhiṃ adhigatomhīti.</p>

<p rend="bodytext">Atha vā te samaṇā viya santussamāno itarītarena vuttanayeneva cātuddiso hotīti ñatvā evaṃ cātuddisabhāvaṃ patthayanto yoniso paṭipajjitvā adhigatomhi. Tasmā aññopi īdisaṃ ṭhānaṃ patthayamāno cātuddisatāya parissayānaṃ sahitā appaṭighatāya ca achambhī hutvā eko care khaggavisāṇakappoti (su. ni. aṭṭha. 1.42).</p>

<p rend="bodytext">Niddese <hi rend="bold">mettā</hi>ti atthato tāva mijjatīti mettā, sinehatīti attho. Mitte vā bhavā, mittassa vā esā pavattītipi mettā. <hi rend="bold">Mettāsahagatenā</hi>ti <pb ed="P" n="0.0118" /> mettāya samannāgatena. <hi rend="bold">Cetasā</hi>ti cittena. <hi rend="bold">Ekaṃ disa</hi>nti ekissā disāya paṭhamapariggahitaṃ sattaṃ upādāya ekaṃ disaṃ pariyāpannasattapharaṇavasena <pb ed="V" n="0.0102" /> vuttaṃ. <hi rend="bold">Pharitvā</hi>ti phusitvā ārammaṇaṃ katvā. <hi rend="bold">Viharatī</hi>ti brahmavihārādhiṭṭhitaṃ iriyāpathavihāraṃ pavatteti. <hi rend="bold">Tathā dutiya</hi>nti yathā puratthimādīsu disāsu yaṃ kiñci ekaṃ disaṃ pharitvā viharati, tatheva tadanantaraṃ dutiyaṃ tatiyaṃ catutthañcāti attho.</p>

<p rend="bodytext"><hi rend="bold">Iti uddha</hi>nti eteneva ca nayena uparimaṃ disanti vuttaṃ hoti. <hi rend="bold">Adho tiriya</hi>nti adhodisampi tiriyaṃ disampi evameva. Tattha ca <hi rend="bold">adho</hi>ti heṭṭhā. <hi rend="bold">Tiriya</hi>nti anudisā. Evaṃ sabbadisāsu assamaṇḍale assamiva mettāsahagataṃ cittaṃ sāretipi paccāsāretipīti. Ettāvatā ekamekaṃ disaṃ pariggahetvā odhiso mettāpharaṇaṃ dassitaṃ. <hi rend="bold">Sabbadhī</hi>tiādi pana anodhiso dassanatthaṃ vuttaṃ. Tattha <hi rend="bold">sabbadhī</hi>ti sabbattha. <hi rend="bold">Sabbattatāyā</hi>ti sabbesu hīnamajjhimaukkaṭṭhamittasapattamajjhattānippabhedesu attatāya, ‘‘ayaṃ parasatto’’ti vibhāgaṃ akatvā attasamatāyāti vuttaṃ hoti.</p>

<p rend="bodytext">Atha <pb ed="M" n="0.0109" /> vā <hi rend="bold">sabbattatāyā</hi>ti sabbena cittabhāvena, īsakampi bahi avikkhipamānoti vuttaṃ hoti. <hi rend="bold">Sabbāvanta</hi>nti sabbasattavantaṃ, sabbasattayuttanti attho. <hi rend="bold">Loka</hi>nti sattalokaṃ. <hi rend="bold">Vipulenā</hi>ti evamādipariyāyadassanato panettha puna <hi rend="bold">‘‘mettāsahagatenā’’</hi>ti vuttaṃ. Yasmā vā ettha odhiso pharaṇe viya puna tathā-saddo iti-saddo vā na vutto, tasmā puna ‘‘mettāsahagatena cetasā’’ti vuttaṃ. Nigamanavasena vā etaṃ vuttaṃ. Vipulenāti ettha ca pharaṇavasena vipulatā daṭṭhabbā. Bhūmivasena pana taṃ <hi rend="bold">mahaggataṃ</hi>. Paguṇavasena appamāṇasattārammaṇavasena ca <hi rend="bold">appamāṇaṃ</hi>. Byāpādapaccatthikappahānena <hi rend="bold">averaṃ</hi>. Domanassappahānena <hi rend="bold">abyāpajjaṃ</hi>. Niddukkhanti vuttaṃ hoti (visuddhi. 1.254). <hi rend="bold">Karuṇā</hi> heṭṭhā vuttatthāyeva. Modanti tāya taṃsamaṅgino, sayaṃ vā modati, modanamattameva vā sāti <hi rend="bold">muditā</hi>. ‘‘Averā hontū’’tiādibyāpādappahānena majjhattabhāvūpagamanena ca upekkhatīti <hi rend="bold">upekkhā</hi>.</p>

<p rend="bodytext">Lakkhaṇādito panettha hitākārappavattilakkhaṇā mettā, hitūpasaṃhārarasā <pb ed="P" n="0.0119" />, āghātavinayapaccupaṭṭhānā, sattānaṃ manāpabhāvadassanapadaṭṭhānā. Byāpādūpasamo etissā sampatti, sinehasambhavo vipatti. Dukkhāpanayanākārappavattilakkhaṇā karuṇā, paradukkhāsahanarasā, avihiṃsāpaccupaṭṭhānā, dukkhābhibhūtānaṃ anāthabhāvadassanapadaṭṭhānā. Vihiṃsūpasamo tassā sampatti, sokasambhavo vipatti. Pamodalakkhaṇā muditā, anissāyanarasā, arativighātapaccupaṭṭhānā, sattānaṃ sampattidassanapadaṭṭhānā. Arativūpasamo tassā sampatti, pahānasambhavo vipatti. Sattesu majjhattākārappavattilakkhaṇā upekkhā, sattesu samabhāvadassanarasā, paṭighānunayavūpasamapaccupaṭṭhānā <pb ed="V" n="0.0103" />, ‘‘kammassakā sattā, te kassa ruciyā sukhitā vā bhavissanti, dukkhato vā muccissanti, pattasampattito vā na parihāyissantī’’ti evaṃ pavattakammassakatādassanapadaṭṭhānā. Paṭighānunayavūpasamo tassā sampatti, gehassitāya aññāṇupekkhāya sambhavo vipatti.</p>

<p rend="bodytext">Tattha <hi rend="bold">santuṭṭho hotī</hi>ti paccayasantosavasena santuṭṭho hoti. <hi rend="bold">Itarītarena cīvarenā</hi>ti na thūlasukhumalūkhapaṇītathirajiṇṇānaṃ yena <pb ed="M" n="0.0110" /> kenaci cīvarena, atha kho yathāladdhānaṃ itarītarena yena kenaci santuṭṭho hotīti attho. Cīvarasmiñhi tayo santosā – yathālābhasantoso, yathābalasantoso, yathāsāruppasantosoti. Piṇḍapātādīsupi eseva nayo. Iti ime tayo santose sandhāya ‘‘santuṭṭho hoti itarītarena cīvarena. Yathāladdhādīsu yena kenaci cīvarena santuṭṭho hotī’’ti vuttaṃ.</p>

<p rend="bodytext">Ettha ca cīvaraṃ jānitabbaṃ, cīvarakhettaṃ jānitabbaṃ, paṃsukūlaṃ jānitabbaṃ, cīvarasantoso jānitabbo, cīvarapaṭisaṃyuttāni dhutaṅgāni jānitabbāni. Tattha <hi rend="bold">cīvaraṃ jānitabba</hi>nti khomādīni cha cīvarāni dukūlādīni cha anulomacīvarānipi jānitabbāni. Imāni dvādasa kappiyacīvarāni. Kusacīraṃ vākacīraṃ phalakacīraṃ kesakambalaṃ vāḷakambalaṃ potthako cammaṃ ulūkapakkhaṃ rukkhadussaṃ latādussaṃ erakadussaṃ kadalidussaṃ veḷudussanti evamādīni pana akappiyacīvarāni.</p>

<p rend="bodytext"><hi rend="bold">Cīvarakhetta</hi>nti <pb ed="P" n="0.0120" /> ‘‘saṅghato vā gaṇato vā ñātito vā mittato vā attano vā dhanena paṃsukūlaṃ vā’’ti evaṃ uppajjanato cha khettāni, aṭṭhannañca mātikānaṃ vasena aṭṭha khettāni jānitabbāni.</p>

<p rend="bodytext"><hi rend="bold">Paṃsukūla</hi>nti sosānikaṃ pāpaṇikaṃ rathiyaṃ saṅkārakūṭaṃ sotthiyaṃ sinānaṃ titthaṃ gatapaccāgataṃ aggiḍaḍḍhaṃ gokhāyitaṃ upacikākhāyitaṃ undūrakhāyitaṃ antacchinnaṃ dasacchinnaṃ dhajāhaṭaṃ thūpaṃ samaṇacīvaraṃ sāmuddiyaṃ ābhisekiyaṃ panthikaṃ vātāhaṭaṃ iddhimayaṃ devadattiyanti tevīsati paṃsukūlāni veditabbāni. Ettha ca <hi rend="bold">sotthiya</hi>nti gabbhamalaharaṇaṃ. <hi rend="bold">Gatapaccāgata</hi>nti matakasarīraṃ pārupitvā susānaṃ netvā ānītacīvaraṃ. <hi rend="bold">Dhajāhaṭa</hi>nti dhajaṃ ussāpetvā tato ānītaṃ. <hi rend="bold">Thūpa</hi>nti vammike pūjitacīvaraṃ. <hi rend="bold">Sāmuddiya</hi>nti samuddavīcīhi thalaṃ pāpitaṃ. <hi rend="bold">Panthika</hi>nti panthaṃ gacchantehi corabhayena pāsāṇehi koṭṭetvā pārutacīvaraṃ. <hi rend="bold">Iddhimaya</hi>nti ehibhikkhucīvaraṃ. Sesaṃ pākaṭameva.</p>

<p rend="bodytext"><hi rend="bold">Cīvarasantoso</hi>ti <pb ed="V" n="0.0104" /> vīsati cīvarasantosā – cīvare vitakkasantoso gamanasantoso pariyesanasantoso paṭilābhasantoso mattapaṭiggahaṇasantoso loluppavivajjanasantoso yathālābhasantoso <pb ed="M" n="0.0111" /> yathābalasantoso yathāsāruppasantoso udakasantoso dhovanasantoso karaṇasantoso parimāṇasantoso suttasantoso sibbanasantoso rajanasantoso kappasantoso paribhogasantoso sannidhiparivajjanasantoso vissajjanasantosoti. Tattha sādakabhikkhuno temāsaṃ nibaddhavāsaṃ vasitvā ekamāsamattaṃ vitakkituṃ vaṭṭati. So hi pavāretvā cīvaramāse cīvaraṃ karoti. Paṃsukūliko addhamāseneva karoti. Idaṃ māsaddhamāsamattaṃ vitakkanaṃ <hi rend="bold">vitakkasantoso</hi>. Cīvaratthāya gacchantassa pana ‘‘kattha labhissāmī’’ti acintetvā kammaṭṭhānasīseneva gamanaṃ <hi rend="bold">gamanasantoso</hi> nāma. Pariyesantassa pana yena vā tena vā saddhiṃ apariyesitvā lajjiṃ pesalabhikkhuṃ gahetvā pariyesanaṃ <hi rend="bold">pariyesanasantoso</hi> nāma. Evaṃ pariyesantassa āhariyamānaṃ cīvaraṃ dūratova disvā ‘‘etaṃ manāpaṃ bhavissati, etaṃ amanāpa’’nti evaṃ avitakketvā <pb ed="P" n="0.0121" /> thūlasukhumādīsu yathāladdheneva santussanaṃ <hi rend="bold">paṭilābhasantoso</hi> nāma. Evaṃ laddhaṃ gaṇhantassāpi ‘‘ettakaṃ dupaṭṭassa bhavissati, ettakaṃ ekapaṭṭassā’’ti attano pahonakamatteneva santussanaṃ <hi rend="bold">mattapaṭiggahaṇasantoso</hi> nāma. Cīvaraṃ pariyesantassa pana ‘‘asukassa gharadvāre manāpaṃ labhissāmī’’ti acintetvā dvārapaṭipāṭiyā caraṇaṃ <hi rend="bold">loluppavivajjanasantoso</hi> nāma.</p>

<p rend="bodytext">Lūkhapaṇītesu yena kenaci yāpetuṃ sakkontassa yathāladdheneva yāpanaṃ <hi rend="bold">yathālābhasantoso</hi> nāma. Attano thāmaṃ jānitvā yena yāpetuṃ sakkoti, tena yāpanaṃ <hi rend="bold">yathābalasantoso</hi> nāma. Manāpaṃ aññassa datvā attanā yena kenaci yāpanaṃ <hi rend="bold">yathāsāruppasantoso</hi> nāma. ‘‘Kattha udakaṃ manāpaṃ, kattha amanāpa’’nti avicāretvā yena kenaci dhovanupagena udakena dhovanaṃ <hi rend="bold">udakasantoso</hi> nāma. Tathā paṇḍumattikagerukapūtipaṇṇarasakiliṭṭhāni pana udakāni vajjetuṃ vaṭṭati. Dhovantassa pana muggarādīhi apaharitvā hatthehi madditvā dhovanaṃ <hi rend="bold">dhovanasantoso</hi> nāma. Tathā asujjhantaṃ paṇṇāni pakkhipitvā tāpitaudakenāpi dhovituṃ vaṭṭati. Evaṃ dhovitvā karontassa ‘‘idaṃ thūlaṃ, idaṃ sukhuma’’nti akopetvā pahonakanīhāreneva karaṇaṃ <hi rend="bold">karaṇasantoso</hi> nāma. Timaṇḍalapaṭicchādanamattasseva karaṇaṃ <hi rend="bold">parimāṇasantoso</hi><pb ed="M" n="0.0112" /> nāma. Cīvarakaraṇatthāya pana ‘‘manāpaṃ suttaṃ pariyesissāmī’’ti avicāretvā rathikādīsu vā devaṭṭhāne vā āharitvā pādamūle vā ṭhapitaṃ yaṃ kiñcideva suttaṃ gahetvā karaṇaṃ <hi rend="bold">suttasantoso</hi> nāma.</p>

<p rend="bodytext">Kusibandhanakāle pana aṅgulimatte sattavāre na vijjhitabbaṃ. Evaṃ karontassa hi yo bhikkhu sahāyo na hoti, tassa vattabhedopi natthi. Tivaṅgulamatte pana sattavāre vijjhitabbaṃ. Evaṃ <pb ed="V" n="0.0105" /> karontassa maggapaṭipannenāpi sahāyena bhavitabbaṃ. Yo na hoti, tassa vattabhedo. Ayaṃ <hi rend="bold">sibbanasantoso</hi> nāma. Rajantena pana kāḷakacchakādīni pariyesantena na rajitabbaṃ, somavakkalādīsu yaṃ labhati, tena rajitabbaṃ. Alabhantena <pb ed="P" n="0.0122" /> pana manussehi araññe vākaṃ gahetvā chaḍḍitarajanaṃ vā bhikkhūhi pacitvā chaḍḍitakasaṭaṃ vā gahetvā rajitabbaṃ. Ayaṃ <hi rend="bold">rajanasantoso</hi> nāma. Nīlakaddamakāḷasāmesu yaṃ kiñci gahetvā hatthipiṭṭhe nisinnassa paññāyamānakappakaraṇaṃ <hi rend="bold">kappasantoso</hi> nāma.</p>

<p rend="bodytext">Hirikopīnapaṭicchādanamattavasena paribhuñjanaṃ <hi rend="bold">paribhogasantoso</hi> nāma. Dussaṃ pana labhitvā suttaṃ vā sūciṃ vā kārakaṃ vā alabhantena ṭhapetuṃ vaṭṭati, labhantena na vaṭṭati. Katampi ce antevāsikādīnaṃ dātukāmo hoti, te ca asannihitā, yāva āgamanā ṭhapetuṃ vaṭṭati, āgatamattesu tesu dātabbaṃ. Dātuṃ asakkontena adhiṭṭhātabbaṃ. Aññasmiṃ cīvare sati paccattharaṇampi adhiṭṭhātuṃ vaṭṭati. Anadhiṭṭhitameva hi sannidhi hoti. Adhiṭṭhitaṃ na hotīti mahāsīvatthero āha. Ayaṃ <hi rend="bold">sannidhiparivajjanasantoso</hi> nāma. Vissajjentena pana mukhaṃ oloketvā na dātabbaṃ, sāraṇīyadhamme ṭhatvāva vissajjetabbanti ayaṃ <hi rend="bold">vissajjanasantoso</hi> nāma.</p>

<p rend="bodytext"><hi rend="bold">Cīvarapaṭisaṃyuttāni dhutaṅgāni</hi> nāma paṃsukūlikaṅgañceva tecīvarikaṅgañca. Iti cīvarasantosamahāariyavaṃsaṃ pūrayamāno paccekasambuddho imāni dve dhutaṅgāni gopeti, imāni gopento cīvarasantosamahāariyavaṃsavasena santuṭṭho hoti.</p>

<p rend="bodytext"><hi rend="bold">Vaṇṇavādī</hi>ti eko santuṭṭho hoti, santosassa vaṇṇaṃ na katheti. Eko na santuṭṭho hoti, santosassa vaṇṇaṃ katheti <pb ed="M" n="0.0113" />. Eko neva santuṭṭho hoti, na santosassa vaṇṇaṃ katheti. Eko santuṭṭho ca hoti, santosassa ca vaṇṇaṃ katheti. Tathārūpo so paccekasambuddho taṃ dassetuṃ <hi rend="bold">‘‘itarītaracīvarasantuṭṭhiyā ca vaṇṇavādī’’</hi>ti vuttaṃ.</p>

<p rend="bodytext"><hi rend="bold">Anesana</hi>nti dūteyyapahiṇagamanānuyogappabhedaṃ nānappakāraṃ anesanaṃ. <hi rend="bold">Appatirūpa</hi>nti ayuttaṃ. <hi rend="bold">Aladdhā cā</hi>ti alabhitvā. Yathā ekacco ‘‘kathaṃ nu kho cīvaraṃ labhissāmī’’ti puññavantehi bhikkhūhi saddhiṃ ekato hutvā kohaññaṃ karonto uttasati paritassati, paccekasambuddho evaṃ aladdhā ca cīvaraṃ na paritassati. <hi rend="bold">Laddhā</hi><pb ed="P" n="0.0123" /><hi rend="bold">cā</hi>ti dhammena samena labhitvā. <hi rend="bold">Adhigato</hi>ti vigatalobhagiddho. <hi rend="bold">Amucchito</hi>ti adhimattataṇhāya mucchanaṃ anāpanno. <hi rend="bold">Anajjhāpanno</hi>ti <pb ed="V" n="0.0106" /> taṇhāya anotthaṭo apariyonaddho. <hi rend="bold">Ādīnavadassāvī</hi>ti anesanāpattiyañca gadhitaparibhoge ca ādīnavaṃ passamāno. <hi rend="bold">Nissaraṇapañño</hi>ti ‘‘yāvadeva sītassa paṭighātāyā’’ti (ma. ni. 1.23; a. ni. 6.58) vuttaṃ nissaraṇameva pajānanto.</p>

<p rend="bodytext"><hi rend="bold">Itarītaracīvarasantuṭṭhiyā</hi>ti yena kenaci cīvarena santuṭṭhiyā. <hi rend="bold">Nevattānukkaṃsetī</hi>ti yathā panidhekacco ‘‘ahaṃ paṃsukūliko, mayā upasampadamāḷeyeva paṃsukūlikaṅgaṃ gahitaṃ, ko mayā sadiso atthī’’ti attukkaṃsanaṃ karoti. Evaṃ so attukkaṃsanaṃ na karoti. <hi rend="bold">Na paraṃ vambhetī</hi>ti ‘‘ime panaññe bhikkhū na paṃsukūlikāti vā paṃsukūlikamattampi etesaṃ natthī’’ti vā evaṃ paraṃ na vambheti. <hi rend="bold">Yo hi tattha dakkho</hi>ti yo tasmiṃ cīvarasantose vaṇṇavādī. Tāsu vā dakkho cheko byatto. <hi rend="bold">Analaso</hi>ti sātaccakiriyāya ālasiyavirahito. <hi rend="bold">Sampajāno patissato</hi>ti sampajānapaññāya ceva satiyā ca yutto. <hi rend="bold">Ariyavaṃse ṭhito</hi>ti ariyavaṃse patiṭṭhito.</p>

<p rend="bodytext"><hi rend="bold">Itarītarena piṇḍapātenā</hi>ti yena kenaci piṇḍapātena. Etthapi piṇḍapāto jānitabbo, piṇḍapātakhettaṃ jānitabbaṃ, piṇḍapātasantoso jānitabbo, piṇḍapātapaṭisaṃyuttaṃ dhutaṅgaṃ jānitabbaṃ. Tattha <hi rend="bold">piṇḍapāto</hi>ti odano kummāso sattu maccho maṃsaṃ khīraṃ dadhi sappi navanītaṃ telaṃ madhu phāṇitaṃ yāgu khādanīyaṃ sāyanīyaṃ lehanīyanti soḷasa piṇḍapātā.</p>

<p rend="bodytext"><hi rend="bold">Piṇḍapātakhetta</hi>nti <pb ed="M" n="0.0114" /> saṅghabhattaṃ uddesabhattaṃ nimantanaṃ salākabhattaṃ pakkhikaṃ uposathikaṃ pāṭipadikaṃ āgantukabhattaṃ gamikabhattaṃ gilānabhattaṃ gilānupaṭṭhākabhattaṃ dhurabhattaṃ kuṭibhattaṃ vārabhattaṃ vihārabhattanti pannarasa piṇḍapātakhettāni.</p>

<p rend="bodytext"><hi rend="bold">Piṇḍapātasantoso</hi>ti piṇḍapāte vitakkasantoso gamanasantoso pariyesanasantoso paṭilābhasantoso paṭiggahaṇasantoso mattapaṭiggahaṇasantoso loluppavivajjanasantoso yathālābhasantoso yathābalasantoso yathāsāruppasantoso upakārasantoso parimāṇasantoso paribhogasantoso sannidhiparivajjanasantoso <pb ed="P" n="0.0124" /> vissajjanasantosoti pannarasa santosā. Tattha sādako bhikkhu mukhaṃ dhovitvā vitakketi. Piṇḍapātikena pana gaṇena saddhiṃ caratā sāyaṃ therupaṭṭhānakāle ‘‘sve kattha piṇḍāya carissāmā’’ti ‘‘asukagāme, bhante’’ti ettakaṃ cintetvā tato paṭṭhāya na vitakketabbaṃ. Ekacārikena vitakkamāḷake ṭhatvā vitakketabbaṃ. Tato paṭṭhāya vitakkento pana ariyavaṃsā cuto hoti paribāhiro. Ayaṃ <hi rend="bold">vitakkasantoso</hi> nāma. Piṇḍāya <pb ed="V" n="0.0107" /> pavisantena pana ‘‘kuhiṃ labhissāmī’’ti acintetvā kammaṭṭhānasīsena gantabbaṃ. Ayaṃ <hi rend="bold">gamanasantoso</hi> nāma. Pariyesantena yaṃ vā taṃ vā aggahetvā lajjiṃ pesalameva gahetvā pariyesitabbaṃ. Ayaṃ <hi rend="bold">pariyesanasantoso</hi> nāma. Dūratova āhariyamānaṃ disvā ‘‘etaṃ manāpaṃ, etaṃ amanāpa’’nti cittaṃ na uppādetabbaṃ. Ayaṃ <hi rend="bold">paṭilābhasantoso</hi> nāma. ‘‘Idaṃ manāpaṃ gaṇhissāmi, idaṃ amanāpaṃ na gaṇhissāmī’’ti acintetvā yaṃ kiñci yāpanamattaṃ gahetabbameva. Ayaṃ <hi rend="bold">paṭiggahaṇasantoso</hi> nāma.</p>

<p rend="bodytext">Ettha pana deyyadhammo bahu, dāyako appaṃ dātukāmo, appaṃ gahetabbaṃ. Deyyadhammo bahu, dāyakopi bahudātukāmo, pamāṇeneva gahetabbaṃ. Deyyadhammopi na bahu, dāyakopi appaṃ dātukāmo, appaṃ gahetabbaṃ. Deyyadhammo na bahu, dāyako pana bahudātukāmo, pamāṇena gahetabbaṃ. Paṭiggahaṇasmiñhi mattaṃ ajānanto manussānaṃ pasādaṃ makkheti, saddhādeyyaṃ vinipāteti, sāsanaṃ na karoti. Vijātamātuyāpissa cittaṃ gahetuṃ na sakkoti. Iti mattaṃ jānitvāva paṭiggahetabbanti ayaṃ <hi rend="bold">mattapaṭiggahaṇasantoso</hi> nāma. Aḍḍhakulāniyeva agantvā dvārapaṭipāṭiyā <pb ed="M" n="0.0115" /> gantabbaṃ. Ayaṃ <hi rend="bold">loluppavivajjanasantoso</hi> nāma. <hi rend="bold">Yathālābhasantosā</hi>dayo cīvare vuttanayā eva.</p>

<p rend="bodytext">Piṇḍapātaṃ paribhuñjitvā ‘‘samaṇadhammaṃ anupālessāmī’’ti evaṃ upakāraṃ ñatvā paribhuñjanaṃ <hi rend="bold">upakārasantoso</hi> nāma. Pattaṃ pūretvā ānītaṃ na paṭiggahetabbaṃ. Anupasampanne sati tena gāhāpetabbaṃ, asati āharāpetvā paṭiggahaṇaparimāṇamattaṃ gahetabbaṃ. Ayaṃ <hi rend="bold">parimāṇasantoso</hi> nāma. Jighacchāya paṭivinodanaṃ ‘‘na idamettha nissaraṇa’’nti <pb ed="P" n="0.0125" /> evaṃ paribhuñjanaṃ <hi rend="bold">paribhogasantoso</hi> nāma. Nidahitvā na paribhuñjitabbaṃ. Ayaṃ <hi rend="bold">sannidhiparivajjanasantoso</hi> nāma. Mukhaṃ anoloketvā sāraṇīyadhamme ṭhitena vissajjetabbaṃ. Ayaṃ <hi rend="bold">vissajjanasantoso</hi> nāma.</p>

<p rend="bodytext"><hi rend="bold">Piṇḍapātapaṭisaṃyuttāni</hi> pana <hi rend="bold">pañca dhutaṅgāni</hi> piṇḍapātikaṅgaṃ sapadānacārikaṅgaṃ ekāsanikaṅgaṃ pattapiṇḍikaṅgaṃ khalupacchābhattikaṅganti. Iti piṇḍapātasantosamahāariyavaṃsaṃ pūrayamāno paccekasambuddho imāni pañca dhutaṅgāni gopeti, imāni gopento piṇḍapātasantosamahāariyavaṃsavasena santuṭṭho hoti. <hi rend="bold">Vaṇṇavādī</hi>tiādīni vuttanayeneva veditabbāni.</p>

<p rend="bodytext"><hi rend="bold">Senāsanānī</hi>ti idha senāsanaṃ jānitabbaṃ, senāsanakhettaṃ jānitabbaṃ, senāsanasantoso jānitabbo, senāsanapaṭisaṃyuttadhutaṅgaṃ jānitabbaṃ. Tattha <hi rend="bold">senāsana</hi>nti mañco pīṭhaṃ bhisi bimbohanaṃ <pb ed="V" n="0.0108" /> vihāro aḍḍhayogo pāsādo hammiyaṃ guhā leṇaṃ aṭṭo māḷo veḷugumbo rukkhamūlaṃ yattha vā pana bhikkhū paṭikkamantīti imāni pannarasa senāsanāni.</p>

<p rend="bodytext"><hi rend="bold">Senāsanakhetta</hi>nti saṅghato vā gaṇato vā ñātito vā mittato vā attano vā dhanena paṃsukūlaṃ vāti cha khettāni.</p>

<p rend="bodytext"><hi rend="bold">Senāsanasantoso</hi>ti senāsane vitakkasantosādayo pannarasa santosā. Te piṇḍapāte vuttanayeneva veditabbā. <hi rend="bold">Senāsanapaṭisaṃyuttāni</hi> pana <hi rend="bold">pañca dhutaṅgāni</hi> āraññikaṅgaṃ rukkhamūlikaṅgaṃ abbhokāsikaṅgaṃ sosānikaṅgaṃ yathāsanthatikaṅganti. Iti senāsanasantosaṃ mahāariyavaṃsaṃ pūrayamāno paccekasambuddho imāni pañca dhutaṅgāni gopeti, imāni gopento senāsanasantosamahāariyavaṃsavasena santuṭṭho hoti.</p>

<p rend="bodytext">Iti <pb ed="M" n="0.0116" /> āyasmā dhammasenāpati sāriputtatthero pathaviṃ pattharamāno viya sāgarakucchiṃ pūrayamāno viya ākāsaṃ vitthārayamāno viya ca paṭhamaṃ cīvarasantosaṃ ariyavaṃsaṃ kathetvā candaṃ uṭṭhāpento viya sūriyaṃ ullaṅghento viya ca dutiyapiṇḍapātasantosaṃ kathetvā sineruṃ ukkhipento viya tatiyaṃ senāsanasantosaṃ ariyavaṃsaṃ kathetvā <pb ed="P" n="0.0126" /> idāni gilānapaccayasantosaṃ ariyavaṃsaṃ kathetuṃ <hi rend="bold">‘‘santuṭṭho hoti itarītarena gilānapaccayabhesajjaparikkhārenā’’</hi>tiādimāha. Taṃ piṇḍapātagatikameva. Tattha yathālābhayathābalayathāsāruppasantoseneva santussitabbaṃ. Bhāvanārāmaariyavaṃso pana idha anāgato, nesajjikaṅgaṃ bhāvanārāmaariyavaṃsaṃ bhajati (dī. ni. aṭṭha. 3.309; a. ni. aṭṭha. 2.4.28). Vuttampi cetaṃ –</p>

<p rend="gatha1">‘‘Pañca senāsane vuttā, pañca āhāranissitā;</p>

<p rend="gathalast">Eko vīriyasaṃyutto, dve ca cīvaranissitā’’ti. (dī. ni. aṭṭha. 3.309; a. ni. aṭṭha. 2.4.28);</p>

<p rend="bodytext"><hi rend="bold">Porāṇe aggaññe ariyavaṃse ṭhito</hi>ti ettha <hi rend="bold">porāṇe</hi>ti na adhunuppattike. <hi rend="bold">Aggaññe</hi>ti aggehi jānitabbe. <hi rend="bold">Ariyavaṃse</hi>ti ariyānaṃ vaṃse. Yathā hi khattiyavaṃso brāhmaṇavaṃso vessavaṃso suddavaṃso samaṇavaṃso kulavaṃso rājavaṃso, evamayampi aṭṭhamo ariyavaṃso, ariyatanti ariyapaveṇi nāma hoti. So kho panāyaṃ vaṃso imesaṃ vaṃsānaṃ mūlagandhādīnaṃ kālānusārigandhādayo viya aggamakkhāyati. Ke pana te ariyā, yesaṃ eso vaṃsoti? Ariyā <pb ed="V" n="0.0109" /> vuccanti buddhā ca paccekabuddhā ca tathāgatasāvakā ca, etesaṃ ariyānaṃ vaṃsoti ariyavaṃso. Ito pubbe hi satasahassakappādhikānaṃ catunnaṃ asaṅkhyeyyānaṃ matthake taṇhaṅkaro medhaṅkaro saraṇaṅkaro dīpaṅkaroti cattāro buddhā uppannā, te ariyā, tesaṃ ariyānaṃ vaṃsoti ariyavaṃso. Tesaṃ buddhānaṃ parinibbānato aparabhāge asaṅkhyeyyaṃ atikkamitvā koṇḍañño nāma buddho uppanno…pe… imasmiṃ kappe kakusandho koṇāgamano kassapo amhākaṃ bhagavā gotamoti cattāro buddhā uppannā, tesaṃ ariyānaṃ vaṃsoti ariyavaṃso. Api ca atītānāgatapaccuppannānaṃ sabbabuddhapaccekabuddhabuddhasāvakānaṃ ariyānaṃ vaṃsoti ariyavaṃso, tasmiṃ ariyavaṃse (a. ni. aṭṭha. 2.4.28). <hi rend="bold">Ṭhito</hi>ti patiṭṭhito. Sesaṃ vuttanayeneva veditabbaṃ.</p>

<p rend="centre">Aṭṭhamagāthāniddesavaṇṇanā.</p>

<p rend="bodytext" n="129"><hi rend="paranum">129</hi><hi rend="dot">.</hi> Navame <pb ed="P" n="0.0127" /><pb ed="M" n="0.0117" /> ayaṃ yojanā – <hi rend="bold">dussaṅgahā pabbajitāpi eke,</hi> ye asantosābhibhūtā, tathāvidhā eva ca <hi rend="bold">atho gahaṭṭhā gharamāvasantā</hi>. Etamahaṃ dussaṅgahabhāvaṃ jigucchanto vipassanaṃ ārabhitvā paccekabodhiṃ adhigatomhīti. Sesaṃ purimanayeneva veditabbaṃ.</p>

<p rend="bodytext">Niddese <hi rend="bold">anassavā</hi>ti vacanaṃ assavanakā. <hi rend="bold">Avacanakarā</hi>ti dubbacā. <hi rend="bold">Paṭilomavuttino</hi>ti paccanīkaṃ kathanasīlā, paṭimallā hutvā pavattantīti attho. <hi rend="bold">Aññeneva mukhaṃ karontī</hi>ti ovādadāyake disvā mukhaṃ parivattetvā aññaṃ disābhāgaṃ olokenti. <hi rend="bold">Abyāvaṭo hutvā</hi>ti avāvaṭo hutvā. <hi rend="bold">Anapekkho hutvā</hi>ti anallīno hutvā.</p>

<p rend="centre">Navamagāthāniddesavaṇṇanā.</p>

<p rend="bodytext" n="130"><hi rend="paranum">130</hi><hi rend="dot">.</hi> Dasame <hi rend="bold">oropayitvā</hi>ti apanetvā. <hi rend="bold">Gihibyañjanānī</hi>ti kesamassuodātavatthālaṅkāramālāgandhavilepanaitthiputtadāsidāsādīni. Etāni gihibhāvaṃ byañjayanti, tasmā ‘‘gihibyañjanānī’’ti vuccanti. <hi rend="bold">Sañchinnapatto</hi>ti patitapatto. <hi rend="bold">Chetvānā</hi>ti maggañāṇena chinditvā. <hi rend="bold">Vīro</hi>ti maggavīriyasamannāgato. <hi rend="bold">Gihibandhanānī</hi>ti kāmabandhanāni. Kāmā hi gihīnaṃ bandhanāni. Ayaṃ tāva padattho.</p>

<p rend="bodytext">Ayaṃ pana adhippāyo – ‘‘aho vatāhampi oropayitvā gihibyañjanāni sañchinnapatto yathā <pb ed="V" n="0.0110" /> koviḷāro bhaveyya’’nti evañhi cintayamāno vipassanaṃ ārabhitvā paccekabodhiṃ adhigatomhīti (su. ni. aṭṭha. 1.44). Sesaṃ purimanayeneva jānitabbaṃ.</p>

<p rend="bodytext">Niddese <hi rend="bold">sārāsanañcā</hi>ti sāraṃ āsanaṃ. <hi rend="bold">Chinnānī</hi>ti gaḷitāni. <hi rend="bold">Sañchinnānī</hi>ti nipaṇṇāni. <hi rend="bold">Patitānī</hi>ti vaṇṭato muttāni. <hi rend="bold">Paripatitānī</hi>ti bhūmiyaṃ patitāni.</p>

<p rend="centre">Dasamagāthāniddesavaṇṇanā.</p>

<p rend="centre">Paṭhamavaggavaṇṇanā niṭṭhitā.</p>

<p rend="centre">2. Dutiyavaggavaṇṇanā</p>

<p rend="bodytext" n="131-2"><hi rend="paranum">131-2</hi><hi rend="dot">.</hi> Dutiyavaggassa <pb ed="P" n="0.0128" /><pb ed="M" n="0.0118" /> paṭhamadvaye <hi rend="bold">nipaka</hi>nti pakatinipuṇaṃ paṇḍitaṃ kasiṇaparikammādīsu kusalaṃ. <hi rend="bold">Sādhuvihāri</hi>nti appanāvihārena vā upacārena vā samannāgataṃ. <hi rend="bold">Dhīra</hi>nti dhitisampannaṃ. Tattha nipakattena dhitisampadā vuttā. Idha pana dhitisampannamevāti attho. Dhiti nāma asithilaparakkamatā, ‘‘kāmaṃ taco ca nhāru cā’’ti (ma. ni. 2.184; a. ni. 2.5; mahāni. 196) evaṃ pavattavīriyassetaṃ adhivacanaṃ. Api ca dhikkatapāpotipi dhīro. <hi rend="bold">Rājāva raṭṭhaṃ vijitaṃ pahāyā</hi>ti yathā paṭirājā ‘‘vijitaṃ raṭṭhaṃ anatthāvaha’’nti ñatvā rajjaṃ pahāya eko carati evaṃ bālasahāyaṃ pahāya eko care. Atha vā <hi rend="bold">rājāva raṭṭha</hi>nti yathā sutasomo rājā vijitaṃ raṭṭhaṃ pahāya eko cari, yathā ca mahājanako evaṃ ekova careti ayampi etassattho. Sesaṃ vuttānusārena sakkā jānitunti na vitthāritaṃ (su. ni. aṭṭha. 1.45-46). Niddese vattabbaṃ natthi.</p>

<p rend="centre">Paṭhamadvayaṃ.</p>

<p rend="bodytext" n="133"><hi rend="paranum">133</hi><hi rend="dot">.</hi> Tatiyagāthā padatthato uttānā eva. Kevalañca pana <hi rend="bold">sahāyasampada</hi>nti ettha asekkhehi sīlādikkhandhehi sampannā sahāyā eva ‘‘sahāyasampadā’’ti veditabbā. Ayaṃ panettha yojanā – yā ayaṃ vuttā sahāyasampadā, taṃ sahāyasampadaṃ <hi rend="bold">addhā pasaṃsāma,</hi> ekaṃseneva thomemāti vuttaṃ hoti. Kathaṃ? <hi rend="bold">Seṭṭhā samāsevitabbā sahāyā</hi>ti. Kasmā? Attano sīlādīhi seṭṭhe sevamānassa sīlādayo dhammā anuppannā uppajjanti, uppannā vuddhiṃ virūḷhiṃ vepullaṃ pāpuṇanti. Same sevamānassa aññamaññasamadhāraṇena kukkuccavinodanena ca laddhā na parihāyanti <pb ed="V" n="0.0111" />. Ete pana sahāyake seṭṭhe ca same ca aladdhā kuhanādimicchājīvaṃ vajjetvā dhammena samena uppannaṃ bhojanaṃ bhuñjanto tattha ca paṭighānunayaṃ <pb ed="P" n="0.0129" /> anuppādento anavajjabhojī hutvā atthakāmo kulaputto eko care khaggavisāṇakappo. Ahampi hi evaṃ caranto imaṃ sampattiṃ adhigatomhīti (su. ni. aṭṭha. 1.47). Niddeso vuttanayo eva.</p>

<p rend="centre">Tatiyaṃ.</p>

<p rend="bodytext" n="134"><hi rend="paranum">134</hi><hi rend="dot">.</hi> Catutthe <pb ed="M" n="0.0119" /><hi rend="bold">disvā</hi>ti oloketvā. <hi rend="bold">Suvaṇṇassā</hi>ti kañcanassa. ‘‘Valayānī’’ti pāṭhaseso. Sāvasesapāṭho hi ayaṃ attho. <hi rend="bold">Pabhassarānī</hi>ti pabhāsanasīlāni, jutimantānīti vuttaṃ hoti. Sesaṃ uttānapadatthameva. Ayaṃ pana yojanā – disvā bhujasmiṃ suvaṇṇassa valayāni ‘‘gaṇavāse sati saṅghaṭṭanā, ekavāse sati aghaṭṭanā’’ti evaṃ cintento vipassanaṃ ārabhitvā paccekabodhiṃ adhigatomhīti. Sesaṃ vuttanayamevāti (su. ni. aṭṭha. 1.48). <hi rend="bold">Nūpurānī</hi>ti valayāni. ‘‘Niyurā’’ti keci vadanti. <hi rend="bold">Ghaṭṭentī</hi>ti aññamaññaṃ hananti.</p>

<p rend="centre">Catutthaṃ.</p>

<p rend="bodytext" n="135"><hi rend="paranum">135</hi><hi rend="dot">.</hi> Pañcamagāthā padatthato uttānā eva. Ayaṃ pana ettha adhippāyo – yvāyaṃ etena <hi rend="bold">dutīyena</hi> kumārena sītuṇhādīni nivedentena sahavāsena taṃ saññāpentassa mama vācābhilāpo, tasmiṃ sinehavasena <hi rend="bold">abhisajjanā vā</hi> jātā. Sace ahaṃ imaṃ na pariccajāmi, tato <hi rend="bold">āyati</hi>mpi tatheva hessati. Yathā idāni, <hi rend="bold">evaṃ dutīyena saha mamassa, vācābhilāpo abhisajjanā vā</hi>. Ubhayampi cetaṃ antarāyakaraṃ visesādhigamassāti <hi rend="bold">etaṃ bhayaṃ āyatiṃ pekkhamāno</hi> taṃ chaḍḍetvā yoniso paṭipajjitvā paccekabodhiṃ adhigatomhīti (su. ni. aṭṭha. 1.49). Sesaṃ vuttanayameva.</p>

<p rend="centre">Pañcamaṃ.</p>

<p rend="bodytext" n="136"><hi rend="paranum">136</hi><hi rend="dot">.</hi> Chaṭṭhe <hi rend="bold">kāmā</hi>ti dve kāmā vatthukāmā ca kilesakāmā ca. Tattha vatthukāmā manāpiyā rūpādayo dhammā, kilesakāmā chandādayo sabbepi rāgappabhedā. Idha pana vatthukāmā adhippetā <pb ed="P" n="0.0130" />. Rūpādianekappakārena <hi rend="bold">citrā</hi>. Lokassādavasena <hi rend="bold">madhurā</hi>. Bālaputhujjanānaṃ manaṃ ramentīti <hi rend="bold">manoramā. Virūparūpenā</hi>ti virūpena rūpena, anekavidhena sabhāvenāti vuttaṃ hoti. Te <pb ed="V" n="0.0112" /> hi rūpādivasena citrā, rūpādīsupi nīlādivasena vividharūpā. Evaṃ tena virūparūpena tathā tathā assādaṃ dassetvā <hi rend="bold">mathenti cittaṃ,</hi> pabbajjāya abhiramituṃ na dentīti. Sesamettha pākaṭameva. Nigamanampi dvīhi tīhi vā padehi yojetvā purimagāthāsu vuttanayena veditabbaṃ (su. ni. aṭṭha. 1.50).</p>

<p rend="bodytext"><hi rend="bold">Kāmaguṇā</hi>ti <pb ed="M" n="0.0120" /> kāmayitabbaṭṭhena kāmā. Bandhanaṭṭhena guṇā. ‘‘Anujānāmi, bhikkhave, ahatānaṃ vatthānaṃ diguṇaṃ saṅghāṭi’’nti (mahāva. 348) ettha paṭalaṭṭho guṇaṭṭho. ‘‘Accenti kālā tarayanti rattiyo, vayoguṇā anupubbaṃ jahantī’’ti (saṃ. ni. 1.4) ettha rāsaṭṭho guṇaṭṭho. ‘‘Sataguṇā dakkhiṇā pāṭikaṅkhitabbā’’ti (ma. ni. 3.379) ettha ānisaṃsaṭṭho guṇaṭṭho. ‘‘Antaṃ antaguṇaṃ (dī. ni. 2.377; ma. ni. 1.110; khu. pā. 3.dvattiṃsākāra), kayirā mālāguṇe bahū’’ti ettha bandhanaṭṭho guṇaṭṭho. Idhāpi eseva adhippeto, tena vuttaṃ – ‘‘bandhanaṭṭhena guṇā’’ti. <hi rend="bold">Cakkhuviññeyyā</hi>ti cakkhuviññāṇena passitabbā. Etenupāyena <hi rend="bold">sotaviññeyyā</hi>dīsupi attho veditabbo. <hi rend="bold">Iṭṭhā</hi>ti pariyiṭṭhā vā hontu, mā vā, iṭṭhārammaṇabhūtāti attho. <hi rend="bold">Kantā</hi>ti kāmanīyā. <hi rend="bold">Manāpā</hi>ti manavaḍḍhanakā. <hi rend="bold">Piyarūpā</hi>ti piyajātikā. <hi rend="bold">Kāmūpasaṃhitā</hi>ti ārammaṇaṃ katvā uppajjamānena kāmena upasaṃhitā. <hi rend="bold">Rajanīyā</hi>ti rajjaniyā, rāguppattikāraṇabhūtāti attho.</p>

<p rend="bodytext"><hi rend="bold">Yadi muddāyā</hi>tiādīsu <hi rend="bold">muddā</hi>ti aṅgulipabbesu saññaṃ ṭhapetvā hatthamuddā. <hi rend="bold">Gaṇanā</hi>ti acchiddagaṇanā. <hi rend="bold">Saṅkhāna</hi>nti piṇḍagaṇanā. Yāya khettaṃ oloketvā ‘‘idha ettakā vīhī bhavissanti’’, rukkhaṃ oloketvā ‘‘idha ettakāni phalāni bhavissanti’’, ākāsaṃ oloketvā ‘‘ime ākāse sakuṇā ettakā nāma bhavissantī’’ti jānanti. <hi rend="bold">Kasī</hi>ti kasikammaṃ. <hi rend="bold">Vaṇijjā</hi>ti jaṅghavaṇijjathalavaṇijjādivaṇippatho. <hi rend="bold">Gorakkha</hi>nti attano vā paresaṃ vā gāvo rakkhitvā pañcagorasavikkayena jīvanakammaṃ. <hi rend="bold">Issattho</hi> vuccati āvudhaṃ <pb ed="P" n="0.0131" /> gahetvā upaṭṭhānakammaṃ. <hi rend="bold">Rājaporisa</hi>nti vinā āvudhena rājakammaṃ katvā rājupaṭṭhānaṃ. <hi rend="bold">Sippaññatara</hi>nti gahitāvasesahatthiassasippādi.</p>

<p rend="bodytext"><hi rend="bold">Sītassa purakkhato</hi>ti lakkhaṃ viya sarassa sītassa purato ṭhito, sītena bādhiyamānoti attho. Uṇhepi eseva nayo. <hi rend="bold">Ḍaṃsā</hi>dīsu <hi rend="bold">ḍaṃsā</hi>ti piṅgalamakkhikā. <hi rend="bold">Makasā</hi>ti sabbamakkhikā. <hi rend="bold">Sarīsapā</hi>ti ye keci saritvā gacchanti. <hi rend="bold">Rissamāno</hi>ti pīḷiyamāno ruppamāno ghaṭṭiyamāno. <hi rend="bold">Mīyamāno</hi>ti maramāno. <hi rend="bold">Ayaṃ, bhikkhave</hi>ti bhikkhave, ayaṃ muddādīhi jīvikakappanaṃ āgamma sītādipaccayo <pb ed="V" n="0.0113" /> ābādho. <hi rend="bold">Kāmānaṃ ādīnavo</hi>ti kāmesu <pb ed="M" n="0.0121" /> upaddavo, upasaggoti attho. <hi rend="bold">Sandiṭṭhiko</hi>ti paccakkho sāmaṃ passitabbo. <hi rend="bold">Dukkhakkhandho</hi>ti dukkharāsi. <hi rend="bold">Kāmahetū</hi>tiādīsu paccayaṭṭhena kāmā assa hetūti <hi rend="bold">kāmahetu</hi>. Mūlaṭṭhena kāmā nidānamassāti <hi rend="bold">kāmanidāno</hi>. Liṅgavipallāsena pana ‘‘kāmanidāna’’nti vutto. Kāraṇaṭṭhena kāmā adhikaraṇaṃ assāti <hi rend="bold">kāmādhikaraṇo</hi>. Liṅgavipallāseneva pana ‘‘kāmādhikaraṇa’’nti vutto. <hi rend="bold">Kāmānameva hetū</hi>ti idaṃ niyamavacanaṃ kāmapaccayā uppajjatiyevāti attho.</p>

<p rend="bodytext"><hi rend="bold">Uṭṭhahato</hi>ti ājīvasamuṭṭhāpakavīriyena uṭṭhahantassa. <hi rend="bold">Ghaṭato</hi>ti taṃ vīriyaṃ pubbenāparaṃ ghaṭentassa. <hi rend="bold">Vāyamato</hi>ti vāyāmaṃ parakkamaṃ payogaṃ karontassa. <hi rend="bold">Nābhinipphajjantī</hi>ti na nipphajjanti, hatthaṃ nābhiruhanti. <hi rend="bold">Socatī</hi>ti citte uppannabalavasokena socati. <hi rend="bold">Kilamatī</hi>ti kāye uppannadukkhena kilamati. <hi rend="bold">Paridevatī</hi>ti vācāya paridevati. <hi rend="bold">Urattāḷi</hi>nti uraṃ tāḷetvā. <hi rend="bold">Kandatī</hi>ti rodati. <hi rend="bold">Sammohaṃ āpajjatī</hi>ti visaññī viya sammūḷho hoti. <hi rend="bold">Mogha</hi>nti tucchaṃ. <hi rend="bold">Aphalo</hi>ti nipphalo.</p>

<p rend="bodytext"><hi rend="bold">Ārakkhādhikaraṇa</hi>nti ārakkhakāraṇā. <hi rend="bold">Kinti me</hi>ti kena nu kho me upāyena. <hi rend="bold">Yampi me</hi>ti yampi mayhaṃ kasikammādīni katvā uppāditaṃ dhanaṃ ahosi. <hi rend="bold">Tampi no natthī</hi>ti tampi amhākaṃ idāni natthi.</p>

<p rend="bodytext"><hi rend="bold">Puna caparaṃ, bhikkhave, kāmahetū</hi>tiādināpi kāraṇaṃ dassetvāva ādīnavaṃ dīpeti. Tattha <hi rend="bold">kāmahetū</hi>ti kāmapaccayā <hi rend="bold">rājānopi rājūhi vivadantī</hi>ti attho. <hi rend="bold">Kāmanidāna</hi>nti bhāvanapuṃsakaṃ, kāme nidānaṃ katvā vivadantīti attho. <hi rend="bold">Kāmādhikaraṇa</hi>ntipi <pb ed="P" n="0.0132" /> bhāvanapuṃsakameva, kāme adhikaraṇaṃ katvā vivadantīti attho. <hi rend="bold">Kāmānameva hetū</hi>ti gāmanigamasenāpatipurohitaṭṭhānantarādīnaṃ kāmānaṃyeva hetu vivadantīti attho. <hi rend="bold">Upakkamantī</hi>ti paharanti.</p>

<p rend="bodytext"><hi rend="bold">Asicamma</hi>nti asiñceva kheṭakaphalakādīni ca.</p>

<p rend="bodytext"><hi rend="bold">Dhanukalāpaṃ sannayhitvā</hi>ti dhanuṃ gahetvā sarakalāpaṃ sannayhitvā. <hi rend="bold">Ubhatobyūḷha</hi>nti ubhatorāsibhūtaṃ. <hi rend="bold">Pakkhandantī</hi>ti pavisanti. <hi rend="bold">Usūsū</hi>ti kaṇḍesu. <hi rend="bold">Vijjotalantesū</hi>ti parivattamānesu. <hi rend="bold">Te tatthā</hi>ti te tasmiṃ saṅgāme.</p>

<p rend="bodytext"><hi rend="bold">Addāvalepanā</hi><pb ed="V" n="0.0114" /><pb ed="M" n="0.0122" /><hi rend="bold">upakāriyo</hi>ti cettha manussā pākārapādaṃ assakhurasaṇṭhānena iṭṭhakāhi cinitvā upari sudhāya limpanti. Evaṃ katapākārapādā ‘‘upakāriyo’’ti vuccanti. Tā tintena kalalena sittā addāvalepanā nāma honti. <hi rend="bold">Pakkhandantī</hi>ti tāsaṃ heṭṭhā tikhiṇaayasūlarukkhasūlādīhi vijjhiyamānā pākārassa picchillabhāvena ārohituṃ asakkontāpi upadhāvantiyeva. <hi rend="bold">Chakaṇakāyā</hi>ti kuthitagomayena. <hi rend="bold">Abhivaggenā</hi>ti satadantena. Taṃ aṭṭhadantākārena katvā ‘‘nagaradvāraṃ bhinditvā pavisissāmā’’ti āgate uparidvāre ṭhitā tassa bandhanayottāni chinditvā tena abhivaggena omaddanti.</p>

<p rend="bodytext"><hi rend="bold">Sandhimpi chindantī</hi>ti gharasandhimpi. <hi rend="bold">Nillopa</hi>nti gāme paharitvā mahāvilopaṃ karonti. <hi rend="bold">Ekāgārika</hi>nti paṇṇāsamattāpi saṭṭhimattāpi parivāretvā jīvaggāhaṃ gahetvā dhanaṃ āharāpenti. <hi rend="bold">Paripanthepi tiṭṭhantī</hi>ti panthadūhanakammaṃ karonti. <hi rend="bold">Aḍḍhadaṇḍakehī</hi>ti muggarehi (ma. ni. aṭṭha. 1.169). Sesaṃ vuttatthameva.</p>

<p rend="centre">Chaṭṭhaṃ.</p>

<p rend="bodytext" n="137"><hi rend="paranum">137</hi><hi rend="dot">.</hi> Sattame etīti <hi rend="bold">īti,</hi> āgantukānaṃ akusalabhāgiyānaṃ byasanahetūnaṃ etaṃ adhivacanaṃ. Tasmā kāmaguṇāpi ete anekabyasanāvahaṭṭhena daḷhasannipātaṭṭhena ca īti. Gaṇḍopi asuciṃ paggharati, uddhumātaparipakkaparibhinno hoti. Tasmā <pb ed="P" n="0.0133" /> ete kilesā asucipaggharaṇato uppādajarābhaṅgehi uddhumātaparipakkaparibhinnabhāvato ca <hi rend="bold">gaṇḍo</hi>. Upaddavatīti <hi rend="bold">upaddavo,</hi> anatthaṃ janento abhibhavati ajjhottharatīti attho, rāgagaṇḍādīnametaṃ adhivacanaṃ. Tasmā kāmaguṇāpete aviditanibbānatthāvahahetutāya sabbupaddavavatthutāya ca upaddavo. Yasmā panete kilesāturabhāvaṃ janentā sīlasaṅkhātamārogyaṃ loluppaṃ vā uppādentā pākatikameva ārogyaṃ vilumpanti, tasmā iminā ārogyavilumpanaṭṭhena <hi rend="bold">rogo</hi>. Abbhantaramanupaviṭṭhaṭṭhena pana antotudanaṭṭhena dunnīharaṇīyaṭṭhena ca <hi rend="bold">sallaṃ</hi>. Diṭṭhadhammikasamparāyikabhayāvahanato <hi rend="bold">bhayaṃ. Meta</hi>nti etaṃ sesamettha pākaṭameva. Nigamanampi vuttanayeneva veditabbaṃ (su. ni. aṭṭha. 1.51).</p>

<p rend="bodytext"><hi rend="bold">Kāmarāgarattāya</hi>nti <pb ed="M" n="0.0123" /> kāmarāgena ratto ayaṃ. <hi rend="bold">Chandarāgavinibaddho</hi>ti chandarāgena snehena baddho. <hi rend="bold">Diṭṭhadhammikāpi gabbhā</hi>ti imasmiṃ attabhāve vattamānasaḷāyatanagabbhā. <hi rend="bold">Samparāyikāpi gabbhā</hi>ti paralokepi saḷāyatanagabbhā. <hi rend="bold">Na parimuccatī</hi>ti parimuccituṃ na sakkoti. <hi rend="bold">Otiṇṇo sātarūpenā</hi>ti <pb ed="V" n="0.0115" /> madhurasabhāvena rāgena otiṇṇo ogāhito. <hi rend="bold">Palipatha</hi>nti kāmakalalamaggaṃ. <hi rend="bold">Dugga</hi>nti duggamaṃ.</p>

<p rend="centre">Sattamaṃ.</p>

<p rend="bodytext" n="138"><hi rend="paranum">138</hi><hi rend="dot">.</hi> Aṭṭhame <hi rend="bold">sītaṃ</hi> dubbidhaṃ abbhantaradhātukkhobhapaccayañca bāhiradhātukkhobhapaccayañca. Tathā <hi rend="bold">uṇhaṃ</hi>. Tattha <hi rend="bold">ḍaṃsā</hi>ti piṅgalamakkhikā. <hi rend="bold">Sarīsape</hi>ti ye keci dīghajātikā saritvā gacchanti. Sesaṃ pākaṭameva. Nigamanampi vuttanayeneva veditabbaṃ.</p>

<p rend="centre">Aṭṭhamaṃ.</p>

<p rend="bodytext" n="139"><hi rend="paranum">139</hi><hi rend="dot">.</hi> Navamagāthā padatthato pākaṭā eva. Ayaṃ panettha adhippāyayojanā – sā ca kho yuttivasena, na anussavavasena. Yathā ayaṃ hatthī manussakantesu sīlesu dantattā adantabhūmiṃ nāgacchatīti vā, sarīramahantatāya vā <hi rend="bold">nāgo</hi>. Evaṃ kudāssu nāmāhampi ariyakantesu sīlesu dantattā <pb ed="P" n="0.0134" /> adantabhūmiṃ nāgamanena, āguṃ akaraṇena, puna itthattaṃ anāgamanena ca guṇasarīramahantatāya vā nāgo bhaveyyaṃ. Yathā cesa <hi rend="bold">yūthāni vivajjayitvā</hi> ekacariyasukhena <hi rend="bold">yathābhirantaṃ vihare araññe, eko care khaggavisāṇakappo,</hi> kudāssu nāmāhampi evaṃ gaṇaṃ vivajjayitvā ekattābhiratisukhena jhānasukhena yathābhirantaṃ araññe attano yathā yathā sukhaṃ, tathā tathā yattakaṃ vā icchāmi, tattakaṃ araññe nivāsaṃ eko care khaggavisāṇakappo eko careyyanti attho. Yathā cesa susaṇṭhitakkhandhamahantatāya <hi rend="bold">sañjātakkhandho,</hi> kudāssu nāmāhampi evaṃ asekkhasīlakkhandhamahantatāya sañjātakkhandho bhaveyyaṃ. Yathā cesa padumasadisagattatāya vā, padumakule uppannatāya vā <hi rend="bold">padumī,</hi> kudāssu nāmāhampi evaṃ padumasadisabojjhaṅgamahantatāya vā, ariyajātipadume uppannatāya vā padumī bhaveyyaṃ. Yathā cesa thāmabalajavādīhi <hi rend="bold">uḷāro,</hi> kudāssu nāmāhampi evaṃ parisuddhakāyasamācāratādīhi sīlasamādhinibbedhikapaññādīhi <pb ed="M" n="0.0124" /> vā uḷāro bhaveyyanti evaṃ cintento vipassanaṃ ārabhitvā paccekabodhiṃ adhigatomhīti.</p>

<p rend="centre">Navamaṃ.</p>

<p rend="bodytext" n="140"><hi rend="paranum">140</hi><hi rend="dot">.</hi> Dasame <hi rend="bold">aṭṭhānata</hi>nti aṭṭhānaṃ taṃ, akāraṇaṃ tanti vuttaṃ hoti. Anunāsikassa lopo <pb ed="V" n="0.0116" /> kato ‘‘ariyasaccāna dassana’’ntiādīsu (khu. pā. 5.11; su. ni. 270) viya. <hi rend="bold">Saṅgaṇikāratassā</hi>ti gaṇābhiratassa. <hi rend="bold">Ya</hi>nti kāraṇavacanametaṃ ‘‘yaṃ hirīyati hirīyitabbenā’’tiādīsu (dha. sa. 30) viya. <hi rend="bold">Phassaye</hi>ti adhigacche. <hi rend="bold">Sāmayikaṃ vimutti</hi>nti lokiyasamāpattiṃ. Sā hi appitappitasamaye eva paccanīkehi vimuccanato ‘‘sāmayikā vimuttī’’ti vuccati. Taṃ sāmayikaṃ vimuttiṃ. ‘‘Aṭṭhānaṃ taṃ, na taṃ kāraṇaṃ vijjati saṅgaṇikāratassa, yena kāraṇena phassaye iti etaṃ ādiccabandhussa paccekabuddhassa vaco nisamma saṅgaṇikāratiṃ pahāya yoniso paṭipajjanto adhigatomhī’’ti āha. Sesaṃ vuttanayameva (su. ni. aṭṭha. 1.54; apa. aṭṭha. 1.1.110).</p>

<p rend="bodytext">Niddese <pb ed="P" n="0.0135" /><hi rend="bold">nekkhammasukha</hi>nti pabbajjāsukhaṃ. <hi rend="bold">Pavivekasukha</hi>nti kāyacittaupadhiviveke sukhaṃ. <hi rend="bold">Upasamasukha</hi>nti kilesupasamaṃ phalasamāpattisukhaṃ. <hi rend="bold">Sambodhisukha</hi>nti maggasukhaṃ. <hi rend="bold">Nikāmalābhī</hi>ti attano rucivasena yathākāmalābhī. <hi rend="bold">Akicchalābhī</hi>ti adukkhalābhī. <hi rend="bold">Akasiralābhī</hi>ti vipulalābhī. <hi rend="bold">Asāmayika</hi>nti lokuttaraṃ. <hi rend="bold">Akuppa</hi>nti kuppavirahitaṃ acalitaṃ lokuttaramaggaṃ.</p>

<p rend="centre">Dasamaṃ.</p>

<p rend="centre">Dutiyavaggavaṇṇanā niṭṭhitā.</p>

<p rend="subhead">3. Tatiyavaggavaṇṇanā</p>

<p rend="bodytext" n="141"><hi rend="paranum">141</hi><hi rend="dot">.</hi> Tatiyavaggassa <pb ed="P" n="0.0136" /> paṭhame <hi rend="bold">diṭṭhīvisūkānī</hi>ti dvāsaṭṭhidiṭṭhigatāni. Tāni hi maggasammādiṭṭhiyā visūkaṭṭhena vijjhanaṭṭhena vilomaṭṭhena ca visūkāni. Evaṃ diṭṭhiyā visūkānīti diṭṭhivisūkāni, diṭṭhiyo eva vā visūkāni diṭṭhivisūkāni. <hi rend="bold">Upātivatto</hi>ti <pb ed="M" n="0.0125" /> dassanamaggena atikkanto. <hi rend="bold">Patto niyāma</hi>nti avinipātadhammatāya sambodhiparāyanatāya ca niyatabhāvaṃ adhigato, sammattaniyāmasaṅkhātaṃ vā paṭhamamagganti. Ettāvatā paṭhamamaggakiccanipphatti ca tassa paṭilābho ca vutto. Idāni <hi rend="bold">paṭiladdhamaggo</hi>ti iminā sesamaggapaṭilābhaṃ dasseti. <hi rend="bold">Uppannañāṇomhī</hi>ti uppannapaccekabodhiñāṇo amhi. Etena phalaṃ dasseti. <hi rend="bold">Anaññaneyyo</hi>ti aññehi ‘‘idaṃ saccaṃ idaṃ sacca’’nti nanetabbo. Etena sayambhutaṃ dīpeti. Patte vā paccekabodhiñāṇe aññaneyyatāya abhāvā sayaṃvasitaṃ. Samathavipassanāya vā diṭṭhivisūkāni upātivatto, ādimaggena patto niyāmaṃ, sesehi paṭiladdhamaggo, phalañāṇena <pb ed="V" n="0.0117" /> uppannañāṇo, taṃ sabbaṃ attanāva adhigatoti anaññaneyyo. Sesaṃ vuttanayeneva veditabbaṃ (su. ni. aṭṭha. 1.54; apa. aṭṭha. 1.1.111).</p>

<p rend="bodytext"><hi rend="bold">Na paraneyyo</hi>ti na aññehi netabbo. <hi rend="bold">Na parappattiyo</hi>ti paccakkhadhammattā na aññehi saddahāpetabbo. <hi rend="bold">Na parappaccayo</hi>ti na assa paro paccayo, na parassa saddhāya vattatīti na parappaccayo. <hi rend="bold">Na parapaṭibaddhagū</hi>ti na aññesaṃ paṭibaddhañāṇagamano.</p>

<p rend="centre">Paṭhamaṃ.</p>

<p rend="bodytext" n="142"><hi rend="paranum">142</hi><hi rend="dot">.</hi> Dutiye <hi rend="bold">nillolupo</hi>ti alolupo. Yo hi rasataṇhābhibhūto hoti, so bhusaṃ luppati punappunañca luppati, tena ‘‘lolupo’’ti vuccati. Tasmā esa taṃ paṭikkhipanto āha ‘‘nillolupo’’ti. <hi rend="bold">Nikkuho</hi>ti ettha kiñcāpi yassa tividhakuhanavatthu natthi, so ‘‘nikkuho’’ti vuccati, imissā pana gāthāya manuññabhojanādīsu <pb ed="P" n="0.0137" /> vimhayamanāpajjanato nikkuhoti ayamadhippāyo. <hi rend="bold">Nippipāso</hi>ti ettha pātumicchā pipāsā, tassā abhāvena nippipāso, sādurasalobhena bhottukamyatāvirahitoti attho. <hi rend="bold">Nimmakkho</hi>ti ettha paraguṇavināsanalakkhaṇo makkho, tassa abhāvena nimmakkho. Attano gahaṭṭhakāle sūdassa guṇamakkhanābhāvaṃ sandhāya āha. <hi rend="bold">Niddhantakasāvamoho</hi>ti ettha rāgādayo tayo kāyaduccaritādīni ca tīṇīti cha dhammā yathāsambhavaṃ <pb ed="M" n="0.0126" /> appasannaṭṭhena sakabhāvaṃ vijahāpetvā parabhāvaṃ gaṇhāpanaṭṭhena kasaṭaṭṭhena ca ‘‘kasāvā’’ti veditabbā. Yathāha –</p>

<p rend="indent">‘‘Tattha katame tayo kasāvā? Rāgakasāvo dosakasāvo mohakasāvo, ime tayo kasāvā. Tattha katame aparepi tayo kasāvā? Kāyakasāvo vacīkasāvo manokasāvo’’ti (vibha. 924).</p>

<p rend="bodytext">Tesu mohaṃ ṭhapetvā pañcannaṃ kasāvānaṃ tesañca sabbesaṃ mūlabhūtassa mohassa niddhantattā niddhantakasāvamoho, tiṇṇaṃ eva vā kāyavacīmanokasāvānaṃ mohassa ca niddhantattā niddhantakasāvamoho. Itaresu nillolupatādīhi rāgakasāvassa, nimmakkhatāya dosakasāvassa niddhantabhāvo siddho eva. <hi rend="bold">Nirāsaso</hi>ti nittaṇho. <hi rend="bold">Sabbaloke</hi>ti sakalaloke, tīsu bhavesu dvādasasu vā āyatanesu bhavavibhavataṇhāvirahito hutvāti attho. Sesaṃ vuttanayeneva veditabbaṃ <pb ed="V" n="0.0118" />. Atha vā tayopi pāde vatvā <hi rend="bold">eko care</hi>ti eko carituṃ sakkuṇeyyāti evampi ettha sambandho kātabbo (su. ni. aṭṭha. 1.96).</p>

<p rend="centre">Dutiyaṃ.</p>

<p rend="bodytext" n="143"><hi rend="paranum">143</hi><hi rend="dot">.</hi> Tatiye ayaṃ saṅkhepattho – yvāyaṃ dasavatthukāya pāpadiṭṭhiyā samannāgatattā <hi rend="bold">pāpo</hi>. Paresampi anatthaṃ dassetīti <hi rend="bold">anatthadassī</hi>. Kāyaduccaritādimhi ca <hi rend="bold">visame niviṭṭho</hi>. Taṃ atthakāmo kulaputto <hi rend="bold">pāpaṃ sahāyaṃ parivajjayetha, anatthadassiṃ visame niviṭṭhaṃ. Sayaṃ na seve</hi>ti attano vasena taṃ na seveyya. Yadi pana paravaso hoti, kiṃ sakkā kātunti vuttaṃ <pb ed="P" n="0.0138" /> hoti. <hi rend="bold">Pasuta</hi>nti pasaṭaṃ, diṭṭhivasena tattha tattha lagganti attho. <hi rend="bold">Pamatta</hi>nti kāmaguṇesu vossaṭṭhacittaṃ, kusalabhāvanārahitaṃ vā. Taṃ evarūpaṃ na seve na bhaje na payirupāse, aññadatthu eko care khaggavisāṇakappoti.</p>

<p rend="bodytext">Niddese <hi rend="bold">sayaṃ na seveyyā</hi>ti sāmaṃ na upasaṅkameyya. <hi rend="bold">Sāmaṃ na seveyyā</hi>ti cittenapi na upasaṅkameyya. <hi rend="bold">Na seveyyā</hi>ti na bhajeyya. <hi rend="bold">Na</hi><pb ed="M" n="0.0127" /><hi rend="bold">niseveyyā</hi>ti samīpampi na gaccheyya. <hi rend="bold">Na saṃseveyyā</hi>ti dūre bhaveyya. <hi rend="bold">Na parisaṃseveyyā</hi>ti paṭikkameyya.</p>

<p rend="centre">Tatiyaṃ.</p>

<p rend="bodytext" n="144"><hi rend="paranum">144</hi><hi rend="dot">.</hi> Catutthe ayaṃ saṅkhepattho – <hi rend="bold">bahussuta</hi>nti duvidho bahussuto tīsu piṭakesu atthato nikhilo pariyattibahussuto ca maggaphalavijjābhiññānaṃ paṭividdhattā paṭivedhabahussuto ca. Āgatāgamo <hi rend="bold">dhammadharo</hi>. Uḷārehi pana kāyavacīmanokammehi samannāgato <hi rend="bold">uḷāro</hi>. Yuttapaṭibhāno ca muttapaṭibhāno ca yuttamuttapaṭibhāno ca <hi rend="bold">paṭibhānavā</hi>. Pariyattiparipucchādhigamavasena vā tidhā paṭibhānavā veditabbo. Yassa hi pariyatti paṭibhāti, so pariyattipaṭibhānavā. Yassa atthañca ñāyañca lakkhaṇañca ṭhānāṭṭhānañca paripucchantassa paripucchā paṭibhāti, so paripucchāpaṭibhānavā. Yena maggādayo paṭividdhā honti, so adhigamapaṭibhānavā. Taṃ evarūpaṃ <hi rend="bold">bahussutaṃ dhammadharaṃ bhajetha, mittaṃ uḷāraṃ paṭibhānavantaṃ</hi>. Tato tassānubhāvena attatthaparatthaubhayatthabhedato vā diṭṭhadhammikasamparāyikaparamatthabhedato vā anekappakārāni <hi rend="bold">aññāya atthāni,</hi> tato ‘‘ahosiṃ nu kho ahaṃ atītamaddhāna’’ntiādīsu (ma. ni. 1.18; saṃ. ni. 2.20; mahāni. 174) kaṅkhāṭṭhānesu <pb ed="V" n="0.0119" /><hi rend="bold">vineyya kaṅkhaṃ</hi> vicikicchaṃ vinetvā vināsetvā evaṃ katasabbakicco eko care khaggavisāṇakappoti (su. ni. aṭṭha. 1.58).</p>

<p rend="centre">Catutthaṃ.</p>

<p rend="bodytext" n="145"><hi rend="paranum">145</hi><hi rend="dot">.</hi> Pañcame <pb ed="P" n="0.0139" /><hi rend="bold">khiḍḍā</hi> ca <hi rend="bold">rati</hi> ca pubbe vuttāva. <hi rend="bold">Kāmasukha</hi>nti vatthukāmasukhaṃ. Vatthukāmāpi hi sukhassa visayādibhāvena sukhanti vuccanti. Yathāha – ‘‘atthi rūpaṃ sukhaṃ sukhānupatita’’nti (saṃ. ni. 3.60). Evametaṃ khiḍḍaṃ ratiṃ kāmasukhañca imasmiṃ okāsaloke <hi rend="bold">analaṅkaritvā</hi> alanti akatvā ‘‘etaṃ tappaka’’nti vā ‘‘sārabhūta’’nti vā evaṃ aggahetvā. <hi rend="bold">Anapekkhamāno</hi>ti tena analaṅkaraṇena anapekkhanasīlo apihāluko nittaṇho. <hi rend="bold">Vibhūsaṭṭhānāvirato saccavādī</hi> eko careti. Tattha vibhūsā duvidhā agārikavibhūsā ca anagārikavibhūsā ca. Tattha agārikavibhūsā sākaṭaveṭhanamālāgandhādi, <pb ed="M" n="0.0128" /> anagārikavibhūsā ca pattamaṇḍanādi. Vibhūsā eva <hi rend="bold">vibhūsaṭṭhānaṃ,</hi> tasmā vibhūsaṭṭhānā tividhāyapi viratiyā <hi rend="bold">virato</hi>. Avitathavacanato <hi rend="bold">saccavādī</hi>ti evamattho daṭṭhabbo (su. ni. aṭṭha. 1.59).</p>

<p rend="centre">Pañcamaṃ.</p>

<p rend="bodytext" n="146"><hi rend="paranum">146</hi><hi rend="dot">.</hi> Chaṭṭhe <hi rend="bold">dhanānī</hi>ti muttāmaṇiveḷuriyasaṅkhasilāpavāḷarajatajātarūpādīni ratanāni. <hi rend="bold">Dhaññānī</hi>ti sālivīhiyavagodhumakaṅkuvarakakudrūsakappabhedāni satta sesāparaṇṇāni ca. <hi rend="bold">Bandhavānī</hi>ti ñātibandhu, gottabandhu, mittabandhu, sippabandhuvasena catubbidhabandhave. <hi rend="bold">Yathodhikānī</hi>ti sakasakaodhivasena ṭhitāniyeva. Sesaṃ vuttanayamevāti (su. ni. aṭṭha. 1.60).</p>

<p rend="centre">Chaṭṭhaṃ.</p>

<p rend="bodytext" n="147"><hi rend="paranum">147</hi><hi rend="dot">.</hi> Sattame <hi rend="bold">saṅgo eso</hi>ti attano upabhogaṃ niddisati. So hi sajjanti tattha pāṇino kaddame paviṭṭho hatthī viyāti <hi rend="bold">saṅgo. Parittamettha sokhya</hi>nti ettha pañcakāmaguṇūpabhogakāle viparītasaññāya uppādetabbato kāmāvacaradhammapariyāpannato vā lāmakaṭṭhena sokhyaṃ parittaṃ, vijjuppabhāya obhāsitanaccadassanasukhaṃ viya ittaraṃ, tāvakālikanti vuttaṃ hoti. <hi rend="bold">Appassādo dukkhamettha bhiyyo</hi>ti ettha ca yvāyaṃ ‘‘yaṃ kho, bhikkhave, ime pañca kāmaguṇe paṭicca <pb ed="P" n="0.0140" /> uppajjati sukhaṃ somanassaṃ, ayaṃ kāmānaṃ assādo’’ti <pb ed="V" n="0.0120" /> vutto, so yamidaṃ ‘‘ko ca, bhikkhave, kāmānaṃ ādīnavo, idha, bhikkhave, kulaputto yena sippaṭṭhānena jīvikaṃ kappeti yadi muddāya yadi gaṇanāyā’’ti (ma. ni. 1.162) evamādinā nayenettha dukkhaṃ vuttaṃ, taṃ upanidhāya appodakabindumatto hoti, atha kho dukkhameva bhiyyo bahu, catūsu samuddesu udakasadiso hoti. Tena vuttaṃ – ‘‘appassādo dukkhamettha bhiyyo’’ti. <hi rend="bold">Gaḷo eso</hi>ti assādaṃ dassetvā ākaḍḍhanavasena baḷiso viya eso, yadidaṃ pañca kāmaguṇā. <hi rend="bold">Iti ñatvā matimā</hi>ti evaṃ ñatvā buddhimā paṇḍito puriso sabbampetaṃ pahāya eko care khaggavisāṇakappoti (su. ni. aṭṭha. 1.61).</p>

<p rend="centre">Sattamaṃ.</p>

<p rend="bodytext" n="148"><hi rend="paranum">148</hi><hi rend="dot">.</hi> Aṭṭhamagāthāya <pb ed="M" n="0.0129" /> dutiyapāde <hi rend="bold">jāla</hi>nti suttamayaṃ vuccati. <hi rend="bold">Ambū</hi>ti udakaṃ, tattha caratīti <hi rend="bold">ambucārī,</hi> macchassetaṃ adhivacanaṃ. Salile ambucārī <hi rend="bold">salilambucārī</hi>. Tasmiṃ nadīsalile jālaṃ bhetvā gataambucārīvāti vuttaṃ hoti. Tatiyapāde <hi rend="bold">daḍḍha</hi>nti daḍḍhaṭṭhānaṃ vuccati. Yathā aggi daḍḍhaṭṭhānaṃ puna na nivattati, na tattha bhiyyo āgacchati, evaṃ maggañāṇagginā daḍḍhaṃ kāmaguṇaṭṭhānaṃ anivattamāno, tattha bhiyyo anāgacchantoti vuttaṃ hoti. Sesaṃ vuttanayamevāti.</p>

<p rend="bodytext"><hi rend="bold">Saṃyojanānī</hi>ti yassa saṃvijjanti, taṃ puggalaṃ vaṭṭasmiṃ saṃyojenti bandhantīti saṃyojanāni. Imāni pana saṃyojanāni kilesapaṭipāṭiyāpi āharituṃ vaṭṭati maggapaṭipāṭiyāpi. Kāmarāgapaṭighasaṃyojanāni anāgāmimaggena pahīyanti, mānasaṃyojanaṃ arahattamaggena, diṭṭhivicikicchāsīlabbataparāmāsā sotāpattimaggena, bhavarāgasaṃyojanaṃ arahattamaggena, issāmacchariyāni sotāpattimaggena, avijjā arahattamaggena. Maggapaṭipāṭiyā diṭṭhivicikicchāsīlabbataparāmāsaissāmacchariyā sotāpattimaggena pahīyanti, kāmarāgapaṭighā anāgāmimaggena, mānabhavarāgaavijjā arahattamaggenāti. <hi rend="bold">Bhinditvā</hi>ti bhedaṃ pāpetvā. <hi rend="bold">Pabhinditvā</hi>ti <pb ed="P" n="0.0141" /> chindaṃ katvā. <hi rend="bold">Dālayitvā</hi>ti phāletvā. <hi rend="bold">Padālayitvā</hi>ti hīretvā. <hi rend="bold">Sampadālayitvā</hi>ti upasaggena padaṃ vaḍḍhitaṃ.</p>

<p rend="centre">Aṭṭhamaṃ.</p>

<p rend="bodytext" n="149"><hi rend="paranum">149</hi><hi rend="dot">.</hi> Navame <hi rend="bold">okkhittacakkhū</hi>ti heṭṭhākhittacakkhu, satta gīvaṭṭhīni paṭipāṭiyā ṭhapetvā parivajjanapahātabbadassanatthaṃ <pb ed="V" n="0.0121" /> yugamattaṃ pekkhamānoti vuttaṃ hoti. Na tu hanukaṭṭhinā hadayaṭṭhiṃ saṅghaṭṭento. Evañhi okkhittacakkhutā na samaṇasārūppā hoti. <hi rend="bold">Na ca pādalolo</hi>ti ekassa dutiyo dvinnaṃ tatiyoti evaṃ gaṇamajjhaṃ, pavisitukāmatāya kaṇḍūyamānapādo viya abhavanto, dīghacārikaanavaṭṭhitacārikavirato vā. <hi rend="bold">Guttindriyo</hi>ti chasu indriyesu idha manindriyassa visuṃ vuttattā vuttāvasesavasena gopitindriyo. <hi rend="bold">Rakkhitamānasāno</hi>ti mānasaṃyeva mānasānaṃ, taṃ rakkhitamassāti rakkhitamānasāno. Yathā kileseti na <pb ed="M" n="0.0130" /> viluppati, evaṃ rakkhitacittoti vuttaṃ hoti. <hi rend="bold">Anavassuto</hi>ti imāya paṭipattiyā tesu tesu ārammaṇesu kilesaanvāssavavirahito. <hi rend="bold">Apariḍayhamāno</hi>ti evaṃ anvāssavavirahitā eva kilesaggīhi apariḍayhamāno, bahiddhā vā anavassuto, ajjhattaṃ apariḍayhamāno. Sesaṃ vuttanayamevāti (su. ni. aṭṭha. 1.63).</p>

<p rend="bodytext"><hi rend="bold">Cakkhunā rūpaṃ disvā</hi>ti kāraṇavasena ‘‘cakkhū’’ti laddhavohārena rūpadassanasamatthena cakkhuviññāṇena rūpaṃ disvā. Porāṇā panāhu –</p>

<p rend="bodytext">‘‘Cakkhu rūpaṃ na passati acittakattā, cittaṃ na passati acakkhukattā, dvārārammaṇasaṅghaṭṭane pana pasādavatthukena cittena passati. Īdisī panesā ‘dhanunā vijjhatī’tiādīsu viya sasambhārakathā nāma hoti, tasmā cakkhuviññāṇena rūpaṃ disvāti ayamevettha attho’’ti (visuddhi. 1.15; dha. sa. aṭṭha. 1352).</p>

<p rend="bodytext"><hi rend="bold">Nimittaggāhī</hi>ti itthipurisanimittaṃ vā subhanimittādikaṃ vā kilesavatthubhūtaṃ nimittaṃ chandarāgavasena gaṇhāti, diṭṭhamattavasena na saṇṭhāti. <hi rend="bold">Anubyañjanaggāhī</hi>ti kilesānaṃ anubyañjanato pākaṭabhāvakaraṇato ‘‘anubyañjana’’nti laddhavohāraṃ hatthapādahasitalapitavilokitādibhedaṃ ākāraṃ gaṇhāti.</p>

<p rend="bodytext"><hi rend="bold">Yatvādhikaraṇamena</hi>ntiādimhi <pb ed="P" n="0.0142" /> yaṃkāraṇā yassa cakkhundriyāsaṃvarassa hetu. Etaṃ puggalaṃ satikavāṭena <hi rend="bold">cakkhundriyaṃ asaṃvutaṃ</hi> apihitacakkhudvāraṃ hutvā <hi rend="bold">viharantaṃ</hi> ete abhijjhādayo <hi rend="bold">dhammā anvāssaveyyuṃ. Tassa saṃvarāya na paṭipajjatī</hi>ti tassa cakkhundriyassa satikavāṭena pidahanatthāya na paṭipajjati. Evaṃbhūtoyeva ca <hi rend="bold">‘‘na rakkhati cakkhundriyaṃ. Na cakkhundriye saṃvaraṃ āpajjatī’’</hi>tipi vuccati.</p>

<p rend="bodytext">Tattha <pb ed="V" n="0.0122" /> kiñcāpi cakkhundriye saṃvaro vā asaṃvaro vā natthi. Na hi cakkhupasādaṃ nissāya sati vā muṭṭhassaccaṃ vā uppajjati, api ca yadā rūpārammaṇaṃ cakkhussa āpāthaṃ āgacchati, tadā bhavaṅge dvikkhattuṃ uppajjitvā niruddhe kiriyamanodhātu āvajjanakiccaṃ sādhayamānā uppajjitvā nirujjhati, tato cakkhuviññāṇaṃ dassanakiccaṃ tato vipākamanodhātu sampaṭicchanakiccaṃ tato vipākāhetukamanoviññāṇadhātu santīraṇakiccaṃ tato kiriyāhetukamanoviññāṇadhātu <pb ed="M" n="0.0131" /> voṭṭhapanakiccaṃ sādhayamānā uppajjitvā nirujjhati, tadanantaraṃ javanaṃ javati. Tatrāpi neva bhavaṅgasamaye, na āvajjanādīnaṃ aññatarasamaye saṃvaro vā asaṃvaro vā atthi, javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā akkhanti vā kosajjaṃ vā uppajjati, asaṃvaro hoti. Evaṃ honto pana so cakkhundriye asaṃvaroti vuccati. Kasmā? Yasmā tasmiṃ sati dvārampi aguttaṃ hoti bhavaṅgampi āvajjanādīni vīthicittānipi. Yathā kiṃ? Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo susaṃvutā, tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena hi pavisitvā corā yadicchanti, taṃ hareyyuṃ. Evameva javane dussīlyādīsu uppannesu tasmiṃ asaṃvare sati dvārampi aguttaṃ hoti bhavaṅgampi āvajjanādīni vīthicittānipīti.</p>

<p rend="bodytext"><hi rend="bold">Cakkhunā rūpaṃ disvā na nimittaggāhī hotī</hi>tiādīsu <hi rend="bold">na nimittaggāhī hotī</hi>ti chandarāgavasena vuttappakāraṃ nimittaṃ na gaṇhāti. Evaṃ sesapadānipi vuttapaṭikkhepena veditabbāni. Yathā ca heṭṭhā ‘‘javane dussīlyādīsu uppannesu tasmiṃ asaṃvare sati dvārampi aguttaṃ hoti bhavaṅgampi āvajjanādīni vīthicittānipī’’ti vuttaṃ, evamidha tasmiṃ sīlādīsu uppannesu dvārampi guttaṃ <pb ed="P" n="0.0143" /> hoti bhavaṅgampi āvajjanādīni vīthicittānipi. Yathā kiṃ? Yathā nagaradvāresu saṃvutesu kiñcāpi antogharādayo asaṃvutā honti. Tathāpi antonagare sabbaṃ bhaṇḍaṃ surakkhitaṃ sugopitameva hoti. Nagaradvāresu pihitesu corānaṃ paveso natthi. Evameva javane sīlādīsu uppannesu dvārampi guttaṃ hoti bhavaṅgampi āvajjanādīni vīthicittānipi. Tasmā javanakkhaṇe uppajjamānopi cakkhundriye saṃvaroti vutto (dha. sa. aṭṭha. 1352; visuddhi. 1.15).</p>

<p rend="bodytext"><hi rend="bold">Avassutapariyāyañcā</hi>ti kilesehi tintakāraṇañca. <hi rend="bold">Anavassutapariyāyañcā</hi>ti kilesehi atintakāraṇañca.</p>

<p rend="bodytext"><hi rend="bold">Piyarūpe</hi><pb ed="V" n="0.0123" /><hi rend="bold">rūpe</hi>ti iṭṭhajātike rūpārammaṇe. <hi rend="bold">Appiyarūpe rūpe</hi>ti aniṭṭhasabhāve rūpārammaṇe. <hi rend="bold">Byāpajjatī</hi>ti dosavasena pūtibhāvamāpajjati. <hi rend="bold">Otāra</hi>nti chiddaṃ antaraṃ. <hi rend="bold">Ārammaṇa</hi>nti paccayaṃ.</p>

<p rend="bodytext"><hi rend="bold">Adhibhaṃsū</hi>ti <pb ed="M" n="0.0132" /> maddaṃsu. <hi rend="bold">Na adhibhosī</hi>ti na maddi. <hi rend="bold">Bahalamattikā</hi>ti punappunaṃ dānavasena uddhamāyikā bahalamattikā. <hi rend="bold">Addāvalepanā</hi>ti asukkhamattikadānā. Sesamettha uttānaṃ.</p>

<p rend="centre">Navamaṃ.</p>

<p rend="bodytext" n="150"><hi rend="paranum">150</hi><hi rend="dot">.</hi> Dasame <hi rend="bold">kāsāyavattho abhinikkhamitvā</hi>ti imassa pādassa gehā abhinikkhamitvā kāsāyavattho hutvāti evamattho veditabbo. Sesaṃ vuttanayeneva sakkā jānitunti na vitthāritanti.</p>

<p rend="centre">Dasamaṃ.</p>

<p rend="centre">Tatiyavaggavaṇṇanā niṭṭhitā.</p>

<p rend="subhead">4. Catutthavaggavaṇṇanā</p>

<p rend="bodytext" n="151"><hi rend="paranum">151</hi><hi rend="dot">.</hi> Catutthavaggassa <pb ed="P" n="0.0144" /> paṭhame <hi rend="bold">rasesū</hi>ti ambilamadhuratittakakaṭukaloṇikakhārikakasāvādibhedesu sāyanīyesu. <hi rend="bold">Gedhaṃ akara</hi>nti giddhiṃ akaronto, taṇhaṃ anuppādentoti vuttaṃ hoti. <hi rend="bold">Alolo</hi>ti ‘‘idaṃ sāyissāmi, idaṃ sāyissāmī’’ti evaṃ rasavisesesu anākulo. <hi rend="bold">Anaññaposī</hi>ti posetabbakasaddhivihārikādivirahito, kāyasandhāraṇamattena santuṭṭhoti vuttaṃ hoti. Yathā vā pubbe uyyāne rasesu gedhakaraṇalolo hutvā aññaposī āsiṃ, evaṃ ahutvā yāya taṇhāya lolo hutvā rasesu gedhaṃ karoti, taṃ taṇhaṃ hitvā āyatiṃ taṇhāmūlakassa aññassa attabhāvassa anibbattanena anaññaposīti dasseti. Atha vā atthabhañjanakaṭṭhena kilesā ‘‘aññe’’ti vuccanti, tesaṃ aposanena anaññaposīti ayamettha attho. <hi rend="bold">Sapadānacārī</hi>ti avokkammacārī anupubbacārī, gharapaṭipāṭiṃ achaḍḍetvā aḍḍhakulañca daliddakulañca nirantaraṃ piṇḍāya pavisamānoti attho. <hi rend="bold">Kule kule appaṭibaddhacitto</hi>ti khattiyakulādīsu yattha katthaci kilesavasena alaggacitto, candūpamo niccanavako hutvāti attho. Sesaṃ vuttanayamevāti (su. ni. aṭṭha. 1.65; apa. aṭṭha. 1.1.121).</p>

<p rend="centre">Paṭhamaṃ.</p>

<p rend="bodytext" n="152"><hi rend="paranum">152</hi><hi rend="dot">.</hi> Dutiye <pb ed="V" n="0.0124" /><pb ed="M" n="0.0133" /><hi rend="bold">āvaraṇānī</hi>ti nīvaraṇāneva, tāni atthato uragasutte (su. ni. 1 ādayo) vuttāni. Tāni pana yasmā abbhādayo viya candaṃ sūriyaṃ vā ceto āvaranti, tasmā ‘‘āvaraṇāni cetaso’’ti vuttāni. Tāni upacārena vā appanāya vā <hi rend="bold">pahāya. Upakkilese</hi>ti upagamma cittaṃ vibādhente akusale dhamme, <hi rend="bold">vatthopamādīsu</hi> (ma. ni. 1.70 ādayo) vutte abhijjhādayo vā. <hi rend="bold">Byapanujjā</hi>ti panuditvā vināsetvā, vipassanāmaggena pajahitvāti attho <pb ed="P" n="0.0145" />. <hi rend="bold">Sabbe</hi>ti anavasese. Evaṃ samathavipassanāsampanno paṭhamamaggena diṭṭhinissayassa pahīnattā <hi rend="bold">anissito</hi>. Sesamaggehi chetvā tedhātukagataṃ <hi rend="bold">sinehadosaṃ,</hi> taṇhārāganti vuttaṃ hoti. Sineho eva hi guṇapaṭipakkhato sinehadosoti vutto. Sesaṃ vuttanayameva (su. ni. aṭṭha. 1.66).</p>

<p rend="centre">Dutiyaṃ.</p>

<p rend="bodytext" n="153"><hi rend="paranum">153</hi><hi rend="dot">.</hi> Tatiye <hi rend="bold">vipiṭṭhikatvānā</hi>ti piṭṭhito katvā, chaḍḍetvā jahitvāti attho. <hi rend="bold">Sukhaṃ dukhañcā</hi>ti kāyikaṃ sātāsātaṃ. <hi rend="bold">Somanassadomanassa</hi>nti cetasikaṃ sātāsātaṃ. <hi rend="bold">Upekkha</hi>nti catutthajjhānupekkhaṃ. <hi rend="bold">Samatha</hi>nti catutthajjhānasamathameva. <hi rend="bold">Visuddha</hi>nti pañcanīvaraṇavitakkavicārapītisukhasaṅkhātehi navahi paccanīkadhammehi vimuttattā atisuddhaṃ, niddhantasuvaṇṇamiva vigatūpakkilesanti attho.</p>

<p rend="bodytext">Ayaṃ pana yojanā – vipiṭṭhikatvāna sukhaṃ dukkhañca pubbeva, paṭhamajjhānūpacārabhūmiyaṃyeva dukkhaṃ, tatiyajjhānūpacārabhūmiyañca sukhanti adhippāyo. Puna ādito vuttaṃ <hi rend="bold">ca</hi>-kāraṃ parato netvā ‘‘somanassaṃ domanassañca vipiṭṭhikatvāna pubbevā’’ti adhikāro. Tena somanassaṃ catutthajjhānūpacāre, domanassañca dutiyajjhānūpacāreyevāti dīpeti. Etāni hi etesaṃ pariyāyato pahānaṭṭhānāni. Nippariyāyato pana dukkhassa paṭhamajjhānaṃ, domanassassa dutiyajjhānaṃ, sukhassa tatiyajjhānaṃ, somanassassa catutthajjhānaṃ pahānaṭṭhānaṃ. Yathāha – ‘‘paṭhamajjhānaṃ upasampajja viharati etthuppannaṃ dukkhindriyaṃ aparisesaṃ nirujjhatī’’tiādi (saṃ. ni. 5.510). Taṃ sabbaṃ heṭṭhā vuttanayena gahetabbaṃ. Parato <hi rend="bold">pubbevā</hi>ti tīsu paṭhamajjhānadīsu dukkhadomanassasukhāni <pb ed="M" n="0.0134" /> vipiṭṭhikatvā ettheva ca catutthajjhāne somanassaṃ vipiṭṭhikatvā imāya paṭipadāya <hi rend="bold">laddhānupekkhaṃ samathaṃ visuddhaṃ eko care</hi> iti. Sesaṃ vuttanayamevāti (su. ni. aṭṭha. 1.67; apa. aṭṭha. 1.1.123).</p>

<p rend="centre">Tatiyaṃ.</p>

<p rend="bodytext" n="154"><hi rend="paranum">154</hi><hi rend="dot">.</hi> Catutthe <pb ed="V" n="0.0125" /><pb ed="P" n="0.0146" /> āraddhaṃ vīriyaṃ assāti <hi rend="bold">āraddhaviriyo</hi>. Etena attano vīriyārambhaṃ ādivīriyaṃ dasseti. Paramattho vuccati nibbānaṃ, tattha pattiyā <hi rend="bold">paramatthapattiyā</hi>. Etena vīriyārambhena pattabbaphalaṃ dasseti. <hi rend="bold">Alīnacitto</hi>ti etena vīriyupatthambhānaṃ cittacetasikānaṃ alīnataṃ dasseti. <hi rend="bold">Akusītavuttī</hi>ti etena ṭhānāsanacaṅkamādīsu kāyassa anavasīdanaṃ. <hi rend="bold">Daḷhanikkamo</hi>ti etena ‘‘kāmaṃ taco ca nhāru cā’’ti (ma. ni. 1.184; saṃ. ni. 2.22; a. ni. 2.5; mahāni. 196) evaṃ pavattaṃ padahanavīriyaṃ dasseti. Yaṃ taṃ anupubbasikkhādīsu padahanto ‘‘kāyena ceva paramatthasaccaṃ sacchikaroti, paññāya ca naṃ ativijjha passatī’’ti vuccati. Atha vā etena maggasampayuttavīriyaṃ dasseti. Tañhi daḷhañca bhāvanāpāripūrigatattā, nikkamo ca sabbaso paṭipakkhā nikkhantattā, tasmā taṃsamaṅgīpuggalopi daḷho nikkamo assāti ‘‘daḷhanikkamo’’ti vuccati. <hi rend="bold">Thāmabalūpapanno</hi>ti maggakkhaṇe kāyathāmena ñāṇabalena ca upapanno. Atha vā thāmabhūtena balena upapannoti <hi rend="bold">thāmabalūpapanno,</hi> thirañāṇabalūpapannoti vuttaṃ hoti. Etena tassa vīriyassa vipassanāñāṇasampayogaṃ dīpento yoniso padahanabhāvaṃ sādheti. Pubbabhāgamajjhimaukkaṭṭhavīriyavasena vā tayopi pādā yojetabbā. Sesaṃ vuttanayamevāti (su. ni. aṭṭha. 1.68).</p>

<p rend="centre">Catutthaṃ.</p>

<p rend="bodytext" n="155"><hi rend="paranum">155</hi><hi rend="dot">.</hi> Pañcame <hi rend="bold">paṭisallāna</hi>nti tehi tehi sattasaṅkhārehi paṭinivattitvā sallīnaṃ, ekattasevitā ekībhāvo kāyavivekoti attho. <hi rend="bold">Jhāna</hi>nti paccanīkajhāpanato ārammaṇalakkhaṇūpanijjhānato ca cittaviveko vuccati. Tattha aṭṭha samāpattiyo nīvaraṇādipaccanīkajhāpanato kasiṇādiārammaṇūpanijjhānato ca ‘‘jhāna’’nti vuccati. Vipassanāmaggaphalāni <pb ed="M" n="0.0135" /> sattasaññādipaccanīkajhāpanato lakkhaṇūpanijjhānato ca ‘‘jhāna’’nti vuccati. Idha pana ārammaṇūpanijjhānameva adhippetaṃ <pb ed="P" n="0.0147" />. Evametaṃ paṭisallānañca jhānañca <hi rend="bold">ariñcamāno</hi>ti ajahamāno anissajjamāno. <hi rend="bold">Dhammesū</hi>ti vipassanupagesu pañcakkhandhādidhammesu. <hi rend="bold">Nicca</hi>nti satataṃ samitaṃ abbokiṇṇaṃ. <hi rend="bold">Anudhammacārī</hi>ti te dhamme ārabbha pavattamānena anugataṃ vipassanādhammaṃ caramāno. Atha vā <hi rend="bold">dhammesūti</hi> ettha <hi rend="bold">dhammā</hi>ti nava lokuttaradhammā, tesaṃ dhammānaṃ anulomo dhammoti anudhammo, vipassanāyetaṃ adhivacanaṃ. Tattha ‘‘dhammānaṃ niccaṃ anudhammacārī’’ti vattabbe gāthābandhasukhatthaṃ vibhattibyattayena ‘‘dhammesū’’ti vuttaṃ siyā. <hi rend="bold">Ādīnavaṃ sammasitā bhavesū</hi>ti tāya anudhammacāritāsaṅkhātāya vipassanāya aniccākārādidosaṃ tīsu bhavesu samanupassanto evaṃ imāya kāyavivekacittavivekaṃ ariñcamāno sikhāppattavipassanāsaṅkhātāya <pb ed="V" n="0.0126" /> paṭipadāya adhigatoti vattabbo <hi rend="bold">eko care</hi>ti evaṃ yojanā veditabbā (su. ni. aṭṭha. 1.69; apa. aṭṭha. 1.1.125).</p>

<p rend="centre">Pañcamaṃ.</p>

<p rend="bodytext" n="156"><hi rend="paranum">156</hi><hi rend="dot">.</hi> Chaṭṭhe <hi rend="bold">taṇhakkhaya</hi>nti nibbānaṃ, evaṃ diṭṭhādīnavāya taṇhāya eva appavattiṃ. <hi rend="bold">Appamatto</hi>ti sātaccakārī. <hi rend="bold">Aneḷamūgo</hi>ti alālāmukho. Atha vā aneḷo ca amūgo ca, paṇḍito byattoti vuttaṃ hoti. Hitasukhasampāpakaṃ sutamassa atthīti <hi rend="bold">sutavā,</hi> āgamasampannoti vuttaṃ hoti. <hi rend="bold">Satīmā</hi>ti cirakatādīnaṃ anussaritā. <hi rend="bold">Saṅkhātadhammo</hi>ti dhammūpaparikkhāya pariññātadhammo. <hi rend="bold">Niyato</hi>ti ariyamaggena niyāmaṃ patto. <hi rend="bold">Padhānavā</hi>ti sammappadhānavīriyasampanno. Uppaṭipāṭiyā esa pāṭho yojetabbo. Evametehi appamādādīhi samannāgato niyāmasampāpakena padhānena padhānavā, tena padhānena pattaniyāmattā niyato, tato arahattappattiyā saṅkhātadhammo. Arahā hi puna saṅkhātabbābhāvato ‘‘saṅkhātadhammo’’ti vuccati. Yathāha – ‘‘ye ca saṅkhātadhammāse, ye ca sekkhā puthū idhā’’ti (saṃ. ni. 2.31; su. ni. 1044; cūḷani. ajitamāṇavapucchā 63, ajitamāṇavapucchāniddesa 7; netti. 14; peṭako. 45). Sesaṃ vuttanayamevāti (su. ni. aṭṭha. 1.70).</p>

<p rend="centre">Chaṭṭhaṃ.</p>

<p rend="bodytext" n="157"><hi rend="paranum">157</hi><hi rend="dot">.</hi> Sattame <pb ed="P" n="0.0148" /><pb ed="M" n="0.0136" /><hi rend="bold">sīho</hi>ti cattāro sīhā – tiṇasīho, paṇḍusīho, kāḷasīho, kesarasīhoti. Tesaṃ kesarasīho aggamakkhāyati, eso idha adhippeto. <hi rend="bold">Vāto</hi> puratthimādivasena anekavidho. <hi rend="bold">Padumaṃ</hi> rattasetādivasena. Tesu yo koci vāto yaṃ kiñci padumaṃ vaṭṭatiyeva. Tattha yasmā santāso attasinehena hoti, attasineho ca taṇhālepo, sopi diṭṭhisampayuttena vā diṭṭhivippayuttena vā lobhena hoti, sopi ca taṇhāyeva. Sajjanaṃ pana tattha upaparikkhāvirahitassa mohena hoti, moho ca avijjā. Tattha samathena taṇhāya pahānaṃ hoti, vipassanāya avijjāya. Tasmā samathena attasinehaṃ pahāya <hi rend="bold">sīho viya saddesu</hi> aniccadukkhādīsu<hi rend="bold">asantasanto,</hi> vipassanāya mohaṃ pahāya <hi rend="bold">vātova jālamhi</hi> khandhāyatanādīsu <hi rend="bold">asajjamāno,</hi> samatheneva lobhaṃ, lobhasampayuttaṃ eva diṭṭhiñca pahāya, <hi rend="bold">padumaṃva toyena</hi> sabbabhavabhogalobhena <hi rend="bold">alippamāno</hi>.</p>

<p rend="bodytext">Ettha <pb ed="V" n="0.0127" /> ca samathassa sīlaṃ padaṭṭhānaṃ, samatho samādhi, vipassanā paññāti evaṃ tesu dvīsu dhammesu siddhesu tayopi khandhā siddhā honti. Tattha sīlakkhandhena surato hoti, so sīhova saddhesu āghātavatthūsu akujjhitukāmatāya na santasati, paññākkhandhena paṭividdhasabhāvo vātova jālamhi khandhādidhammabhede na sajjati, samādhikkhandhena vītarāgo padumaṃva toyena rāgena na lippati. Evaṃ samathavipassanāhi sīlasamādhipaññākkhandhehi ca yathāsambhavaṃ avijjātaṇhānaṃ, tiṇṇañca akusalamūlānaṃ pahānavasena asantasanto asajjamāno alippamāno ca veditabbo. Sesaṃ vuttanayamevāti (su. ni. aṭṭha. 1.71; apa. aṭṭha. 1.1.127).</p>

<p rend="centre">Sattamaṃ.</p>

<p rend="bodytext" n="158"><hi rend="paranum">158</hi><hi rend="dot">.</hi> Aṭṭhame sahanā ca hananā ca sīghajavattā ca <hi rend="bold">sīho</hi>. Kesarasīhova idha adhippeto. Dāṭhā balamassa atthīti <hi rend="bold">dāṭhabalī. Pasayha abhibhuyyā</hi>ti ubhayaṃ <hi rend="bold">cārī</hi>saddena saha yojetabbaṃ <hi rend="bold">pasayhacārī abhibhuyyacārī</hi>ti. Tattha pasayha niggayha pavāhetvā caraṇena pasayhacārī <pb ed="P" n="0.0149" />. Abhibhavitvā <pb ed="M" n="0.0137" /> santāsetvā vasīkatvā caraṇena abhibhuyhacārī. Svāyaṃ kāyabalena pasayhacārī, tejasā abhibhuyyacārī. Tattha sace koci vadeyya ‘‘kiṃ pasayha abhibhuyyacārī’’ti. Tato <hi rend="bold">migāna</hi>nti sāmivacanaṃ upayogatthe katvā ‘‘mige pasayha abhibhuyyacārī’’ti paṭivattabbaṃ. <hi rend="bold">Pantānī</hi>ti dūrāni. <hi rend="bold">Senāsanānī</hi>ti vasanaṭṭhānāni. Sesaṃ pubbe vuttanayeneva sakkā jānitunti na vitthāritaṃ (su. ni. aṭṭha. 1.72).</p>

<p rend="centre">Aṭṭhamaṃ.</p>

<p rend="bodytext" n="159"><hi rend="paranum">159</hi><hi rend="dot">.</hi> Navame ‘‘sabbe sattā sukhitā bhavantū’’tiādinā nayena hitasukhūpanayanakāmatā <hi rend="bold">mettā</hi>. ‘‘Aho vata imamhā dukkhā vimucceyyu’’ntiādinā nayena ahitadukkhāpanayanakāmatā <hi rend="bold">karuṇā</hi>. ‘‘Modanti vata bhonto sattā, modanti sādhu suṭṭhū’’tiādinā nayena hitasukhāvippayogakāmatā <hi rend="bold">muditā</hi>. ‘‘Paññāyissanti sakena kammenā’’ti sukhadukkhesu ajjhupekkhanatā <hi rend="bold">upekkhā</hi>. Gāthābandhasukhatthaṃ pana uppaṭipāṭiyā mettaṃ vatvā upekkhā vuttā, muditā ca pacchā. <hi rend="bold">Vimutti</hi>nti catassopi hi vimuttī. Etā attano paccanīkadhammehi vimuttattā vimuttiyo. Tena vuttaṃ – ‘‘mettaṃ upekkhaṃ karuṇaṃ vimuttiṃ, āsevamāno muditañca kāle’’ti.</p>

<p rend="bodytext">Tattha <pb ed="V" n="0.0128" /><hi rend="bold">āsevamāno</hi>ti tisso tikacatukkajjhānavasena bhāvayamāno, upekkhaṃ catutthajjhānavasena bhāvayamāno. <hi rend="bold">Kāle</hi>ti mettaṃ āsevitvā tato vuṭṭhāya karuṇaṃ, tato vuṭṭhāya muditaṃ, tato itarato vā nippītikajjhānato vuṭṭhāya upekkhaṃ āsevamānova ‘‘kāle āsevamāno’’ti vuccati, āsevituṃ phāsukāle vā. <hi rend="bold">Sabbena lokena avirujjhamāno</hi>ti dasasu disāsu sabbena sattalokena avirujjhamāno. Mettādīnañhi bhāvitattā sattā appaṭikkūlā honti, sattesupi virodhabhūto paṭigho vūpasammati. Tena vuttaṃ – ‘‘sabbena lokena avirujjhamāno’’ti. Sesaṃ vuttasadisamevāti (su. ni. aṭṭha. 1.73).</p>

<p rend="centre">Navamaṃ.</p>

<p rend="bodytext" n="160"><hi rend="paranum">160</hi><hi rend="dot">.</hi> Dasame <pb ed="P" n="0.0150" /><hi rend="bold">saṃyojanānī</hi>ti dasa saṃyojanāni, tāni ca tena tena maggena <hi rend="bold">sandālayitvāna. Asantasaṃ jīvitasaṅkhayamhī</hi>ti jīvitasaṅkhayo vuccati <pb ed="M" n="0.0138" /> cuticittassa paribhedo, tasmiñca jīvitasaṅkhaye jīvitanikantiyā pahīnattā asantasanti. Ettāvatā saupādisesanibbānadhātuṃ attano dassetvā gāthāpariyosāne anupādisesāya nibbānadhātuyā parinibbāyīti (su. ni. aṭṭha. 1.74).</p>

<p rend="centre">Dasamaṃ.</p>

<p rend="bodytext" n="161"><hi rend="paranum">161</hi><hi rend="dot">.</hi> Ekādasame <hi rend="bold">bhajantī</hi>ti sarīrena allīyitvā payirupāsanti. <hi rend="bold">Sevantī</hi>ti añjalikammādīhi kiṃkārapaṭissāvitāya ca paricaranti. Kāraṇaṃ attho etesanti <hi rend="bold">kāraṇatthā,</hi> bhajanāya sevanāya ca nāññaṃ kāraṇamatthi, attho eva tesaṃ kāraṇaṃ, atthahetu sevantīti vuttaṃ hoti. <hi rend="bold">Nikkāraṇā dullabhā ajja mittā</hi>ti ‘‘ito kiñci lacchāmā’’ti evaṃ attapaṭilābhakāraṇena nikkāraṇā, kevalaṃ –</p>

<p rend="gatha1">‘‘Upakāro ca yo mitto, sukhe dukkhe ca yo sakhā;</p>

<p rend="gathalast">Atthakkhāyī ca yo mitto, yo ca mittānukampako’’ti. (su. ni. aṭṭha. 1.75; apa. aṭṭha. 1.1.131; dī. ni. 3.265) –</p>

<p rend="unindented">Evaṃ vuttena ariyena mittabhāvena samannāgatā dullabhā ajja mittā. Attani ṭhitā etesaṃ paññā, attānaṃyeva olokenti, na aññanti <hi rend="bold">attaṭṭhapaññā</hi>. ‘‘Diṭṭhatthapaññā’’ti ayampi kira porāṇapāṭho <pb ed="V" n="0.0129" />. Sampati diṭṭheyeva atthe etesaṃ paññā, āyatiṃ na pekkhantīti vuttaṃ hoti. <hi rend="bold">Asucī</hi>ti asucinā anariyena kāyavacīmanokammena samannāgatāti. Sesaṃ pubbe vuttanayeneva veditabbaṃ. Yaṃ antarantarā ativitthārabhayena na vuttaṃ, taṃ sabbaṃ pāṭhānusāreneva veditabbaṃ (su. ni. aṭṭha. 1.75; apa. aṭṭha. 1.1.131). Ekādasamaṃ.</p>

<p rend="centre">Catutthavaggavaṇṇanā niṭṭhitā.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Khaggavisāṇasuttaniddesavaṇṇanā niṭṭhitā.</p>

<p rend="subhead">Nigamanakathā</p>

<p rend="gatha1">Yo <pb ed="V" n="0.0130" /><pb ed="P" n="0.0151" /><pb ed="M" n="0.0139" /> so sugataputtānaṃ, adhipatibhūtena hitaratinā;</p>

<p rend="gathalast">Therena thiraguṇavatā, suvibhatto <hi rend="bold">mahāniddeso</hi>.</p>

<p rend="gatha1">Tassatthavaṇṇanā yā, pubbaṭṭhakathānayaṃ tathā;</p>

<p rend="gathalast">Yuttiṃ nissāya mayāraddhā, niṭṭhānamupagatā esā.</p>

<p rend="gatha1">Yaṃ puraṃ puruttamaṃ, <hi rend="bold">anurādhapuravhayaṃ</hi>;</p>

<p rend="gathalast">Yo tassa dakkhiṇe bhāge, mahāvihāro patiṭṭhito.</p>

<p rend="gatha1">Yo tassa tilako bhūto, mahāthūpo siluccayo;</p>

<p rend="gathalast">Yaṃ tassa pacchime bhāge, lekho kathikasaññito.</p>

<p rend="gatha1"><hi rend="bold">Kittiseno</hi>ti nāmena, sajīvo rājasammato;</p>

<p rend="gathalast">Sucicārittasampanno, lekho kusalakammiko.</p>

<p rend="gatha1">Sītacchāyatarupetaṃ, salilāsayasampadaṃ;</p>

<p rend="gathalast">Cārupākārasañcitaṃ, pariveṇamakārayi.</p>

<p rend="gatha1"><hi rend="bold">Upaseno</hi> mahāthero, mahāpariveṇavāsiyo;</p>

<p rend="gathalast">Tassādāsi pariveṇaṃ, lekho kusalakammiko.</p>

<p rend="gatha1">Vasantenettha therena, thirasīlena tādinā;</p>

<p rend="gathalast">Upasenavhayena sā, katā saddhammajotikā.</p>

<p rend="gatha1">Rañño <pb ed="V" n="0.0131" /><pb ed="P" n="0.0152" /> sirinivāsassa, sirisaṅghassa bodhino;</p>

<p rend="gathalast">Chabbīsatimhi vassamhi, niṭṭhitā <hi rend="bold">niddesavaṇṇanā</hi>.</p>

<p rend="gatha1">Samayaṃ anulomentī, therānaṃ theravaṃsadīpānaṃ;</p>

<p rend="gathalast">Niṭṭhaṃ gatā yathāyaṃ, aṭṭhakathā lokahitajananī.</p>

<p rend="gatha1">Saddhammaṃ anulomentā, attahitaṃ parahitañca sādhentā;</p>

<p rend="gathalast">Niṭṭhaṃ gacchantu tathā, manorathā sabbasattānaṃ.</p>

<p rend="gatha1"><hi rend="bold">Saddhammappajjotikāya,</hi><pb ed="M" n="0.0140" /> aṭṭhakathāyettha gaṇitakusalehi;</p>

<p rend="gathalast">Gaṇitā tu bhāṇavārā, ñeyyātirekacattārisā.</p>

<p rend="gatha1">Ānuṭṭhubhena assā, chando baddhena gaṇiyamānā tu;</p>

<p rend="gathalast">Atirekadasasahassa-saṅkhā gāthāti viññeyyā.</p>

<p rend="gatha1">Sāsanaciraṭṭhitatthaṃ, lokahitatthañca sādarena mayā;</p>

<p rend="gathalast">Puññaṃ imaṃ racayatā, yaṃ pattamanappakaṃ vipulaṃ.</p>

<p rend="gatha1">Puññena tena loko, saddhammarasāyanaṃ dasabalassa;</p>

<p rend="gathalast">Upabhuñjitvā vimalaṃ, pappotu sukhaṃ sukhenevāti.</p>

<p rend="centre">Saddhammappajjotikā nāma</p>

<p rend="centre">Cūḷaniddesa-aṭṭhakathā niṭṭhitā.</p>
</body>
<back></back>
</text>
</TEI.2>