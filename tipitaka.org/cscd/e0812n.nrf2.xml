<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">3. Guṇāvabodhapariccheda</p>

<p rend="subhead">Anusandhivaṇṇanā</p>

<p rend="hangnum" n="116"><hi rend="paranum">116</hi><hi rend="dot">.</hi></p>

<p rend="gatha1"><hi rend="bold">Sambhavanti guṇā yasmā,</hi></p>

<p rend="gatha2"><hi rend="bold">Dosāne’va’matikkame;</hi></p>

<p rend="gatha3"><hi rend="bold">Dassessaṃ te tato dāni,</hi></p>

<p rend="gathalast"><hi rend="bold">Sadde sambhūsayanti ye</hi>.</p>

<p rend="bodytext" n="116"><hi rend="paranum">116</hi><hi rend="dot">.</hi> Evaṃ dosaparihāropadesaṃ dassetvā idāni dosaparihārā samupagataguṇaṃ upadassitumadhikāraṃ viracayanto āha <hi rend="bold">‘‘sambhavanti’’</hi>iccādi. <hi rend="bold">Dosānaṃ</hi> yathāvuttānaṃ padadosādīnaṃ <hi rend="bold">evaṃ</hi> yathāvuttanayena atikkame sati <hi rend="bold">guṇā</hi> dhammā <pb ed="M" n="0.0140" /> saddālaṅkārasabhāvā pasādādayo <hi rend="bold">yasmā</hi> kāraṇā <hi rend="bold">sambhavanti</hi> sijjhanti, tañca ‘‘pasādo kiliṭṭhādīnaṃ vajjanā sambhavatī’’tyādinā yathāyogaṃ viññeyyaṃ, <hi rend="bold">tato</hi> tasmā kāraṇā <hi rend="bold">ye</hi> guṇā sadde <hi rend="bold">sambhūsayanti</hi> alaṅkaronti, <hi rend="bold">te</hi> saddālaṅkārasaṅkhāte guṇe idāni <hi rend="bold">dassessaṃ</hi> upadisissāmi.</p>

<p rend="bodytext" n="116"><hi rend="paranum">116</hi><hi rend="dot">.</hi> Evaṃ dosaparihārapavesopāyaṃ dassetvā idāni yathāvuttadosānaṃ parihārena ‘‘bandhanissitaguṇā ete’’ti dassetuṃ pubbāparaparicchedānaṃ sambandhaṃ ghaṭento <hi rend="bold">‘‘sambhavanti’’</hi>ccādigāthamāha. <hi rend="bold">Dosānaṃ</hi> niddiṭṭhapadadosādīnaṃ <hi rend="bold">evaṃ</hi> anantaraparicchede niddiṭṭhakkamena atikkame sati <hi rend="bold">guṇā</hi> pasādādisaddālaṅkārasaṅkhātā pasādādayo saddadhammā yasmā sambhavanti, tato <hi rend="bold">ye</hi> saddadhammā sadde <hi rend="bold">sambhūsayanti</hi> sajjanti, <hi rend="bold">te</hi> saddadhamme <hi rend="bold">dassessaṃ</hi> pakāsissāmīti. Ettha kiliṭṭhadosabyākiṇṇadosaparihārehi pasādālaṅkāro sijjhati, sesāpi yathālābhato ñātabbā.</p>

<p rend="subhead">Saddālaṅkārauddesavaṇṇanā</p>

<p rend="hangnum" n="117"><hi rend="paranum">117</hi><hi rend="dot">.</hi></p>

<p rend="gatha1"><hi rend="bold">Pasādo’jo madhuratā,</hi></p>

<p rend="gatha2"><hi rend="bold">Samatā sukhumālatā;</hi></p>

<p rend="gatha3"><hi rend="bold">Sileso’dāratā kanti,</hi></p>

<p rend="gathalast"><hi rend="bold">Atthabyattisamādhayo</hi>.</p>

<p rend="bodytext" n="117"><hi rend="paranum">117</hi><hi rend="dot">.</hi> Idāni te vibhajati <hi rend="bold">‘‘pasādo’’</hi>iccādinā pasatthi <hi rend="bold">pasādo</hi> pakāsatthatā, <hi rend="bold">ojo</hi> samāsavuttibāhullaṃ atthapāriṇatyañca, <hi rend="bold">madhuratā</hi> saddānaṃ rasavantatā, <hi rend="bold">samatā</hi> pajjāpekkhāya catunnaṃ pādānamekajātiyasambandhatā, gajjāpekkhāya tu padānaṃ, <hi rend="bold">sukhumālatā</hi> apharusakkharabāhullaṃ, silesanaṃ <hi rend="bold">sileso</hi> bandhagāravaṃ, <hi rend="bold">udāratā</hi> ukkaṃsatā kenaci atthena sanāthatā visiṭṭhavisesanayuttatā ca, <hi rend="bold">kanti</hi> sabbalokamanoharatā, <hi rend="bold">atthabyatti</hi> siddhena <pb ed="M" n="0.0141" /> ñāyena vā abhidheyyassa gahaṇaṃ, <hi rend="bold">samādhi</hi> lokappatītyanusāriamukhyatthatā, tesu ojaudāratā saddatthaguṇā, samādhi atthaguṇo, atthānugāmittā ettha saddānaṃ, aññe tu saddaguṇāva.</p>

<p rend="bodytext" n="117"><hi rend="paranum">117</hi><hi rend="dot">.</hi> Idāni <hi rend="bold">‘‘pasādojo’’</hi>iccādinā te saddālaṅkāre kamena vibhajituṃ uddisati. <hi rend="bold">Pasādo</hi> pasannaphaḷikāvali attani āvunitarattakambalasuttamiva saddānaṃ atthassa pasādanasaṅkhāto pasādālaṅkāro ca, <hi rend="bold">ojo</hi> samāsavuttibāhulyaatthapāriṇatyasaṅkhato saddatthānaṃ guṇo ca, <hi rend="bold">madhuratā</hi> saddānaṃ rasavantabhāvasaṅkhātakaṇṇamadhuratā ca, <hi rend="bold">samatā</hi> pajje pādassa sutito sadisatā ca, gajje padānaṃ tatheva sadisatāti evaṃ pādānaṃ padānañca tulyaguṇatā ca, <hi rend="bold">sukhumālatā</hi> vaṇṇānaṃ atipharusaatisithilabhāvaṃ vinā samappamāṇamuduguṇo ca, <hi rend="bold">sileso</hi> ṭhānakaraṇādisambhūtasabhāgavaṇṇasutīhi acchiddaguruguṇo ca, <hi rend="bold">udāratā</hi> ukkaṭṭhena kenaci atthena bandhassa sajjitabhāvo ca, visiṭṭhavisesanapadena yuttatā ca, <hi rend="bold">kanti</hi> sabbesaṃ piyaguṇatā ca, <hi rend="bold">atthabyatti</hi> icchitatthassa siddhena vā nyāyena vā supākaṭabhāvo ca, <hi rend="bold">samādhayo</hi> lokappatītianatikkantaaññadhammāropanena amukhyatthatā cāti ime saddatthaguṇā dasa honti. ‘‘Samādhayo’’ti tasseva bahuttaṃ dīpeti, imesu dasasu ojodāratāti dve saddatthaguṇā, samādhi atthaguṇo pariyāyena tadatthajotakasaddaguṇopi, sesā satta saddaguṇā eva, ete sabbepi alaṅkaronti bandhamanenāti vākyena <hi rend="bold">alaṅkārā</hi> nāma.</p>

<p rend="subhead">Saddālaṅkārapayojanavaṇṇanā</p>

<p rend="hangnum" n="118"><hi rend="paranum">118</hi><hi rend="dot">.</hi></p>

<p rend="gatha1"><hi rend="bold">Guṇehe’tehi sampanno, bandho kavimanoharo;</hi></p>

<p rend="gathalast"><hi rend="bold">Sampādayati kattūnaṃ, kittimaccantanimmalaṃ</hi>.</p>

<p rend="bodytext" n="118"><hi rend="paranum">118</hi><hi rend="dot">.</hi><hi rend="bold">‘‘Guṇehi’’</hi>ccādi. <pb ed="M" n="0.0142" /><hi rend="bold">Etehi</hi>yeva vuttehi dasahi <hi rend="bold">guṇehi</hi> dhammehi saddālaṅkārasabbhāvehi <hi rend="bold">sampanno</hi> yutto samiddho vā kavīnaṃ mano harati savase vattetīti <hi rend="bold">kavimanoharo</hi> kavihadayahilādakārī bandho <hi rend="bold">kattūnaṃ</hi> bandhantānaṃ kavīnaṃ <hi rend="bold">accantanimmalaṃ</hi> atisayaparisuddhaṃ aguṇalesenāpa’nālimpattā <hi rend="bold">kittiṃ</hi> guṇaghosaṃ <hi rend="bold">sampādayati</hi> nipphādeti.</p>

<p rend="bodytext" n="118"><hi rend="paranum">118</hi><hi rend="dot">.</hi><hi rend="bold">‘‘Guṇe’’</hi>ccādi. <hi rend="bold">Etehi guṇehi</hi> imehi saddālaṅkārasaṅkhātadasavidhasaddadhammehi <hi rend="bold">sampanno</hi> samannāgato samiddho vā <hi rend="bold">bandho</hi> pajjādibandho <hi rend="bold">kavimanoharo</hi> attano niravajjattā kavīnaṃ cittaṃ pīṇento <hi rend="bold">kattūnaṃ</hi> racayantānaṃ <hi rend="bold">accantanimmalaṃ</hi> appakadosenāpi asammissattā atiparisuddhaṃ <hi rend="bold">kittiṃ</hi> bandhanavisayabhūtayasorāsiṃ <hi rend="bold">sampādayati</hi> nipphādetīti. Iminā kāraṇena bandhassa yathāvuttadasavidhaguṇapariggaho saussāhaṃ kātabboti adhippāyo. Mano haratīti manoharo, kavīnaṃ manoharo <hi rend="bold">kavimanoharo</hi>ti viggaho.</p>

<p rend="subhead">Saddālaṅkāraniddesavaṇṇanā</p>

<p rend="hangnum" n="119"><hi rend="paranum">119</hi><hi rend="dot">.</hi></p>

<p rend="gatha1"><hi rend="bold">Adūrāhitasambandha-subhagā yā padāvali;</hi></p>

<p rend="gathalast"><hi rend="bold">Supasiddhābhidheyyā’yaṃ, pasādaṃ janaye yathā</hi>.</p>

<p rend="bodytext" n="119"><hi rend="paranum">119</hi><hi rend="dot">.</hi> Idāni yathoddesānamesaṃ niddesaṃ sodāharaṇaṃ karonto āha <hi rend="bold">‘‘adūra’’</hi>iccādi. <hi rend="bold">Adūre</hi> āsanne adūrena vā adūrāhitakriyākattukammādipadavasena <hi rend="bold">āhito</hi> ṭhapito kato <hi rend="bold">sambandho</hi> anvayo, tena <hi rend="bold">subhagā</hi> manoharā <hi rend="bold">supasiddho</hi> suppakāso sugammo <hi rend="bold">abhidheyyo</hi> attho yassā sāti tathā, na tu bhāvattho tassa sabhāvagambhīrattā. Vuttañhi –</p>

<p rend="gatha1">‘‘Kavīna’dhippāya’masaddagocaraṃ,</p>

<p rend="gatha2"><pb ed="M" n="0.0143" /> Pade phurantaṃ mudukamhi kevalaṃ;</p>

<p rend="gatha3">Visanti bhāvāvagamā katassamā,</p>

<p rend="gathalast">Pakāsayantyā’katiyo tu tādisā’’ti.</p>

<p rend="bodytext">Tādisā yā <hi rend="bold">padāvali</hi> padapanti ayaṃ <hi rend="bold">pasādaṃ</hi> tannāmakaṃ guṇaṃ <hi rend="bold">janaye</hi> uppādayati. <hi rend="bold">Yathā</hi>ti tamudāharati.</p>

<p rend="bodytext" n="119"><hi rend="paranum">119</hi><hi rend="dot">.</hi> Idāni uddesakkamena etesaṃ saddālaṅkārādīnaṃ niddesaṃ sodāharaṇaṃ dassento āha <hi rend="bold">‘‘adūrāhite’’</hi>ccādi. <hi rend="bold">Adūre</hi> āsannapadese tadupacārena āsanne vā <hi rend="bold">āhito</hi> kriyāya, laddhakriyāyogakattukammādipadānaṃ vasena ca kato, no ce vinyāsavasena ṭhapito vā <hi rend="bold">sambandho</hi> icchitatthapatītikkamena aññamaññāpekkhalakkhaṇakriyākārakayogo tena <hi rend="bold">subhagā</hi> manoharā, <hi rend="bold">supasiddho</hi> pasiddhatthavisaye saddapayogato atipākaṭo <hi rend="bold">abhidheyyo</hi> saddattho yassā sā ayaṃ <hi rend="bold">padāvali</hi> padapanti <hi rend="bold">pasādaṃ</hi> pasādanāmakaṃ guṇaṃ <hi rend="bold">janaye</hi> uppādayati. <hi rend="bold">Yathā</hi>ti lakkhiyaṃ dasseti. Adūre āhitoti vā, upacaritattā adūro ca so āhito cāti vā, so ca so sambandho ceti ca, tena subhagāti ca, <hi rend="bold">su</hi> atisayena pasiddhoti ca, so abhidheyyo asseti ca vākyaṃ. Ettha supasiddho nāma saddattho, adhippāyattho pana pakatigambhīro. Vuttañhi –</p>

<p rend="gatha1">‘‘Kavīna’dhippāya’masaddagocaraṃ,</p>

<p rend="gatha2">Pade phurantaṃ mudukamhi kevalaṃ;</p>

<p rend="gatha3">Visanti bhāvāvagamā katassamā,</p>

<p rend="gathalast">Pakāsayantyā’katiyo tu tādisā’’ti.</p>

<p rend="bodytext">Tassattho – <hi rend="bold">asaddagocaraṃ</hi> saddassa avisayaṃ hutvā mudukamhi pade <hi rend="bold">kevalaṃ</hi> visuṃ <hi rend="bold">phurantaṃ</hi> cāpentaṃ <hi rend="bold">kavīnadhippāyaṃ</hi> kavīnamajjhāsayaṃ <pb ed="M" n="0.0144" /><hi rend="bold">katassamā</hi> saddatthavisaye kataparicayā paṇḍitā <hi rend="bold">bhāvāvagamā</hi> padatthāvabodhena <hi rend="bold">visanti</hi> pavisanti, tādisā <hi rend="bold">ākatiyo</hi> tu saddasaddatthānaṃ ākārā <hi rend="bold">pakāsayanti</hi> adhippāyatthaṃ jotentīti.</p>

<p rend="hangnum" n="120"><hi rend="paranum">120</hi><hi rend="dot">.</hi></p>

<p rend="gatha1"><hi rend="bold">Alaṅkarontā vadanaṃ, munino’dhararaṃsiyo;</hi></p>

<p rend="gathalast"><hi rend="bold">Sobhante’ruṇaraṃsī’va, sampatantā’mbujodare</hi>.</p>

<p rend="bodytext" n="120"><hi rend="paranum">120</hi><hi rend="dot">.</hi><hi rend="bold">‘‘Alaṅkarontā’’</hi>iccādi. <hi rend="bold">Munino</hi> sammāsambuddhassa <hi rend="bold">vadanaṃ</hi> sabhāvamadhurapakatimukhaṃ <hi rend="bold">alaṅkarontā</hi> sajjantā sobhayamānā adharānaṃ <hi rend="bold">raṃsiyo</hi> supakkabimbaphalopamaoṭṭhayugaḷavinissaṭabahutarakanticchitābhā muninoti viññāyati sutattā. <hi rend="bold">Ambujodare</hi> tā kālopanatapupphakāsaramaṇīye padumabbhantare <hi rend="bold">sampatantā</hi> pavattamānā <hi rend="bold">aruṇaraṃsīva</hi> bālasūriyaraṃsiyo viya <hi rend="bold">sobhante</hi> virājanti.</p>

<p rend="bodytext" n="120"><hi rend="paranum">120</hi><hi rend="dot">.</hi><hi rend="bold">‘‘Alaṅkaronte’’</hi>ccādi. Munino vadanaṃ pakatisundaramukhaṃ alaṅkarontā sajjantā <hi rend="bold">adhararaṃsiyo</hi> tasseva munino oṭṭhadvayato nikkhantakantisamūhā <hi rend="bold">ambujodare</hi> vikasanānurūpakālābhimukhe padumagabbhe upaḍḍhavikasiteti vuttaṃ hoti. <hi rend="bold">Sampatantā</hi> pavattamānā <hi rend="bold">aruṇaraṃsī iva</hi> bālasūriyaraṃsīva <hi rend="bold">sobhante</hi> dibbantīti. Ettha adūrasambandhaṃ pasiddhatthañca nissāya pasādaguṇo pākaṭo. Adhararaṃsīnaṃ munisambandho sutānumitasambandhesu sutasambandhassa balavattā <note>sutānumitesu sutasambandho balavā (paribhāsendusere 112)</note>, kākakkhigoḷakanayena vā labbhatīti. Adhare raṃsīti ca, ambujassa udaranti ca vākyaṃ.</p>

<p rend="hangnum" n="121"><hi rend="paranum">121</hi><hi rend="dot">.</hi></p>

<p rend="gatha1"><hi rend="bold">Ojo samāsabāhulya-</hi></p>

<p rend="gatha2"><hi rend="bold">Meso gajjassa jīvitaṃ;</hi></p>

<p rend="gatha3"><hi rend="bold">Pajjepya’nākulo so’yaṃ,</hi></p>

<p rend="gathalast"><hi rend="bold">Kanto kāmīyate yathā</hi>.</p>

<p rend="bodytext" n="121"><hi rend="paranum">121</hi><hi rend="dot">.</hi><hi rend="bold">‘‘Ojo’’</hi>iccādi. <pb ed="M" n="0.0145" /><hi rend="bold">Samāsassa</hi> ekatthavuttiyā <hi rend="bold">bāhulyaṃ</hi> bhiyyobhāvo ityanuvaditvā puna ojo vidhīyate, <hi rend="bold">eso</hi> ojo samāsabāhullalakkhaṇo <hi rend="bold">gajjassa</hi> vuttirūpassa <hi rend="bold">jīvitaṃ</hi> hadayaṃ sāraṃ tappadhānattā gajjassa, na pajjassa, <hi rend="bold">soyaṃ</hi> ojo <hi rend="bold">anākulo</hi> agahano atoyeva <hi rend="bold">kanto</hi> hadayaṅgamo, <hi rend="bold">pajjepi</hi> na kevalaṃ gajje <hi rend="bold">kāmīyate</hi> payujjate. <hi rend="bold">Yathe</hi>tyudāharati.</p>

<p rend="bodytext" n="121"><hi rend="paranum">121</hi><hi rend="dot">.</hi> Idāni ojaguṇaṃ dasseti <hi rend="bold">‘‘ojo’’</hi>ccādinā. Ojo nāma <hi rend="bold">samāsabāhulyaṃ</hi> bhinnatthesu pavattasaddānaṃ ekatthapavattilakkhaṇassa samāsassa bahulatā, <hi rend="bold">eso</hi> ojo <hi rend="bold">gajjassa</hi> gajjabandhassa <hi rend="bold">jīvitaṃ</hi> hadayaṃ, jīvitasīsena hadayasaṅkhataṃ cittaṃ vuttanti veditabbaṃ. <hi rend="bold">So ayaṃ</hi> ojo <hi rend="bold">anākulo</hi> nibyākulo <hi rend="bold">kanto</hi> tatoyeva viññūnaṃ piyabhūto <hi rend="bold">pajjepi</hi> pajjabandhepi <hi rend="bold">kāmīyate</hi> kavīhi payujjateti. Bahulassa bhāvo bāhulyaṃ, samāsassa bāhulyanti viggaho. Gajjabandhādhikārassābhāvā pajjavisayassa ojaguṇassa lakkhiyaṃ dasseti <hi rend="bold">‘‘yathe’’</hi>ccādinā.</p>

<p rend="hangnum" n="122"><hi rend="paranum">122</hi><hi rend="dot">.</hi></p>

<p rend="gatha1"><hi rend="bold">Munindamandasañjāta-hāsacandanalimpitā;</hi></p>

<p rend="gathalast"><hi rend="bold">Pallavā dhavalā tasse-vekonā’dharapallavo</hi>.</p>

<p rend="bodytext" n="122"><hi rend="paranum">122</hi>. <hi rend="bold">‘‘Muninda’’</hi>iccādi. Munindassa <hi rend="bold">mandaṃ</hi> īsakaṃ <hi rend="bold">sañjāto</hi> pavatto taṃsabhāvattā bhagavato hāsassa <note>yasassa (ka.)</note><hi rend="bold">hāso</hi> hasitaṃ sova candanamiva <hi rend="bold">candanaṃ</hi> dhavalattarūpattā, tena <hi rend="bold">limpitā</hi> upadehitā <hi rend="bold">pallavā</hi> sabbāni kilasayāni ‘‘idameve’’ti niyamābhāvato, <hi rend="bold">dhavalā</hi> pakativaṇṇapariccāgena sukkā ahesuṃ gāhāpitattā saguṇassa tādisavisiṭṭhassa paṭilābhato, evaṃ santepi <hi rend="bold">tassa</hi> munindasseva <hi rend="bold">eko</hi> aññassa tādisassābhāvā <hi rend="bold">adharapallavo na dhavalo</hi><pb ed="M" n="0.0146" /> dhavalo nāhosi. Accāsannadesiyopi bahumantabbo’ya’massānubhāvoti.</p>

<p rend="gatha1">‘‘Pemāvabandhahadaye sadaye jinasmiṃ,</p>

<p rend="gatha2">Tasmiṃ nu kiṃ kumatayo bhavatha’ppasannā;</p>

<p rend="gatha3">Kiṃ tena vo <hi rend="bold">na</hi> vihitaṃ hita’muggadugga-</p>

<p rend="gathalast">Saṃsārasāgarasamuttaraṇāvasānaṃ’’.</p>

<p rend="bodytext">Iccaparamudāharaṇaṃ. Evametādiso anākulo kanto ojo jānitabboti. Nanu ca <hi rend="bold">ya-ta</hi>saddānaṃ nicco sambandho, tasmā kathaṃ ‘‘tasseveko nādharapallavo’’ti ettha <hi rend="bold">ya</hi>saddābhāvoti? Saccaṃ, kintu pakkantavisayo, tathā pasiddhavisayo, anubhūtavisayo ca <hi rend="bold">ta</hi>saddo <hi rend="bold">ya</hi>saddaṃ nāpekkhate. Yathā –</p>

<p rend="gatha1">‘‘Savāsane kilese so, eko sabbe nighātiya;</p>

<p rend="gathalast">Ahu susuddhasantāno, pūjānañca sadāraho’’.</p>

<p rend="unindented">Iccādi. Ettha buddho ‘‘buddhānussatimādito’’ti <hi rend="bold">pakkanto</hi>.</p>

<p rend="bodytext"><hi rend="bold">Pasiddhavisayo</hi> yathā –</p>

<p rend="gatha1">‘‘Aggiṃ pakkhanda’ atha vā, ‘pabbataggā pate’ti vā;</p>

<p rend="gathalast">Yadi vakkhati kattabbaṃ, ñātakārīhi so jino’’.</p>

<p rend="unindented">Iccādi.</p>

<p rend="bodytext"><hi rend="bold">Anubhūtavisayo</hi> yathā –</p>

<p rend="gatha1">‘‘Atītaṃ nānusocāmi, nappajappāma’nāgataṃ;</p>

<p rend="gathalast">Paccuppannena yāpemi, tena vaṇṇo pasīdati’’.</p>

<p rend="unindented">Iccādi.</p>

<p rend="bodytext"><hi rend="bold">Ya</hi>saddo tuttaravākyaṭṭho pubbavākye <hi rend="bold">ta</hi>saddameva gamayati. Yathā –</p>

<p rend="gatha1">‘‘Bodhiṃ <pb ed="M" n="0.0147" /> namāmi natibhājanamaccuḷāraṃ,</p>

<p rend="gatha2">Puññākaraṃ bhuvanamaṇḍalasotthibhūtaṃ;</p>

<p rend="gatha3">Yo cakkhusotasatigocarataṃ sameto,</p>

<p rend="gathalast">Dosāridappamathane’karaso budhānaṃ’’.</p>

<p rend="unindented">Iccādi.</p>

<p rend="bodytext">Pubbavākyopātto tu <hi rend="bold">ya</hi>saddo uttaravākye<hi rend="bold">ta</hi>saddopādānaṃ vinā sākaṅkhe vākyassa ūnattaṃ janeti. Ettha pakkantavisayo <hi rend="bold">ta</hi>saddo.</p>

<p rend="bodytext" n="122"><hi rend="paranum">122</hi><hi rend="dot">.</hi> Munindassa <hi rend="bold">mandaṃ</hi> īsakaṃ <hi rend="bold">sañjāto</hi> pavatto <hi rend="bold">hāso</hi>yeva sitaṃ candanacuṇṇamiva tena <hi rend="bold">limpitā</hi> ālepitā <hi rend="bold">pallavā</hi> rukkhalatādīnaṃ pakatirattāni kisalayāni <hi rend="bold">dhavalā</hi> saguṇapariccāgena setā ahesuṃ, tathāpi <hi rend="bold">tasseva</hi> tathāgatassa <hi rend="bold">eko</hi> atulo asahāyo vā <hi rend="bold">adharapallavo</hi> dantāvaraṇasaṅkhātapallavo <hi rend="bold">na</hi> raṃsisaṃsaṭṭhopi samīpaṭṭhopi <hi rend="bold">dhavalo</hi> seto nāhosi. Evamettha agahanasamāsabāhulyaṃ dīpitaṃ hoti.</p>

<p rend="gatha1">‘‘Pemāvabandhahadaye sadaye jinasmiṃ,</p>

<p rend="gatha2">Tasmiṃ nu kiṃ kumatayo bhavatha’ppasannā;</p>

<p rend="gatha3">Kiṃ tena vo na vihitaṃ hita’muggadugga-</p>

<p rend="gathalast">Saṃsārasāgarasamuttaraṇāvasāna’’nti.</p>

<p rend="bodytext">Aparamudāharaṇaṃ. Tassattho – <hi rend="bold">kumatayo</hi> he aññāṇā! <hi rend="bold">Pemāvabandhahadaye</hi> sabbesu tumhesu niccaṃ pavattitadaḷhapemānubandhacitte <hi rend="bold">sadaye</hi> tatoyeva dayāsahite <hi rend="bold">tasmiṃ jinasmiṃ</hi> visayabhūte <hi rend="bold">kiṃ nu</hi> kasmā appasannā bhavatha, tathā hi <hi rend="bold">vo</hi> tumhākaṃ <hi rend="bold">tena</hi> jinena <hi rend="bold">uggo</hi> dāruṇo ca, <hi rend="bold">duggo</hi> gantumasakkuṇeyyo ca, soyeva saṃsārasāgaro tassa samuttaraṇaṃ pariyantappattiyeva <hi rend="bold">avasānaṃ</hi> yassa taṃ <hi rend="bold">na vihitaṃ</hi> akataṃ <hi rend="bold">hitaṃ</hi> vuddhi nāma kiṃ hoti, na <pb ed="M" n="0.0148" /> hoteva. Etthāpi samāsassa pākaṭattā ojo guṇo kanto hotīti.</p>

<p rend="bodytext">Nanu <hi rend="bold">ya-ta</hi>saddānaṃ niccasambandhoti kathaṃ ‘‘tasseveko’’ti ca ‘‘tasmiṃ nu kiṃ kumatayo’’ti ca iccādīsu heṭṭhā vutta<hi rend="bold">ya</hi>saddo natthīti? Saccaṃ, tathāpi pakkantatthavisayo, pasiddhatthavisayo, anubhūtatthavisayo vā <hi rend="bold">ta</hi>saddo <hi rend="bold">ya</hi>saddaṃ nāpekkhati. Tathā hi –</p>

<p rend="gatha1">‘‘Savāsane kilese so, eko sabbe nighātiya;</p>

<p rend="gathalast">Ahu susuddhasantāno, pūjānañca sadāraho’’ti.</p>

<p rend="unindented">Evamādīsu <hi rend="bold">‘‘so’’</hi>ti niddiṭṭha<hi rend="bold">ta</hi>saddo ‘‘buddhānussatimādito’’ti ettha atītena buddhasaddena vacanīyavisayo hoti.</p>

<p rend="gatha1">‘‘Aggiṃ pakkhanda’ athavā, ‘pabbataggā pate’ti vā;</p>

<p rend="gathalast">Yadi vakkhati kattabbaṃ, ñātakārīhi so jino’’ti.</p>

<p rend="unindented">Evamādīsu <hi rend="bold">ta</hi>saddo ñātakārīhi kattabbattā pasiddhabuddhapadatthavisayo.</p>

<p rend="gatha1">‘‘Atītaṃ nānusocāmi, nappajappāma’nāgataṃ;</p>

<p rend="gathalast">Paccuppannena yāpemi, tena vaṇṇo pasīdatī’’ti.</p>

<p rend="unindented">Evamādīsu <hi rend="bold">ta</hi>saddo ananusocananappajappanayāpanasaṅkhātavijānanavasena anubhūtatthavisayo, tasmā tīsupi ṭhānesu <hi rend="bold">ta</hi>saddo <hi rend="bold">ya</hi>saddaṃ nāpekkhate. Ettha pana pakkantavisayo <hi rend="bold">ta</hi>saddo adhippeto. Apica uttaravākye ṭhito <hi rend="bold">ya</hi>saddo pubbavākye <hi rend="bold">ta</hi>sadde asatipi tameva dīpeti. Tathā hi –</p>

<p rend="gatha1">Bodhiṃ namāmi natibhājanamaccuḷāraṃ,</p>

<p rend="gatha2">Puññākaraṃ bhuvanamaṇḍalasotthibhūtaṃ;</p>

<p rend="gatha3">Yo cakkhusotasatigocarataṃ sameto,</p>

<p rend="gathalast">Dosāridappamathane’karaso budhānanti.</p>

<p rend="bodytext"><hi rend="bold">Yo <pb ed="M" n="0.0149" /> budhānaṃ</hi> cakkhusotasatīnaṃ <hi rend="bold">gocarataṃ</hi> visayabhāvaṃ <hi rend="bold">sameto</hi> patto, tesaṃyeva <hi rend="bold">dosārīnaṃ</hi> kilesapaccatthikānaṃ <hi rend="bold">dappamathane</hi> dappamaddane <hi rend="bold">ekaraso</hi> padhānakicco samiddhivanto vā hoti, taṃ bodhiṃ namāmīti sambandho. Pubbavākye payojito <hi rend="bold">ya</hi>saddo uttaravākye <hi rend="bold">ta</hi>saddopādāne asati saṃsayamuppādayamāno vākyassa ūnattaṃ karoti. Udāharaṇaṃ pana pākaṭaṃ.</p>

<p rend="hangnum" n="123"><hi rend="paranum">123</hi>.</p>

<p rend="gatha1"><hi rend="bold">Padābhidheyyavisayaṃ,</hi></p>

<p rend="gatha2"><hi rend="bold">Samāsabyāsasambhavaṃ;</hi></p>

<p rend="gatha3"><hi rend="bold">Yaṃ pāriṇatyaṃ hoti’ha,</hi></p>

<p rend="gathalast"><hi rend="bold">Sopi ojova taṃ yathā</hi>.</p>

<p rend="bodytext" n="123"><hi rend="paranum">123</hi><hi rend="dot">.</hi><hi rend="bold">‘‘Padi’’</hi>ccādi. Padassa <hi rend="bold">abhidheyyo</hi> attho so visayo yassa. Yattha pacurasaddābhidheyyo attho saṃkhittapadehi vuccate, so <hi rend="bold">samāso</hi>. Yatthappakehi padehi abhidheyyattho pacurapadehi vuccate, so <hi rend="bold">byāso</hi>. Tato samāsabyāsato sambhavo yassa. Taṃ tathāvidhaṃ yaṃ <hi rend="bold">pāriṇatyaṃ</hi> pariṇatabhāvo hotīti anuvaditvā sopi <hi rend="bold">iha</hi> sasatthe <hi rend="bold">ojovā</hi>ti vidhīyate. <hi rend="bold">Taṃ yathe</hi>tyubhayampi udāharati.</p>

<p rend="bodytext" n="123"><hi rend="paranum">123</hi><hi rend="dot">.</hi><hi rend="bold">‘‘Pade’’</hi>ccādi. <hi rend="bold">Padānaṃ</hi> bahūnaṃ appakānaṃ vā padānaṃ <hi rend="bold">abhidheyyavisayaṃ</hi> vitthārasaṃkhittatthavisayavantaṃ <hi rend="bold">samāsabyāsasambhavaṃ</hi> yathākkamaṃ saṅkhepavitthāradvayena nipphannaṃ nipphattivantaṃ vā <hi rend="bold">yaṃ pāriṇatyaṃ</hi> kattūnaṃ ganthavisaye pariṇatippakāsako yo saddadhammo atthadhammo hoti, saddaguṇo atthaguṇoti vuttaṃ hoti, sopi <hi rend="bold">iha</hi> subodhālaṅkāre <hi rend="bold">ojo</hi> nāma saddaguṇo atthaguṇo. <hi rend="bold">Taṃ yathā</hi>ti dvīsu lakkhiyaṃ dasseti, padānaṃ abhidheyyo visayo yassa pāriṇatyasseti ca, samāso ca byāso cāti ca, tato sambhavanti ca, tato sambhavo assāti ca, pariṇatassa <pb ed="M" n="0.0150" /> kattuno ganthassa eva vā bhāvoti ca viggaho. Kattu pāriṇatyapakkhe tappakāsakaganthassa tadatthena pāriṇatyaṃ siddhaṃ.</p>

<p rend="hangnum" n="124"><hi rend="paranum">124</hi><hi rend="dot">.</hi></p>

<p rend="gatha1"><hi rend="bold">Jotayitvāna saddhammaṃ,</hi></p>

<p rend="gatha2"><hi rend="bold">Santāretvā sadevake;</hi></p>

<p rend="gatha3"><hi rend="bold">Jalitvā aggikhandho’va,</hi></p>

<p rend="gathalast"><hi rend="bold">Nibbuto so sasāvako</hi>.</p>

<p rend="bodytext" n="124"><hi rend="paranum">124</hi><hi rend="dot">.</hi><hi rend="bold">‘‘Jotayitvāne’’</hi>ccādi. Iminā heṭṭhā pacurapadābhihito buddhavaṃso saṅkheparūpena vutto.</p>

<p rend="bodytext" n="124"><hi rend="paranum">124</hi><hi rend="dot">.</hi><hi rend="bold">‘‘Jotayi’’</hi>ccādi. <hi rend="bold">So</hi> tathāgato <hi rend="bold">saddhammaṃ</hi> sapariyattikaṃ navalokuttarasaddhammaṃ <hi rend="bold">jotayitvāna</hi> ñāṇālokena obhāsetvā <hi rend="bold">sadevake</hi> satte <hi rend="bold">santāretvā</hi> saṃsārasāgarapariyantamupanetvā <hi rend="bold">aggikhandhova</hi> mahātejena aggikkhandho viya <hi rend="bold">jalitvā</hi> anaññasādhāraṇarūpakāyasampattiyā pajjalitvā ante <hi rend="bold">sasāvako</hi> sāvakehi saha <hi rend="bold">nibbuto</hi> khandhaparinibbānena parinibbutoti. Iminā sakalabuddhavaṃse bahūhi padehi vuttattho saṅkhepakkamena vutto. Sataṃ dhammo, santo saṃvijjamāno vā dhammoti ca, saha devehi vattamānāti ca, saha sāvakehi vattamānoti ca viggaho.</p>

<p rend="hangnum" n="125"><hi rend="paranum">125</hi><hi rend="dot">.</hi></p>

<p rend="gatha1"><hi rend="bold">Matthakaṭṭhī matassāpi, rajobhāvaṃ vajantu me;</hi></p>

<p rend="gathalast"><hi rend="bold">Yato puññena te senti <note>sentu (ka.)</note>, jenapādambujadvaye</hi>.</p>

<p rend="bodytext" n="125"><hi rend="paranum">125</hi><hi rend="dot">.</hi><hi rend="bold">‘‘Matthakaṭṭhī’’</hi>iccādi. <hi rend="bold">Matassāpi</hi> maraṇamāpannassāpi me <hi rend="bold">matthake</hi> muddhani aṭṭhī <hi rend="bold">rajobhāvaṃ</hi> dhūlittaṃ <hi rend="bold">vajantu</hi> pāpuṇantu. Kasmāti ce? <hi rend="bold">Yato</hi> yasmā kāraṇā <hi rend="bold">puññena</hi> kusalena kammena hetunā <hi rend="bold">te</hi> rajā jinassa ime <hi rend="bold">jenā,</hi> pādā, teyeva ambujāniva ambujāni, tesaṃ dvaye <pb ed="M" n="0.0151" /><hi rend="bold">senti</hi> pavattanti, tathā hotu vā mā vā, paṇatigedheneva vadati. Ettha ‘‘kathamahaṃ bhagavato pāde niccaṃ sirasā paṇamāmī’’tyadhippāyo vitthārena vutto.</p>

<p rend="bodytext" n="125"><hi rend="paranum">125</hi><hi rend="dot">.</hi><hi rend="bold">‘‘Matthaki’’</hi>ccādi, matassāpi <hi rend="bold">me</hi> mayhaṃ <hi rend="bold">matthakaṭṭhī</hi> muddhani aṭṭhīni <hi rend="bold">rajobhāvaṃ</hi> atisukhumarajattaṃ <hi rend="bold">vajantu</hi> pāpuṇantu. Kasmā āsīsanaṃ karotīti ce? <hi rend="bold">Yato</hi> yasmā kāraṇā <hi rend="bold">puññena</hi> mayhaṃ tathāvidhena kusalakammena hetunā <hi rend="bold">te</hi> rajā <hi rend="bold">jenapādambujadvaye</hi> jinapaṭibaddhacaraṇapadumayugaḷe <hi rend="bold">senti</hi> pavattanti, buddhassa siripāde kiñcipi rajojallaṃ na upalimpateva, tathāpi vandanābhilāsena evaṃ vuttaṃ. Ettha ‘‘kathamahaṃ bhagavato siripāde muddhanā niccaṃ paṇamāmī’’tyabhilāso vitthārena vutto. Matthake aṭṭhīti ca, rajaso bhāvoti ca, jinassa imeti ca, jenā ca te pādā ceti ca, teyeva ambujānīti ca, tesaṃ dvayanti ca viggaho.</p>

<p rend="hangnum" n="126"><hi rend="paranum">126</hi><hi rend="dot">.</hi></p>

<p rend="gatha1"><hi rend="bold">Iccatra niccaṃpaṇati-gedho sādhu padissati;</hi></p>

<p rend="gathalast"><hi rend="bold">Jāyate’yaṃ guṇo tikkha-paññāna’mabhiyogato</hi>.</p>

<p rend="bodytext" n="126"><hi rend="paranum">126</hi><hi rend="dot">.</hi> Byāsattamevassa vivarati <hi rend="bold">‘‘iccatri’’</hi>ccādinā. Iccevaṃ <hi rend="bold">atra</hi> gāthāyaṃ <hi rend="bold">paṇatiyaṃ</hi> paṇāme <hi rend="bold">gedho</hi> adhikacchando <hi rend="bold">sādhu</hi> sundaraṃ <hi rend="bold">padissati</hi> viññāyate, <hi rend="bold">ayaṃ</hi> yathāvutto ojo <hi rend="bold">guṇo</hi> pariṇatabhāvasaṅkhāto <hi rend="bold">tikkhapaññānaṃ</hi> sātisayamatīnaṃ evaṃ santepi <hi rend="bold">abhiyogato</hi> punappunappavattitaparicayabalena <hi rend="bold">jāyate</hi> uppajjati.</p>

<p rend="bodytext" n="126"><hi rend="paranum">126</hi><hi rend="dot">.</hi> Idāni saṃkhittassatthassa vitthārena pakāsitabhāvaṃ <hi rend="bold">‘‘iccatra’’</hi>iccādinā niddisati. <hi rend="bold">Iti</hi> iminā anantaragāthāyaṃ vuttakkamena <hi rend="bold">atra</hi> imissaṃ gāthāyaṃ <hi rend="bold">niccaṃpaṇatigedho</hi> nirantarapaṇāme adhikakattukāmatākusalacchando <hi rend="bold">sādhu</hi> vibhūto vibhūtaṃ vā <hi rend="bold">padissati</hi> paññāyati, <hi rend="bold">ayaṃ</hi><pb ed="M" n="0.0152" /><hi rend="bold">guṇo</hi> yathāvutto ayaṃ pariṇatabhāvasaṅkhāto ojo nāma saddatthaguṇo <hi rend="bold">tikkhapaññānaṃ</hi> sukhumabuddhimantānaṃ <hi rend="bold">abhiyogato</hi> ganthavisayabhūtena nirantarābhyāseneva <hi rend="bold">jāyate</hi> sijjhati, vattu pāriṇatyeneva bhavanato yesaṃ kesañci yena kenaci pakārena na sijjhatīti. Niccaṃ pavattā paṇatīti ca, tassaṃ gedhoti ca, tikkhā paññā yesanti ca, abhi punappunaṃ yogo yuñjananti ca viggaho.</p>

<p rend="hangnum" n="127"><hi rend="paranum">127</hi><hi rend="dot">.</hi></p>

<p rend="gatha1"><hi rend="bold">Madhurattaṃ padāsatti-ranuppāsavasā dvidhā;</hi></p>

<p rend="gathalast"><hi rend="bold">Siyā samasuti pubbā, vaṇṇāvutti paro yathā</hi>.</p>

<p rend="bodytext" n="127"><hi rend="paranum">127</hi><hi rend="dot">.</hi> Mādhuriyamavadhārayamāha <hi rend="bold">‘‘madhuratta’’</hi>miccādi. Savanīyattena manoharattaṃ <hi rend="bold">madhurattaṃ</hi>. Taṃ <hi rend="bold">padāni</hi> vākyālaṅkārāni samānāni uttaruttarehi, tesaṃ <hi rend="bold">āsatti</hi> ṭhānādināyathākathañci samasutīnaṃ āsannatā <hi rend="bold">padāsatti,</hi> paṭhamappayuttassakkharassa pacchā pāso pakkhepo <hi rend="bold">anuppāso,</hi> padāsatti ca anuppāso ca, tesaṃ vasena dvidhā hoti. ‘‘Kīdisā te’’ti āha <hi rend="bold">‘‘siyā’’</hi>tiādi. <hi rend="bold">Pubbā</hi> paṭhamābhihitā padāsatti <hi rend="bold">samā</hi> yena kenaci ṭhānamattāsaṃyogādinā padantarena <hi rend="bold">suti</hi> vaṇṇo yassā sā siyā bhaveyya, <hi rend="bold">paro</hi> pacchimo anuppāso tu <hi rend="bold">vaṇṇassa</hi> sarabyañjanalakkhaṇassa <hi rend="bold">āvutti</hi> punappunuccāraṇaṃ siyāti. Evaṃ katthaci bandhe samānapadāsatti katthaci anuppāso katthaci tadubhayaṃ, dvayena rahito viraso bandho nassādīyate kavīhi, tādisaṃ madhurattaṃ duvidhaṃ paṭipajjitabbaṃ, silesasamatānvitantuccantameva ramaṇīyaṃ siyāti lakkhaṇaṃ dassetvā <hi rend="bold">‘‘yathe’’</hi>ti lakkhiyamubhayatthodāharati ‘‘yade’’ccādinā, ‘‘munindi’’ccādinā ca.</p>

<p rend="bodytext" n="127"><hi rend="paranum">127</hi><hi rend="dot">.</hi> Idāni madhuraguṇaṃ dasseti <hi rend="bold">‘‘madhuri’’</hi>ccādinā. <hi rend="bold">Madhurattaṃ</hi> savanīyabhāvato manoharattaṃ madhuraguṇaṃ, <hi rend="bold">padānaṃ</hi> vākyāvayavasaṅkhātānaṃ syādyantādīnaṃ uparūparipadehi samānānaṃ <pb ed="M" n="0.0153" /><hi rend="bold">āsatti</hi> ṭhānakaraṇādinā yena kenaci pakārena aññamaññaṃ āsannatā, <hi rend="bold">anuppāso</hi> pubbuccāritavaṇṇānaṃ puna pakkhipanañcāti dvinnaṃ <hi rend="bold">vasā</hi> vibhāgena dvidhā hoti. Tattha <hi rend="bold">pubbā</hi> padāsatti samasuti siyā, pubbāparavaṇṇānaṃ ṭhānamattākaraṇādīhi āsannasutisaṅkhatavaṇṇavutti hoti, <hi rend="bold">paro</hi> anuppāso pana vaṇṇāvutti sarabyañjanasabhāvānaṃ pubbuccāritavaṇṇānaṃ punappunuccāraṇaṃ siyāti. <hi rend="bold">Yathā</hi>ti dvīsu udāharaṇamādisati. Evaṃ katthaci bandhe padāsatti katthaci anuppāso katthaci tadubhayaṃ, dvīhi vinimutto pana bandho viññūhi assādanīyo na hoti. Upari vakkhamānāhi silesasamatāhi yuttaṃ madhurattaṃ pana visesato assādanīyaṃ hotīti. Madhurassa bandhassa bhāvoti ca, padānaṃ āsattīti ca, anu pacchā pāso pakkhepoti ca, padāsatti ca anuppāso cāti ca, tesaṃ vaso bhedoti ca, samā suti vaṇṇo yassāti ca, vaṇṇassa āvuttīti ca viggaho.</p>

<p rend="hangnum" n="128"><hi rend="paranum">128</hi><hi rend="dot">.</hi></p>

<p rend="gatha1"><hi rend="bold">Yadā eso’bhisambodhiṃ,</hi></p>

<p rend="gatha2"><hi rend="bold">Sampatto munipuṅgavo;</hi></p>

<p rend="gatha3"><hi rend="bold">Tadā pabhuti dhammassa,</hi></p>

<p rend="gathalast"><hi rend="bold">Loke jāto mahussavo</hi>.</p>

<p rend="bodytext" n="128"><hi rend="paranum">128</hi><hi rend="dot">.</hi> Eso munipuṅgavo <hi rend="bold">yadā</hi> yato pabhuti <hi rend="bold">abhisambodhiṃ</hi> sabbaññutaññāṇaṃ <hi rend="bold">sampatto</hi> samadhigato, <hi rend="bold">tadā pabhuti</hi> tato ārabbha <hi rend="bold">dhammassa</hi> catusatipaṭṭhānādibhedassa sattatiṃsabodhipakkhiyasaṅkhātassa <hi rend="bold">mahussavo</hi> mahanto abbhudayo nippaṭipakkhā pavatti <hi rend="bold">loke</hi> tividhe <hi rend="bold">jāto</hi> ahosīti. Iha kvaci dīghatākataṃ sadisattaṃ, kvaci ṭhānakataṃ, kvaci saṃyogakataṃ, kvaci aññathā, tenāha ‘‘siyā samasuti pubbā’’ti.</p>

<p rend="bodytext" n="128"><hi rend="paranum">128</hi><hi rend="dot">.</hi><hi rend="bold">‘‘Yadi’’</hi>ccādi. <pb ed="M" n="0.0154" /> Eso munipuṅgavo yadā <hi rend="bold">abhisambodhiṃ</hi> sabbaññutaṃ <hi rend="bold">sampatto</hi> sasantāne uppādanavasena sampāpuṇi, <hi rend="bold">tadā pabhuti</hi> tato paṭṭhāya <hi rend="bold">dhammassa</hi> kāyānupassanāsatipaṭṭhānādipabhedassa sattatiṃsabodhipakkhiyadhammassa <hi rend="bold">mahussavo</hi> mahābhivuddhi <hi rend="bold">loke</hi> kāmādilokattaye jātoti. Iha ‘‘yadā eso’’ti dīghakālavasena āsannatā, ‘‘ya e’’ti ṭhānavasena āsannatā, ‘‘abhisambodhiṃ sampatto’’ti saṃyogavasena āsannatā, ‘‘bhi dhi’’nti dhanitato āsannatāti iccādinā padāsatti daṭṭhabbā. Abhisambujjhati etāyāti ca, pumā ca so goceti ca, munīnaṃ puṅgavoti ca, mahanto ca so ussavo cāti ca viggaho.</p>

<p rend="hangnum" n="129"><hi rend="paranum">129</hi><hi rend="dot">.</hi></p>

<p rend="gatha1"><hi rend="bold">Munindamandahāsā te, kundasandohavibbhamā;</hi></p>

<p rend="gathalast"><hi rend="bold">Disanta’manudhāvanti, hasantā candakantiyo</hi>.</p>

<p rend="bodytext" n="129"><hi rend="paranum">129</hi><hi rend="dot">.</hi><hi rend="bold">Kundānaṃ</hi> kusumānaṃ <hi rend="bold">sandoho</hi> samūho, tassa vibbhamo yesaṃ te, munindassa <hi rend="bold">mandahāsā</hi> manuññā hasitāni candassa <hi rend="bold">kantiyo</hi> sobhāyo <hi rend="bold">hasantā</hi> viḍambayantā disanta<hi rend="bold">manudhāvanti</hi> anuvicaranti. Iccatra <hi rend="bold">na</hi>kārasahitassa <hi rend="bold">da</hi>kārassa, <hi rend="bold">ta</hi>kārassa cānuvattanaṃ.</p>

<p rend="gatha1">‘‘Indanīladaladvanda-sundaraṃ sirimandiraṃ;</p>

<p rend="gathalast">Munindanayanadvandaṃ, vindati’ndīvarajjutiṃ’’.</p>

<p rend="unindented">Iccaparamudāharaṇaṃ.</p>

<p rend="bodytext" n="129"><hi rend="paranum">129</hi><hi rend="dot">.</hi><hi rend="bold">‘‘Munindi’’</hi>ccādi. <hi rend="bold">Kundasandohavibbhamā</hi> supupphitakundakusumarāsisadisalīlāvantā te <hi rend="bold">munindamandahāsā</hi> buddhassa manuññā hasitā <hi rend="bold">candakantiyo</hi> nimmalacandakiraṇe <hi rend="bold">hasantā</hi> nindantā <hi rend="bold">disantaṃ</hi> taṃ taṃ disaṃ, disāpariyantaṃ vā <hi rend="bold">anudhāvanti</hi> vidhāvantīti. Ettha <hi rend="bold">na</hi>kārasahita<hi rend="bold">da</hi>kārassa, <hi rend="bold">na</hi>kārasahita<hi rend="bold">ta</hi>kārassa ca āvutti daṭṭhabbā. Mandā ca te hāsā ceti <pb ed="M" n="0.0155" /> ca, munindassa mandahāsāti ca, kundānaṃ sandohoti ca, tassa vibbhamo yesanti ca, disāyeva disantaṃ, disānaṃ vā antanti ca viggaho.</p>

<p rend="gatha1">‘‘Indanīladaladvanda-sundaraṃ sirimandiraṃ;</p>

<p rend="gathalast">Munindanayanadvandaṃ, vindati’ndīvarajjuti’’nti.</p>

<p rend="unindented">Idampi <hi rend="bold">na</hi>kārasahita<hi rend="bold">da</hi>kāravaṇṇāvuttiyā aparamudāharaṇaṃ.</p>

<p rend="bodytext">Tattha <hi rend="bold">indanīladaladvandasundaraṃ</hi> indanīlamaṇisakalikāyugaḷamiva manoharaṃ <hi rend="bold">sirimandiraṃ</hi> tatoyeva sobhāya nivāsaṭṭhānabhūtaṃ munindanayanadvandaṃ <hi rend="bold">indīvarajjutiṃ</hi> nīluppalakantiṃ <hi rend="bold">vindati</hi> anubhoti, indīvarajjutisamānāti adhippāyo.</p>

<p rend="hangnum" n="130"><hi rend="paranum">130</hi><hi rend="dot">.</hi></p>

<p rend="gatha1"><hi rend="bold">Sabbakomalavaṇṇehi, nā’nuppāso pasaṃsiyo;</hi></p>

<p rend="gathalast"><hi rend="bold">Yathā’yaṃ mālatīmālā, linalolālimālinī</hi>.</p>

<p rend="bodytext" n="130"><hi rend="paranum">130</hi><hi rend="dot">.</hi> Yehi kehici āvuttito anuppāsoti ce? Netyāha <hi rend="bold">‘‘sabba’’</hi>iccādi. Sabbehi <hi rend="bold">komalehi</hi> sukumārehi <hi rend="bold">vaṇṇehi</hi> akkharehi anuppāso <hi rend="bold">na pasaṃsiyo</hi> silāghanīyo na hoti silesavirodhittā. <hi rend="bold">‘‘Yathe’’</hi>ti taṃ udāharati. <hi rend="bold">Ayaṃ mālatīmālā</hi> jātikusumadāmaṃ <hi rend="bold">linānaṃ</hi> byādhitānaṃ <hi rend="bold">lolānaṃ</hi><pb ed="M" n="0.0156" /> kusumarasārabbha lolupānaṃ <hi rend="bold">alīnaṃ</hi> bhamarānaṃ <hi rend="bold">mālā</hi> panti sā assā atthīti linalolālimālinī.</p>

<p rend="bodytext" n="130"><hi rend="paranum">130</hi><hi rend="dot">.</hi> Vuttānuppāsopi sabbakomalavaṇṇehi viracito na pasaṃsiyoti dassetuṃ <hi rend="bold">‘‘sabbakomalavaṇṇehī’’</hi>tiādimāha. <hi rend="bold">Sabbakomalavaṇṇehi</hi> sabbehi sukumārakkharehi kato <hi rend="bold">anuppāso</hi> vaṇṇāvuttilakkhaṇo <hi rend="bold">na pasaṃsiyo</hi> silesālaṅkāraviruddhattā pasattho na hoti. <hi rend="bold">‘‘Yathā’’</hi>ti tamudāharati. <hi rend="bold">Ayaṃ mālatīmālā</hi> esā jātisumanamālikā <hi rend="bold">linānaṃ</hi> byāvaṭānaṃ patantānaṃ <hi rend="bold">lolānaṃ</hi> gandhaluddhānaṃ <hi rend="bold">alīnaṃ</hi> bhamarānaṃ <hi rend="bold">mālinī</hi> pantiyuttāti. Ettha <hi rend="bold">la</hi>kārasseva punappunappayogena komalavaṇṇāvutti. Mālatīnaṃ mālāti ca, lolā ca te alayo cāti ca, linā ca te lolālayo cāti ca, tesaṃ mālāti ca, sā assa atthīti ca viggaho.</p>

<p rend="hangnum" n="131"><hi rend="paranum">131</hi><hi rend="dot">.</hi></p>

<p rend="gatha1"><hi rend="bold">Mudūhi vā kevalehi,</hi></p>

<p rend="gatha2"><hi rend="bold">Kevalehi phuṭehi vā;</hi></p>

<p rend="gatha3"><hi rend="bold">Missehi vā tidhā hoti,</hi></p>

<p rend="gathalast"><hi rend="bold">Vaṇṇehi samatā yathā</hi>.</p>

<p rend="bodytext" n="131"><hi rend="paranum">131</hi><hi rend="dot">.</hi> Samataṃ sambhāveti <hi rend="bold">‘‘mudūhi’’</hi>ccādinā. <hi rend="bold">Kevalehi</hi> kevalaphuṭādibhāvāpavattehi sakalehi <hi rend="bold">mudūhi</hi> catūsupi pādesu sajātiyehi asithilakomalehi vā <hi rend="bold">ka</hi>kārādīhi vā sithilakomalassa silesapaṭipakkhattā <hi rend="bold">kevalehi phuṭehi vā</hi> adhimattasutīhi <hi rend="bold">bha</hi>kārādīhi <note>rāgādīhi (ka.)</note> vā akicchavacanīye kicchavacanīyassa sukhumālavipariyayattā <hi rend="bold">missehi</hi> vā majjhimasutīhi mudubhūtasaṃsaṭṭhehi vā <hi rend="bold">vaṇṇehi</hi> akkharehi karaṇabhūtehi samatā tidhā hoti gajje pajje vā. <hi rend="bold">‘‘Yathe’’</hi>ti tividhamudāharati.</p>

<p rend="bodytext" n="131"><hi rend="paranum">131</hi><hi rend="dot">.</hi> Idāni samataṃ vibhāvetuṃ <hi rend="bold">‘‘mudūhi’’</hi>ccādimāha. <hi rend="bold">Kevalehi</hi> phuṭamissehi aññattā sakalehi <hi rend="bold">mudūhi</hi> sithilakomalehi vaṇṇehi <hi rend="bold">ka</hi>kārādīhi vā <hi rend="bold">kevalehi phuṭehi</hi> kevalakomalavaṇṇarahitattā sakalehi akicchuccāraṇīyehi adhimattasutīhi <hi rend="bold">bha</hi>kārādīhi vaṇṇehi vā <hi rend="bold">missehi</hi> yathāvuttamuduphuṭasammissehi vaṇṇehi vā karaṇabhūtehi samatā gajje vā pajje vā tidhā hotīti. Yadi sithilakomalavaṇṇehi vicaritaṃ silesālaṅkārassa, kicchuccāraṇīyehi phuṭavaṇṇehi kataṃ sukhumālālaṅkārassa <pb ed="M" n="0.0157" /> ca virujjhatīti. <hi rend="bold">‘‘Yathā’’</hi>ti tividhamudāharati.</p>

<p rend="subhead">Kevalamudusamatā</p>

<p rend="hangnum" n="132"><hi rend="paranum">132</hi><hi rend="dot">.</hi></p>

<p rend="gatha1"><hi rend="bold">Kokilālāpasaṃvādī,</hi></p>

<p rend="gatha2"><hi rend="bold">Munindālāpavibbhamo;</hi></p>

<p rend="gatha3"><hi rend="bold">Hadayaṅgamataṃ yāti,</hi></p>

<p rend="gathalast"><hi rend="bold">Sataṃ deti ca nibbutiṃ</hi>.</p>

<p rend="bodytext" n="132"><hi rend="paranum">132</hi><hi rend="dot">.</hi><hi rend="bold">‘‘Kokile’’</hi>ccādi. <hi rend="bold">Kokilānaṃ</hi> karavīkasakuṇānaṃ <hi rend="bold">ālāpo</hi> kūjitaṃ, taṃ saṃvadati pakāsati sīlenāti <hi rend="bold">kokilālāpasaṃvādī,</hi> taṃsadisoti attho, munindassa <hi rend="bold">ālāpo</hi> visaṭṭhādiaṭṭhaṅgiko saro tassa <hi rend="bold">vibbhamo</hi> vilāso <hi rend="bold">sataṃ</hi> sappurisānaṃ <hi rend="bold">hadayaṅgamataṃ</hi> manonusāritaṃ madhurabhāvaṃ yāti, <hi rend="bold">nibbutiṃ</hi> nibbānañca tesaṃ deti.</p>

<p rend="bodytext" n="132"><hi rend="paranum">132</hi><hi rend="dot">.</hi><hi rend="bold">‘‘Kokili’’</hi>ccādi. <hi rend="bold">Kokilānaṃ</hi> karavīkasakuṇānaṃ <hi rend="bold">ālāpaṃ</hi> nādalīlaṃ <hi rend="bold">saṃvādī</hi> pakāsanasīlo, taṃsadisoti adhippāyo, <hi rend="bold">munindassa</hi> sabbaññuno <hi rend="bold">ālāpassa</hi> visaṭṭhādiaṭṭhaṅgikanādassa <hi rend="bold">vibbhamo</hi> vilāso <hi rend="bold">sataṃ</hi> sappurisānaṃ <hi rend="bold">hadayaṅgamataṃ</hi> cittārādhitabhāvaṃ <hi rend="bold">yāti</hi> ca, <hi rend="bold">nibbutiṃ</hi> sutasambandhena tesaṃyeva sādhūnaṃ nibbānaṃ <hi rend="bold">deti ca</hi> dentopi hotīti. Ettha <hi rend="bold">kokilālāpa</hi>saddena nissite nissayavohārena līlā gahitā.</p>

<p rend="subhead">Kevalaphuṭasamatā</p>

<p rend="hangnum" n="133"><hi rend="paranum">133</hi><hi rend="dot">.</hi></p>

<p rend="gatha1"><hi rend="bold">Sambhāvanīyasambhāvaṃ,</hi></p>

<p rend="gatha2"><hi rend="bold">Bhagavantaṃ bhavantaguṃ;</hi></p>

<p rend="gatha3"><hi rend="bold">Bhavantasādhanākaṅkhī,</hi></p>

<p rend="gathalast"><hi rend="bold">Ko na sambhāvaye vibhuṃ</hi>.</p>

<p rend="bodytext" n="133"><hi rend="paranum">133</hi><hi rend="dot">.</hi><hi rend="bold">‘‘Sambhāvanīye’’</hi>ccādi. <pb ed="M" n="0.0159" /><hi rend="bold">Sambhāvanīyo</hi> ādaraṇīyo. Sadevake loke santo sobhano bhāvo adhippāyo yassa taṃ. Bhavantaṃ nibbānaṃ gatoti <hi rend="bold">bhavantagu,</hi> taṃ vibhuṃ. <hi rend="bold">Bhagavantaṃ</hi> sammāsambuddhaṃ. Bhavassa saṃsārassa anto avasānaṃ nibbānaṃ, tassa sādhanaṃ sampādanamākaṅkhati sīlenāti <hi rend="bold">bhavantasādhanākaṅkhī, ko</hi> nāma saṃsāravattijano. <hi rend="bold">Na sambhāvaye</hi> ādaraṃ na kareyya, karotyevāti attho.</p>

<p rend="bodytext" n="133"><hi rend="paranum">133</hi><hi rend="dot">.</hi><hi rend="bold">‘‘Sambhāvanīyi’’</hi>ccādi. <hi rend="bold">Sambhāvanīyasambhāvaṃ</hi> sadevakena lokena ādaraṇīyasobhanādhippāyaṃ <hi rend="bold">bhavantaguṃ</hi> bhavassa antasaṅkhātaṃ nibbānaṃ gataṃ <hi rend="bold">vibhuṃ</hi> pabhuṃ <hi rend="bold">bhagavantaṃ</hi> sammāsambuddhaṃ <hi rend="bold">bhavantasādhanākaṅkhī</hi> nibbānasādhanābhilāsī <hi rend="bold">ko</hi> katamo saṃsāravattijano <hi rend="bold">na sambhāvaye</hi> ādaraṃ na kareyya, karotyeva. Santo ca so bhāvo cāti ca, sambhāvanīyo sambhāvo yasseti ca, bhavassa antanti ca, bhavantaṃ gatoti ca, tassa sādhananti ca, taṃ ākaṅkhati sīlenāti ca viggaho.</p>

<p rend="subhead">Missakasamatā</p>

<p rend="hangnum" n="134"><hi rend="paranum">134</hi><hi rend="dot">.</hi></p>

<p rend="gatha1"><hi rend="bold">Laddhacandanasaṃsagga-sugandhimalayānilo;</hi></p>

<p rend="gathalast"><hi rend="bold">Manda’māyāti bhītova, munindamukhamārutā</hi>.</p>

<p rend="bodytext" n="134"><hi rend="paranum">134</hi><hi rend="dot">.</hi><hi rend="bold">‘‘Laddhi’’</hi>ccādi. Laddho candanatarūnaṃ saṃsaggo paricayo tena sobhano gandho assāti <hi rend="bold">sugandhī</hi> surabhi malayānilodakkhiṇapavamāno munindassa mukhamārutā bhītova tādisamuduttasītalattasugandhasampattiyā attano dūratarattā <hi rend="bold">āyāti</hi> anuvattati. <hi rend="bold">Manda</hi>nti āgamanakriyāvisesanaṃ.</p>

<p rend="bodytext" n="134"><hi rend="paranum">134</hi><hi rend="dot">.</hi><hi rend="bold">‘‘Laddhi’’</hi>ccādi. <pb ed="M" n="0.0159" /><hi rend="bold">Laddhacandanasaṃsaggasugandhimalayānilo</hi> paṭiladdhacandanatarusārasamavāyena sobhanagandhasamannāgato malayadesato āgacchamānamāluto <hi rend="bold">munindamukhamārutā</hi> buddhassa mukhasurabhivāsitapavanato <hi rend="bold">bhīto iva</hi> tādisamudusurabhisītalattassa attani asambhavato bhītova <hi rend="bold">mandaṃ</hi> saṇikaṃ <hi rend="bold">yāti</hi> abhimukhametīti. Candanānaṃ saṃsaggoti ca, laddho ca so candanasaṃsaggoti ca, sobhano gandho yassāti ca, laddhacandanasaṃsaggena sugandhīti ca, malayato āgato aniloti ca, munindamukhato nikkhanto mārutoti ca viggaho. <hi rend="bold">Manda</hi>nti kriyāvisesanaṃ. Ettha tividhasamatāyaṃ ‘‘kokilālāpasaṃvādi’’ccāditividhalakkhiyassāpi ‘‘mudūhi vā kevalehi’’ccādinā dassitalakkhaṇattayena tulyatā supākaṭāvāti.</p>

<p rend="hangnum" n="135"><hi rend="paranum">135</hi><hi rend="dot">.</hi></p>

<p rend="gatha1"><hi rend="bold">Aniṭṭhurakkharappāyā, sabbakomalanissaṭā;</hi></p>

<p rend="gathalast"><hi rend="bold">Kicchamuccāraṇāpeta-byañjanā sukhumālatā</hi>.</p>

<p rend="bodytext" n="135"><hi rend="paranum">135</hi><hi rend="dot">.</hi> Sukhumālatā kathīyati <hi rend="bold">‘‘aniṭṭhurakkhare’’</hi>ccādinā. <hi rend="bold">Aniṭṭhurāni</hi> apharusāni <hi rend="bold">akkharāni</hi> vaṇṇāni <hi rend="bold">pāyāni</hi> bahūni yassā sā tathā, ‘‘niṭṭhurāni appakānī’’ti <hi rend="bold">pāya</hi>ggahaṇena sūcitaṃ, tatoyeva <hi rend="bold">sabbehi</hi> kevalehi <hi rend="bold">komalehi</hi> sithilehi laghūhi akkharehi <hi rend="bold">nissaṭā</hi> niggatā <hi rend="bold">kicchena</hi> dukkhena uccāraṇā tato apetāni apagatāni byañjanāni yassā sāti anuvaditvā sukhumālatā vidhīyate.</p>

<p rend="bodytext" n="135"><hi rend="paranum">135</hi><hi rend="dot">.</hi> Idāni sukhumālataṃ dasseti <hi rend="bold">‘‘aniṭṭhure’’</hi>ccādinā. <hi rend="bold">Aniṭṭhurakkharappāyā</hi> akakkasavaṇṇabahulā <hi rend="bold">sabbakomalanissaṭā</hi> aniṭṭhurakkharānaṃ yebhuyyaggahaṇatoyeva sakalasithilavaṇṇavirahitā <hi rend="bold">kicchamuccāraṇāpetabyañjanā</hi> dukkhuccāraṇīyavaṇṇehi vigataakkharasamannāgatā sukhumālatā nāmāti. Aniṭṭhurāni akkharāni pāyāni bahūni yassanti ca, sabbe ca te komalā ceti ca, tehi nissaṭāti <pb ed="M" n="0.0160" /> ca, kicchena uccāraṇāti ca, tehi apetānīti ca, tāni byañjanāni yassāti ca viggaho. Niggahītāgamo.</p>

<p rend="hangnum" n="136"><hi rend="paranum">136</hi><hi rend="dot">.</hi></p>

<p rend="gatha1"><hi rend="bold">Passantā rūpavibhavaṃ, suṇantā madhuraṃ giraṃ;</hi></p>

<p rend="gathalast"><hi rend="bold">Caranti sādhū sambuddha-kāle keḷiparammukhā</hi>.</p>

<p rend="bodytext" n="136"><hi rend="paranum">136</hi><hi rend="dot">.</hi> Udāharati <hi rend="bold">‘‘passantā’’</hi>iccādi. <hi rend="bold">Rūpavibhavaṃ</hi> rūpasampattiṃ passantā madhuraṃ <hi rend="bold">giraṃ</hi> vācaṃ suṇantā sādhavo <hi rend="bold">keḷiparammukhā</hi> kīḷāya nicchantā carantīti sambandho. Katthāti āha <hi rend="bold">‘‘sambuddhakāle’’</hi>ti.</p>

<p rend="bodytext" n="136"><hi rend="paranum">136</hi><hi rend="dot">.</hi><hi rend="bold">‘‘Passanti’’</hi>ccādinā lakkhiyamudāharati, taṃ vuttatthameva.</p>

<p rend="hangnum" n="137"><hi rend="paranum">137</hi><hi rend="dot">.</hi></p>

<p rend="gatha1"><hi rend="bold">Alaṅkāravihīnāpi, sataṃ sammukhate’disī;</hi></p>

<p rend="gathalast"><hi rend="bold">Ārohati visesena, ramaṇīyā tadujjalā</hi>.</p>

<p rend="bodytext" n="137"><hi rend="paranum">137</hi><hi rend="dot">.</hi> Visiṭṭhassāññadhammassa abhāvepimināvopādeyo bandhoti āha <hi rend="bold">‘‘alaṅkāre’’</hi>ccādi. Alaṅkārehi vihīnāpi edisī sukhumālatā <hi rend="bold">sataṃ</hi> paṇḍitajanānaṃ <hi rend="bold">sammukhataṃ</hi> abhimukhabhāvaṃ vācāgocarattaṃ <hi rend="bold">ārohati</hi> upagacchati, kimutaatthālaṅkārālaṅkite<hi rend="bold">tyapi</hi>saddo. <hi rend="bold">Tena</hi> sabhāvavutyādinā alaṅkārena <hi rend="bold">ujjalā</hi> dittā pana <hi rend="bold">visesenā</hi>tisayena <hi rend="bold">ramaṇīyā</hi> manuññāti.</p>

<p rend="bodytext" n="137"><hi rend="paranum">137</hi><hi rend="dot">.</hi><hi rend="bold">‘‘Alaṅkāre’’</hi>ccādi. <hi rend="bold">Edisī</hi> evaṃvidhā sukhumālatā <hi rend="bold">alaṅkāravihīnāpi</hi> atthālaṅkāravirahitāpi <hi rend="bold">sataṃ</hi> paññavantānaṃ <hi rend="bold">sammukhataṃ</hi> abhimukhabhāvaṃ tesaṃ vacanavisayabhāvanti attho <hi rend="bold">ārohati</hi> pāpuṇāti. <hi rend="bold">Tadujjalā</hi> tena sabhāvavuttivaṅkavuttisambhūtena atthālaṅkārena jotamānā <hi rend="bold">visesena</hi> atisayena <hi rend="bold">ramaṇīyā</hi> manuññā hoti. Alaṅkārehi vihīnāti ca, tena ujjalāti ca viggaho.</p>

<p rend="hangnum" n="138"><hi rend="paranum">138</hi><hi rend="dot">.</hi></p>

<p rend="gatha1"><hi rend="bold">Romañcapiñcharacanā, <pb ed="M" n="0.0161" /> sādhuvādāhitaddhanī;</hi></p>

<p rend="gathalast"><hi rend="bold">Laḷanti’me munīmeghu-mmadā sādhu sikhāvalā</hi>.</p>

<p rend="bodytext" n="138"><hi rend="paranum">138</hi><hi rend="dot">.</hi> Tamudāharati <hi rend="bold">‘‘romañce’’</hi>ccādinā. <hi rend="bold">Romañcā</hi> lomahaṃsā iva romañcā eva vā, <hi rend="bold">piñchāni</hi> barihāni <note>parihārāni (ka.)</note> tesaṃ <hi rend="bold">racanā</hi> chattākārena vidhānaṃ yesaṃ te tathā, ‘‘sādhū’’ti <hi rend="bold">vādo</hi> vacanaṃ taṃsadisoyeva vā, āhito <hi rend="bold">dhani</hi> kekāsaṅkhāto yesaṃ te tathā, <hi rend="bold">munimeghena</hi> munisadisena munisaṅkhātena vā vāridena <hi rend="bold">ummadā</hi> mattā sādhusadisā sādhu eva vā <hi rend="bold">sikhāvalā</hi> mayūrā <hi rend="bold">laḷanti</hi> līlopetā vicaranti, aññamaññaṃ ramantīti attho.</p>

<p rend="bodytext" n="138"><hi rend="paranum">138</hi><hi rend="dot">.</hi> Atthālaṅkārayuttasukhumālatamudāharati <hi rend="bold">‘‘rome’’</hi>ccādinā. <hi rend="bold">Romañcapiñcharacanā</hi> lomahaṃsasadisā romā eva vā piñchānaṃ barihānaṃ racanā chattākārena vitthāravantā <hi rend="bold">sādhuvādāhitaddhanī</hi> ‘‘sādhū’’ti vacanasadisehi sādhuvādehi vā pavattakekāninnādehi samannāgatā <hi rend="bold">munimeghummadā</hi> munisadisena munisaṅkhātena vā meghena sañjātamadā <hi rend="bold">ime sādhusikhāvalā</hi> sajjanasadisā sādhuno eva vā mayūrā <hi rend="bold">laḷanti</hi> līlopetā bhavantīti. Idaṃ asesavatthuvisayaṃ samāsarūpakaṃ amukhyapakkhe ‘‘romañcā viya sādhuvādo viya muni viya sādhavo viyā’’ti ca, mukhyapakkhe ‘‘piñcharacanā viya āhitaddhanī viya megho viya sikhāvalā viyā’’ti upacaritabbaṃ. Romañcā eva piñchānīti ca, tesaṃ racanā yesanti ca, ‘‘sādhu’’iti vādoti ca, āhito ca so dhani ceti ca, sādhuvādo āhitaddhani yesanti ca, muni eva meghoti ca, tena ummadāti ca, sādhavo eva sikhāvalāti ca vākyaṃ. ‘‘Munīmegho’’ti ettha dīghattaṃ chandānurakkhaṇatthaṃ.</p>

<p rend="hangnum" n="139"><hi rend="paranum">139</hi><hi rend="dot">.</hi></p>

<p rend="gatha1"><hi rend="bold">Sukhumālattamattheva, padatthavisayampi ca;</hi></p>

<p rend="gathalast"><hi rend="bold">Yathā matādisaddesu, kittisesādikittanaṃ</hi>.</p>

<p rend="bodytext" n="139"><hi rend="paranum">139</hi><hi rend="dot">.</hi> Na <pb ed="M" n="0.0162" /> kevalaṃ sukhumālatā saddeva, atthepīti dassetumāha <hi rend="bold">‘‘sukhumālatta’’</hi>miccādi. <hi rend="bold">Atthevā</hi>ti vijjateva, taṃ tu anocityagāmmādivajjanā sambhavati. <hi rend="bold">‘‘Yathe’’</hi>ti tamudāharati. <hi rend="bold">Matā</hi>disaddesu vattabbesu <hi rend="bold">kittisesā</hi>dīnaṃ saddānaṃ <hi rend="bold">kittanaṃ</hi> kathanaṃ.</p>

<p rend="bodytext" n="139"><hi rend="paranum">139</hi><hi rend="dot">.</hi> Ayaṃ sukhumālatā na kevalaṃ saddeva, atthepīti dassetuṃ āha <hi rend="bold">‘‘sukhumālatta’’</hi>miccādi. <hi rend="bold">Sukhumālattamattheva padatthavisayampi ca</hi> padābhidheyyagocarampi sukhumālattaṃ attheva, tañca ocityahīnagāmmadosaparihārena sijjhati. <hi rend="bold">‘‘Yathā’’</hi>ti tamudāharati. <hi rend="bold">Matā</hi>disaddesu vattabbesu <hi rend="bold">kittisesā</hi>disaddānaṃ <hi rend="bold">kittanaṃ</hi> kathananti. Mato itiādi yesaṃ ‘‘jīvitakkhayaṃ patto’’ iccādīnamiti ca, kittiseso itiādiyesaṃ ‘‘devattaṃ gato, saggakāyamalaṅkarī’’tyādīnamiti ca viggaho.</p>

<p rend="hangnum" n="140"><hi rend="paranum">140</hi><hi rend="dot">.</hi></p>

<p rend="gatha1"><hi rend="bold">Siliṭṭhapadasaṃsagga-</hi></p>

<p rend="gatha2"><hi rend="bold">Ramaṇīyaguṇālayo;</hi></p>

<p rend="gatha3"><hi rend="bold">Sabandhagāravo so’yaṃ,</hi></p>

<p rend="gathalast"><hi rend="bold">Sileso nāma taṃ yathā</hi>.</p>

<p rend="bodytext" n="140"><hi rend="paranum">140</hi><hi rend="dot">.</hi> Silesaṃ dasseti <hi rend="bold">‘‘siliṭṭhe’’</hi>ccādinā. Siliṭṭhānaṃ bandhalāghavābhāvena aññamaññaṃ siliṭṭhānaṃ padānaṃ saṃsaggena <hi rend="bold">ramaṇīyo</hi> manuñño guṇo tassa <hi rend="bold">ālayo</hi> pavattiṭṭhānaṃ. <hi rend="bold">Bandhassa</hi> racanāya <hi rend="bold">gāravo</hi> asithilatā, saha tena vattatīti <hi rend="bold">sabandhagāravo</hi>ti anuvaditvā soyaṃ sileso nāmāti vidhīyate. <hi rend="bold">‘‘Taṃ yathe’’</hi>tyudāharati. Yathā ayaṃ sileso, tathā aññopi tādiso daṭṭhabbo, na tvayameveti <hi rend="bold">‘‘taṃ yathā’’</hi> saddassattho.</p>

<p rend="bodytext" n="140"><hi rend="paranum">140</hi><hi rend="dot">.</hi> Idāni silesaṃ niddisati <hi rend="bold">‘‘siliṭṭhe’’</hi>ccādinā. <hi rend="bold">Siliṭṭhapadasaṃsaggaramaṇīyaguṇālayo</hi> ṭhānakaraṇādīhi āsannavaṇṇānaṃ <pb ed="M" n="0.0163" /> vinyāsahetu aññamaññanissitānaṃ padānaṃ samavāyena manuññaguṇassa pavattiṭṭhānabhūto <hi rend="bold">sabandhagāravo</hi> bandhagāravasaṅkhātaracanāya asithilabhāvena saha pavatto <hi rend="bold">so ayaṃ</hi> bandho sileso nāmāti. Sileso nāma bandhagāravo, tappaṭipādakabandhopyettha silesoti vuccati. Siliṭṭhā ca te padā ceti ca, tesaṃ saṃsaggoti ca, tena ramaṇīyoti ca, so eva guṇoti ca, tassa ālayoti ca, bandhassa guruno bhāvoti ca, tena saha pavattatīti ca vākyaṃ. Taṃ yathā <hi rend="bold">‘‘bālindu’’</hi>iccādi.</p>

<p rend="hangnum" n="141"><hi rend="paranum">141</hi><hi rend="dot">.</hi></p>

<p rend="gatha1"><hi rend="bold">Bālinduvibbhamacchedi-nakharāvalikantibhi;</hi></p>

<p rend="gathalast"><hi rend="bold">Sā munindapadambhoja-kanti vo valitā’vataṃ</hi>.</p>

<p rend="bodytext" n="141"><hi rend="paranum">141</hi><hi rend="dot">.</hi><hi rend="bold">‘‘Bālindu’’</hi>iccādi. Bālinduno pañcamī <note>pañcamīcandassa (?)</note> pañcadasakalassa vibbhamo manoharattaṃ, taṃ chindati sīlenāti <hi rend="bold">bālinduvibbhamacchediyo</hi> pañcamīcandassa kalāsannibhānaṃ <hi rend="bold">nakharānaṃ</hi> nakhānaṃ āvaliyo tāsaṃ <hi rend="bold">kantibhi</hi> sobhāhi saha <hi rend="bold">valitā</hi> saṃyuttā sā, munindassa padāniyeva ambhojāni padumāni tesaṃ kanti. <hi rend="bold">Vo</hi> tumhe sāmaññena vadati. <hi rend="bold">Avataṃ</hi> pālayatu.</p>

<p rend="bodytext" n="141"><hi rend="paranum">141</hi><hi rend="dot">.</hi><hi rend="bold">Bālindu…pe… kantibhi</hi> taruṇacandavilāsavināsanasabhāvasamannāgatanakhapantisobhāhi saha <hi rend="bold">valitā</hi> saṃyuttā <hi rend="bold">sā munindapadambhojakanti</hi> sā sambuddhapādapadumasobhā <hi rend="bold">vo</hi> tumhe <hi rend="bold">avataṃ</hi> rakkhatūti. Bālo ca so indu cāti ca, tassa vibbhamoti ca, taṃ chindati sīlenāti ca, nakhānaṃ āvaliyoti ca, tāsaṃ kantīti ca, bālinduvibbhamacchediyo ca tā nakharāvalikantiyo cāti ca, munindassa padānīti ca, tāniyeva ambhojānīti ca, tesaṃ kantīti ca viggaho.</p>

<p rend="hangnum" n="142"><hi rend="paranum">142</hi><hi rend="dot">.</hi></p>

<p rend="gatha1"><hi rend="bold">Ukkaṃsavanto <pb ed="M" n="0.0164" /> yo koci,</hi></p>

<p rend="gatha2"><hi rend="bold">Guṇo yadi patīyate;</hi></p>

<p rend="gatha3"><hi rend="bold">Udāro’yaṃ bhave tena,</hi></p>

<p rend="gathalast"><hi rend="bold">Sanāthā bandhapaddhati</hi>.</p>

<p rend="bodytext" n="142"><hi rend="paranum">142</hi><hi rend="dot">.</hi> Udārattamavadhārayamāha <hi rend="bold">‘‘ukkaṃsavanto’’</hi>iccādi. <hi rend="bold">Yo koci</hi> ‘‘idameve’’ti niyamābhāvā <hi rend="bold">guṇo</hi> cāgātisayādiko <hi rend="bold">ukkaṃsavanto</hi> adhimatto yadi <hi rend="bold">patīyate</hi> viññāyate bandheti viññāyati ‘‘bandhapaddhatī’’ti vakkhamānattā, ayaṃ udāro bhaveti vidhi. Udāroyaṃ hotu, kiṃ tato siyāti āha <hi rend="bold">‘‘teni’’</hi>ccādi. <hi rend="bold">Tena</hi> ukkaṃsavatā guṇena <hi rend="bold">bandhapaddhati</hi> racanakkamo nāthabhūtena udāraguṇena saha vattatīti <hi rend="bold">sanāthā,</hi> sampadāvāti <note>sampadāvatīti (?)</note> vuttaṃ hoti.</p>

<p rend="bodytext" n="142"><hi rend="paranum">142</hi><hi rend="dot">.</hi> Idāni udārattamuddisati <hi rend="bold">‘‘ukkaṃse’’</hi>ccādinā. <hi rend="bold">Ukkaṃsavanto</hi> atisayavā <hi rend="bold">yokoci guṇo</hi> cāgātisayādiko saddāvaliyā paṭipādanīyo ānubhāvo <hi rend="bold">yadi patīyate</hi> sace katthaci bandhe viññāyate, <hi rend="bold">ayaṃ</hi> yathāvuttaguṇo <hi rend="bold">udāro</hi> nāma bhave. Tena kiṃ payojananti ce? <hi rend="bold">Bandhabandhati</hi> padāvali <hi rend="bold">tena</hi> ukkaṃsavatā guṇena <hi rend="bold">sanāthā</hi> sappatiṭṭhā hoti. Ukkaṃso assa atthīti ca, nāthena saha vattatīti ca, bandhassa paddhatīti ca viggaho.</p>

<p rend="hangnum" n="143"><hi rend="paranum">143</hi><hi rend="dot">.</hi></p>

<p rend="gatha1"><hi rend="bold">Pādambhojarajolitta-gattā yetava gotama;</hi></p>

<p rend="gathalast"><hi rend="bold">Aho te jantavo yanti, sabbathā nirajattanaṃ</hi>.</p>

<p rend="bodytext" n="143"><hi rend="paranum">143</hi><hi rend="dot">.</hi> Tamudāharati <hi rend="bold">‘‘pāde’’</hi>ccādinā. <hi rend="bold">Gotamā</hi>ti bhagavantaṃ gottena ālapati. <hi rend="bold">Tava</hi> bhagavato pādambhojānaṃ rajāni reṇavo, tehi <hi rend="bold">littāni</hi> upadehitāni gattāni yesanti viggaho. <hi rend="bold">Ye</hi> janā te jantavo sabbappakārena rajolavenāpyanupalittattā rajehi kilesasaṅkhātehi <pb ed="M" n="0.0165" /> niggatā nirajā, tesaṃ bhāvo <hi rend="bold">nirajattanaṃ</hi> nikkilesabhāvaṃ <hi rend="bold">yanti</hi> pāpuṇanti. <hi rend="bold">Aho</hi> acchariyaṃ yato rajasā littā nāma saṃkiliṭṭhāyeva siyuṃ, bhavaṃ pana pādarajasā vilepane jane niraje karoti. Acchariyaṃ bhavato idanti attho.</p>

<p rend="bodytext" n="143"><hi rend="paranum">143</hi><hi rend="dot">.</hi> Idāni udāharati <hi rend="bold">‘‘pādambhoje’’</hi>ccādinā. Bho gotama <hi rend="bold">ye</hi> sattā <hi rend="bold">tava</hi> tuyhaṃ <hi rend="bold">pādambhojarajolittagattā</hi> pādapadumareṇulittamatthakanalāṭādisarīrāvayavayuttā te <hi rend="bold">jantavo</hi> sattā <hi rend="bold">sabbathā</hi> kilesasaṅkhātarajojallehi anupalittattā sabbappakārena <hi rend="bold">nirajattanaṃ</hi> vigatakilesarajobhāvaṃ <hi rend="bold">yanti</hi> pāpuṇanti, <hi rend="bold">aho</hi> acchariyaṃ. Rajolittā nāma saṃkiliṭṭhā siyuṃ, tvaṃ pana pādarajasā upalittepi satte niraje karosīti bhāvo. Iha bhagavato ukkaṃsaguṇo dīpito hoti. Pādāniyeva ambhojānīti ca, tesaṃ rajānīti ca, tehi littāni gattāni yesanti ca, rajehi kilesehi niggatāti ca, tesaṃ bhāvoti ca vākyaṃ.</p>

<p rend="hangnum" n="144"><hi rend="paranum">144</hi><hi rend="dot">.</hi></p>

<p rend="gatha1"><hi rend="bold">Evaṃ jinānubhāvassa, samukkaṃso’tradissati;</hi></p>

<p rend="gathalast"><hi rend="bold">Paññavā vidhinā’nena, cintaye paramīdisaṃ</hi>.</p>

<p rend="bodytext" n="144"><hi rend="paranum">144</hi><hi rend="dot">.</hi> Ko panettha ukkaṃsavanto guṇo yena bandho sanātho siyāti ce? Āha <hi rend="bold">‘‘eva’’</hi>miccādi. <hi rend="bold">Eva</hi>miti <hi rend="bold">jinānubhāvassa</hi> sammāsambuddhapabhāvassa <hi rend="bold">samukkaṃso</hi> atisayo <hi rend="bold">dissati</hi> padissate <hi rend="bold">atra</hi> bandhe, tasmā <hi rend="bold">jinānubhāvena</hi> ukkaṃsavatā guṇena bandho sanātho siyāti. Pakāramimamaññatrapiatidisanto āha <hi rend="bold">‘‘paññavā’’</hi>tiādi. <hi rend="bold">Paññavā</hi> paññāsampanno <hi rend="bold">anena vidhinā</hi> iminā pakārena <hi rend="bold">edisaṃ</hi> evarūpaṃ <hi rend="bold">paraṃ</hi> aññaṃ <hi rend="bold">cintaye</hi> vitakkeyya.</p>

<p rend="bodytext" n="144"><hi rend="paranum">144</hi><hi rend="dot">.</hi> Idāni <pb ed="M" n="0.0166" /> yathāvuttaguṇanidassanañca sissānusāsanañca dasseti <hi rend="bold">‘‘eva’’</hi>miccādinā. <hi rend="bold">Atra</hi> imissaṃ anantaragāthāyaṃ <hi rend="bold">evaṃ</hi> yathāvuttakkamena <hi rend="bold">jinānubhāvassa</hi> tathāgatappabhāvassa <hi rend="bold">samukkaṃso</hi> ādhikkaṃ <hi rend="bold">dissati</hi> padissate, tasmā jinānubhāvasaṅkhātena ukkaṃsavatā guṇena bandho sanātho bhaveyya. <hi rend="bold">Paññavā</hi> pasatthañāṇavanto <hi rend="bold">anena vidhinā</hi> iminā kamena īdisaṃ <hi rend="bold">paraṃ</hi> aññaṃ <hi rend="bold">cintaye</hi> kappeyya.</p>

<p rend="hangnum" n="145"><hi rend="paranum">145</hi><hi rend="dot">.</hi></p>

<p rend="gatha1"><hi rend="bold">Udāro sopi viññeyyo,</hi></p>

<p rend="gatha2"><hi rend="bold">Yaṃ pasatthavisesanaṃ;</hi></p>

<p rend="gatha3"><hi rend="bold">Yathā kīḷāsaro līlā-</hi></p>

<p rend="gathalast"><hi rend="bold">Hāsa</hi><note>hāso (ka.)</note><hi rend="bold">hemaṅgadādayo</hi>.</p>

<p rend="bodytext" n="145"><hi rend="paranum">145</hi><hi rend="dot">.</hi> Aparamudārappakāraṃ dassetumāha <hi rend="bold">‘‘udāro’’</hi>iccādi. Yaṃ <hi rend="bold">pasatthaṃ</hi> silāghanīyaṃ visesanaṃ upādiyati, <hi rend="bold">sopi</hi> na pana yathāvuttova udāro viññeyyo. <hi rend="bold">‘‘Yathe’’</hi>tyudāharati. Kīḷāya kīḷatthaṃ saro, līlāya yutto hāso, hemaṃ hemamayamaṅgadanti samāso, taṃ ādi yesanti bāhirattho. <hi rend="bold">Ādi</hi>saddena kusumadāmamaṇimekhalādīnaṃ saṅgaho. Ayaṃ tu bandhapharusagāmmapariccāgā sambhavati.</p>

<p rend="bodytext" n="145"><hi rend="paranum">145</hi><hi rend="dot">.</hi> Aññamapi udāraṃ dasseti <hi rend="bold">‘‘udāro’’</hi>ccādinā. Yaṃ <hi rend="bold">pasatthavisesanaṃ</hi> pasaṃsanīyavisesanaṃ hoti, sopi udāroti viññeyyo. <hi rend="bold">‘‘Yathā’’</hi>ti tamudāharati. <hi rend="bold">Kīḷāsaro</hi> kīḷāya kato saro. <hi rend="bold">Līlāhāso</hi> līlāya yutto hāso. <hi rend="bold">Hemaṅgadādayo</hi> suvaṇṇakeyūrāiccādayoti. Kīḷatthāya saroti ca, līlāya yutto hāsoti ca, hemaṃ hemamayaṃ aṅgadanti ca, līlāhāso ca hemaṅgadañcāti ca, tāni ādīni yesaṃ kusumadāmamaṇimekhalādīnanti ca viggaho. Ayamudāro bandhapharusagāmmādidosapariccāgena sijjhati.</p>

<p rend="hangnum" n="146"><hi rend="paranum">146</hi><hi rend="dot">.</hi></p>

<p rend="gatha1"><hi rend="bold">Lokiyatthānatikkantā,</hi></p>

<p rend="gatha2"><pb ed="M" n="0.0167" /><hi rend="bold">Kantā sabbajanānapi;</hi></p>

<p rend="gatha3"><hi rend="bold">Kanti nāmā’tivuttassa,</hi></p>

<p rend="gathalast"><hi rend="bold">Vuttā sā parihārato</hi>.</p>

<p rend="bodytext"><hi rend="bold">Yathā ‘‘muninda’’iccādi</hi>.</p>

<p rend="bodytext" n="146"><hi rend="paranum">146</hi><hi rend="dot">.</hi> Kantiṃ kathayati <hi rend="bold">‘‘lokiyi’’</hi>ccādinā. Loke vidito <hi rend="bold">lokiyo,</hi> taṃ lokiyaṃ <hi rend="bold">atthaṃ</hi> abhidheyyaṃ <hi rend="bold">anatikkantā</hi> anatītā sabbesaṃ kavīnamitaresaṃ vā janānaṃ eva <hi rend="bold">kantā</hi> manoharā kanti nāmāti vuccati. Ayaṃ pana saddaguṇo ativuttassa vākyadosassa pariccāgena sambhavati. Tenāha <hi rend="bold">‘‘ativuttassā’’</hi>tiādi. Udāharaṇattho heṭṭhā vuttoyeva.</p>

<p rend="bodytext" n="146"><hi rend="paranum">146</hi><hi rend="dot">.</hi> Idāni kantiṃ dasseti <hi rend="bold">‘‘lokiyi’’</hi>ccādinā. <hi rend="bold">Lokiyatthānatikkantā</hi> loke pasiddhasaddatthamanatikkantā <hi rend="bold">sabbajanānaṃ</hi> sakalakavīnaṃ <hi rend="bold">kantā</hi> manuññā <hi rend="bold">kanti nāma</hi> vuccate, sā <hi rend="bold">ativuttassa</hi> ativuttadosassa <hi rend="bold">parihārato vuttā</hi> dosaparihāraparicchede kathitā hoti. Ativuttadosaparihārato eva kantiyā siddhattā tassa lakkhiyo eva etissā hotīti adhippāyo. Loke viditoti ca, so ca so attho ceti ca viggaho. <hi rend="bold">‘‘Yathā’’</hi>ti kantiyā udāharaṇaṃ dasseti <hi rend="bold">‘‘muninda’’</hi>iccādi. Taṃ vuttameva.</p>

<p rend="hangnum" n="147"><hi rend="paranum">147</hi><hi rend="dot">.</hi></p>

<p rend="gatha1"><hi rend="bold">Atthabyattā’bhidheyyassā-</hi></p>

<p rend="gatha2"><hi rend="bold">Neyyatā saddato’tthato;</hi></p>

<p rend="gatha3"><hi rend="bold">Sā’yaṃ tadubhayā neyya-</hi></p>

<p rend="gathalast"><hi rend="bold">Parihāre padassitā</hi>.</p>

<p rend="bodytext"><hi rend="bold">Yathā ‘‘marīci’’ccādi ca, ‘‘manonurañjano’’ccādi ca</hi>.</p>

<p rend="bodytext" n="147"><hi rend="paranum">147</hi><hi rend="dot">.</hi> Atthabyattiṃ <pb ed="M" n="0.0168" /> byañjayati <hi rend="bold">‘‘atthabyattābhidheyyi’’</hi>ccādinā. <hi rend="bold">Abhidheyyassa</hi> sambandhaatthassa saddato <hi rend="bold">atthato</hi> vā sāmatthiyato vā <hi rend="bold">aneyyatā</hi> patīti aññathā vagamo gatyantarābhāvā, yato vuttaṃ ‘‘dullabhāvagatī sadda-sāmatthiyavilaṅghinī’’ti. Tamanuvaditvā atthabyatti vidhīyate. Sā pana byākiṇṇaneyyādidosavajjanāya jāyate. Tadubhayā jātā <hi rend="bold">sāyaṃ</hi> aneyyatā neyyaparihāre <hi rend="bold">padassitā</hi> pakāsitā. Paṭhamadutiyodāharaṇassattho vutto.</p>

<p rend="bodytext" n="147"><hi rend="paranum">147</hi><hi rend="dot">.</hi> Idāni atthabyattiṃ dasseti <hi rend="bold">‘‘atthabyatti’’</hi>ccādinā. <hi rend="bold">Abhidheyyassa</hi> atthassa saddato <hi rend="bold">atthato</hi> atthasāmatthiyato ca <hi rend="bold">aneyyatā</hi> tattheva vijjamānattā saddassa atthassa vā āharitvā vattabbassa abhāvo <hi rend="bold">atthabyatti</hi> nāma, <hi rend="bold">tadubhayā</hi> tehi dvīhi jātā <hi rend="bold">sā ayaṃ</hi> aneyyatāsaṅkhatā atthabyatti <hi rend="bold">neyyaparihāre</hi> neyyadosaparihārapadese <hi rend="bold">padassitā</hi> pakāsitāti. ‘‘Dullabhāvagatī sadda-sāmatthiyavilaṅghinī’’ti vuttattā atthapatīti pana vinā saddañca sāmatthiyañca aññathānupalabbhatīti iha ‘‘saddato atthato’’ti vuttaṃ. Atthassa byatti patītīti ca, natthi neyyaṃ āharitabbaṃ assa abhidheyyassāti ca, tassa bhāvoti ca, te ca te ubho saddatthā cāti ca, te avayavā etissāti ca, neyyassa parihāroti ca vākyaṃ. Idāni <hi rend="bold">‘‘yathe’’</hi>ccādinā dvippakārāya atthabyattiyā yathākkamaṃ udāharaṇamanussāreti <hi rend="bold">‘‘mari’’</hi>ccādigāthādvayena, taṃ heṭṭhā vuttameva.</p>

<p rend="centre">Puna atthena yathā –</p>

<p rend="hangnum" n="148"><hi rend="paranum">148</hi><hi rend="dot">.</hi></p>

<p rend="gatha1"><hi rend="bold">Sabhāvāmalatā dhīra,</hi></p>

<p rend="gatha2"><hi rend="bold">Mudhā pādanakhesu te;</hi></p>

<p rend="gatha3"><hi rend="bold">Yato te’vanatānanta-</hi></p>

<p rend="gathalast"><hi rend="bold">Moḷicchāyā jahanti no</hi>.</p>

<p rend="bodytext" n="148"><hi rend="paranum">148</hi><hi rend="dot">.</hi> Puna <pb ed="M" n="0.0169" /> dutiye tu <hi rend="bold">dhīrā</hi>ti āmantanaṃ. <hi rend="bold">Te</hi> tava pādanakhesu <hi rend="bold">sabhāvāmalatā</hi> pakatiparisuddhatā <hi rend="bold">mudhā</hi> tucchā. Kasmāti ce? <hi rend="bold">Yato</hi> yasmā kāraṇā <hi rend="bold">te</hi> pādanakhā <hi rend="bold">avanatassa</hi> sannatassa <hi rend="bold">anantassa</hi> nāgarājassa <hi rend="bold">moḷino</hi> kirīṭassa <hi rend="bold">avanatānaṃ</hi> vā naramarānaṃ <hi rend="bold">anantānaṃ</hi> moḷīnaṃ <hi rend="bold">chāyā</hi> chaviyo <hi rend="bold">no jahanti na</hi> pariccajanti, sañchaviyo pana jahantīti. Ettha nakhesu sañchavittā pādanakhassa moḷīnaṃ nirantarappaṇāmābyabhicārānaramarādīnaṃ bhagavato pādāravindavandanaṃ sāmatthiyā phuṭaṃ gamyate.</p>

<p rend="bodytext" n="148"><hi rend="paranum">148</hi><hi rend="dot">.</hi><hi rend="bold">‘‘Puna atthena yathā sabhāvi’’</hi>ccādi. Dhīra <hi rend="bold">te</hi> tava pādanakhesu <hi rend="bold">sabhāvāmalatā</hi> pakatiparisuddhatā <hi rend="bold">mudhā</hi> tucchā. Kasmāti ce? <hi rend="bold">Yato</hi> yasmā <hi rend="bold">te</hi> caraṇanakhā <hi rend="bold">avanatānantamoḷicchāyā</hi> pādānatassa anantanāgarājassa kirīṭassa sambandhinī, avanatānaṃ vā anantānaṃ devamanussānaṃ moḷīnaṃ chāyā kantiyo <hi rend="bold">no jahanti</hi> na vijahanti, pakativaṇṇaṃ pahāya kirīṭakantisadisā te honti, tasmā ettha candakiraṇasannibhānaṃ nakharaṃsīnaṃ samīpe moḷīnaṃ nakharaṃsīhi amadditasakakantiyuttabhāvamāpajjanaṃ tādisānaṃ nirantarappaṇāmābhāvābhāvato khattiyādīnaṃ munindapādāravindadvande nirantarappaṇāmo sāmatthiyā vibhūtaṃ gamyate. Sassa bhāvoti ca, tena amalāti ca, tesaṃ bhāvoti ca, paṭhamapakkhe avanato ca so ananto cāti ca, tassa moḷīti ca, tassa chāyāyoti ca, dutiyapakkhe anantā ca te moḷī ceti ca, avanatānaṃ anantamoḷīti ca, tesaṃ chāyāyoti ca vākyaṃ.</p>

<p rend="hangnum" n="149"><hi rend="paranum">149</hi><hi rend="dot">.</hi></p>

<p rend="gatha1"><hi rend="bold">‘‘Bandhasāro’’ti maññanti, yaṃ samaggāpi viññuno;</hi></p>

<p rend="gathalast"><hi rend="bold">Dassanāvasaraṃ patto, samādhi nāma’yaṃ guṇo</hi>.</p>

<p rend="bodytext" n="149"><hi rend="paranum">149</hi><hi rend="dot">.</hi> Samādhiphalaṃ kiccāha <hi rend="bold">‘‘bandhe’’</hi>ccādi. <hi rend="bold">Ya</hi>nti yaṃ samādhiṃ <hi rend="bold">bandhassa</hi> gajjapajjamissabhāvassa <hi rend="bold">sāroti</hi> sabbassa jīvitaṃ <pb ed="M" n="0.0170" /> tapparāyattā bandhassa <hi rend="bold">samaggāpi viññuno</hi> sabbepi kavino <hi rend="bold">maññanti</hi> cintenti jānanti, ayaṃ <hi rend="bold">samādhi nāma</hi> samādhikhyo guṇo <hi rend="bold">dassane</hi> pakāsane <hi rend="bold">avasaraṃ</hi> okāsaṃ anottarattā parassa sampatto uddiṭṭhānukkamenāti.</p>

<p rend="bodytext" n="149"><hi rend="paranum">149</hi><hi rend="dot">.</hi> Idāni samādhayo niddisati <hi rend="bold">‘‘bandhi’’</hi>ccādinā. <hi rend="bold">Samaggā api viññuno</hi> sabbepi kavayo <hi rend="bold">yaṃ</hi> samādhiṃ <hi rend="bold">‘‘bandhasāro’’</hi>ti pajjagajjavimissasaṅkhātassa bandhassa jīvitamiti maññanti, ayaṃ samādhi nāma guṇo <hi rend="bold">dassanāvasaraṃ patto</hi> uddiṭṭhānukkamena dassanokāsaṃ patto hoti. Bandhassa sāroti ca, dassane avasaranti ca, taṃ pattoti ca viggaho.</p>

<p rend="hangnum" n="150"><hi rend="paranum">150</hi><hi rend="dot">.</hi></p>

<p rend="gatha1"><hi rend="bold">Aññadhammo tato’ññattha,</hi></p>

<p rend="gatha2"><hi rend="bold">Lokasīmānurodhato;</hi></p>

<p rend="gatha3"><hi rend="bold">Sammā ādhīyate’cce’so,</hi></p>

<p rend="gathalast"><hi rend="bold">Samādhīti niruccati</hi>.</p>

<p rend="bodytext" n="150"><hi rend="paranum">150</hi><hi rend="dot">.</hi> Kathamayaṃ saddavohāro bandhe ‘‘samādhī’’ti vuccatītyāha <hi rend="bold">‘‘aññe’’</hi>ccādi. <hi rend="bold">Aññassa</hi> vatthuno pakatāpekkhāya <hi rend="bold">dhammo</hi> guṇo pasiddho, <hi rend="bold">tato</hi> tasmā mukhyavisayā <hi rend="bold">aññattha</hi> amukhye visaye <hi rend="bold">lokasīmānurodhato</hi> lokappatītyanuvattanena <hi rend="bold">sammā</hi> sādhu lokasīmānuvattanameveha sādhuttaṃ <hi rend="bold">ādhīyate</hi> āropyate, <hi rend="bold">iti</hi> iminā kāraṇena <hi rend="bold">eso</hi> evaṃvidho dhammo <hi rend="bold">‘‘samādhī’’ti niruccatī</hi>tidha sammā ādhīyatīti evaṃ nīharitvā vuccatīti attho.</p>

<p rend="bodytext" n="150"><hi rend="paranum">150</hi><hi rend="dot">.</hi> ‘‘Samādhī’’ti ayaṃ vohāro bandhavisaye kathaṃ pavattatīti āsaṅkāyaṃ paṭhamaṃ nibbacanaṃ dassetuṃ āha <hi rend="bold">‘‘aññi’’</hi>ccādi. Yasmā <hi rend="bold">aññadhammo</hi> samādhānassa visayabhūtaamukhyato aññassa mukhyavatthuno pasiddhaguṇo, <hi rend="bold">tato</hi><pb ed="M" n="0.0171" /> mukhyavisayato <hi rend="bold">aññattha</hi> amukhyavisaye <hi rend="bold">lokasīmānurodhato</hi> lokavohāramariyādāvirodhabhāvena lokappatītyanuvattaneneva sammā <hi rend="bold">ādhīyati</hi> ṭhapīyati, <hi rend="bold">iti</hi> iminā kāraṇena <hi rend="bold">eso</hi> yathāvuttaguṇo <hi rend="bold">‘‘samādhī’’ti niruccati</hi> vuccatīti. Aññassa dhammoti ca, lokassa sīmāti ca, tassā anurodhoti ca viggaho.</p>

<p rend="subhead">Samādhiuddesa</p>

<p rend="hangnum" n="151"><hi rend="paranum">151</hi><hi rend="dot">.</hi></p>

<p rend="gatha1"><hi rend="bold">Apāṇe pāṇinaṃ dhammo, sammā ādhīyate kvaci;</hi></p>

<p rend="gathalast"><hi rend="bold">Nirūpe rūpayuttassa, nirase sarasassa ca</hi>.</p>

<p rend="hangnum" n="152"><hi rend="paranum">152</hi><hi rend="dot">.</hi></p>

<p rend="gatha1"><hi rend="bold">Adrave dravayuttassa, akattaripi kattutā;</hi></p>

<p rend="gathalast"><hi rend="bold">Kaṭhinassā’sarīrepi, rūpaṃ tesaṃ kamā siyā</hi>.</p>

<p rend="bodytext" n="151-152"><hi rend="paranum">151-152</hi><hi rend="dot">.</hi> Samādhānavisayamāha <hi rend="bold">‘‘apāṇe’’</hi>iccādi. <hi rend="bold">Kvaci</hi> ṭhāne <hi rend="bold">pāṇinaṃ</hi> pāṇavantānaṃ padatthānaṃ <hi rend="bold">dhammo</hi> guṇo <hi rend="bold">apāṇe</hi> pāṇavirahite vatthuni <hi rend="bold">sammā</hi> lokapatītyanuvattanena <hi rend="bold">ādhīyate</hi> āropyate, evamuparipi yathānurūpaṃ. <hi rend="bold">Nirūpe</hi>ti rūpavirahite vatthuni, <hi rend="bold">kvacī</hi>ti sabbattha anuvattati. <hi rend="bold">Asarīre</hi> aghane asaṃhate vatthuni <hi rend="bold">kaṭhinassa</hi> daḷhassa, <hi rend="bold">tesaṃ</hi> yathāvuttānaṃ samādhīnaṃ <hi rend="bold">rūpaṃ</hi> udāharaṇaṃ <hi rend="bold">kamā</hi> uddiṭṭhānukkamena.</p>

<p rend="bodytext" n="151-152"><hi rend="paranum">151-152</hi><hi rend="dot">.</hi> Uddese ‘‘samādhayo’’ti bahuvacanena niddiṭṭhānaṃ samādhīnaṃ visayamupadasseti <hi rend="bold">‘‘apāṇe’’</hi>ccādinā. <hi rend="bold">Kvaci</hi> kismiñci ṭhāne <hi rend="bold">pāṇinaṃ dhammo</hi> indriyabaddhānaṃ guṇo <hi rend="bold">apāṇe</hi> pāṇarahitavatthumhi <hi rend="bold">sammā</hi> lokapatītianusārena <hi rend="bold">ādhīyate</hi> āropyate, kvaci <hi rend="bold">rūpayuttassa</hi> rūpavantavatthuno dhammo <hi rend="bold">nirūpe</hi> rūparahitavatthumhi, kvaci <hi rend="bold">sarasassa</hi> rasavantassa vatthuno dhammo <hi rend="bold">nirase</hi> rasarahite ca, kvaci <hi rend="bold">dravayuttassa</hi> dravavantavatthuno dhammo <hi rend="bold">adrave</hi> dravarahite ca, <pb ed="M" n="0.0172" /> kvaci <hi rend="bold">kattutā</hi> kattuguṇo <hi rend="bold">akattaripi,</hi> kvaci <hi rend="bold">kaṭhinassa</hi> thaddhassa vatthuno dhammo <hi rend="bold">asarīrepi</hi> sarīrarahitepi sammā ādhīyate. <hi rend="bold">Tesaṃ</hi> channaṃ samādhīnaṃ <hi rend="bold">rūpaṃ</hi> udāharaṇaṃ <hi rend="bold">kamā</hi> ‘‘apāṇe pāṇina’’nti uddiṭṭhānukkamena <hi rend="bold">siyā</hi> bhaveyyāti. Na santi pāṇā asseti ca, rūpā niggatoti ca, rūpena yuttoti ca, rasā niggatoti ca, rasena saha vattamānoti ca, dravāaññoti ca, dravena dravabhāvena yuttoti ca, kattuto aññoti ca, kattuno bhāvoti ca, natthi sarīraṃ assāti ca viggaho.</p>

<p rend="subhead">Samādhiniddesa</p>

<p rend="centre">Apāṇe pāṇinaṃ dhammo</p>

<p rend="hangnum" n="153"><hi rend="paranum">153</hi><hi rend="dot">.</hi></p>

<p rend="gatha1"><hi rend="bold">Uṇṇāpuṇṇindunā nātha, divāpi saha saṅgamā;</hi></p>

<p rend="gathalast"><hi rend="bold">Viniddā sampamodanti, maññe kumudinī tava</hi>.</p>

<p rend="bodytext" n="153"><hi rend="paranum">153</hi><hi rend="dot">.</hi><hi rend="bold">‘‘Uṇṇā’’</hi>iccādi. <hi rend="bold">Nāthā</hi>ti lokattayekapaṭisaraṇabhūtatāya bhagavantaṃ ālapati. Tava uṇṇāromadhātusaṅkhātena puṇṇindunā <hi rend="bold">saha saṅgamā</hi> saṃyogena <hi rend="bold">kumudinī</hi> kumudiniyo kumudākarā divāpi <hi rend="bold">viniddā</hi> vigatasoppā <hi rend="bold">sampamodanti maññe</hi> suṭṭhuyeva pamodantīti parikappemīti. Ettha pāṇidhammassa suratarūpassa saṅgamassa viniddāya sampīṇanassa ca apāṇini āropitapumbhāve uṇṇāpuṇṇindumhi, tathā āropitaitthibhāvāsu kumudinīsu lokasīmānurodhena samādhānato soyaṃ pasiddho dhammo ‘‘samādhī’’ti vuccati. Tadabhidhāyī saddo ca upacārato atthānugāmittā saddikavohāraṃ dasseti, evamuparipi yathāyogaṃ.</p>

<p rend="bodytext" n="153"><hi rend="paranum">153</hi><hi rend="dot">.</hi> Tesu pāṇidhammasamādhino udāharaṇamādisati <hi rend="bold">‘‘uṇṇā’’</hi>iccādinā. Nātha <hi rend="bold">tava</hi> tuyhaṃ <hi rend="bold">uṇṇāpuṇṇindunā</hi> uṇṇāromamaṇḍalasaṅkhātapuṇṇacandena <hi rend="bold">saha saṅgamā</hi> aññamaññasamavāyahetunā <hi rend="bold">kumudinī</hi> keravākarasaṅkhātā kumudiniyo divāpi <pb ed="M" n="0.0173" /><hi rend="bold">viniddā</hi> vikasitā <hi rend="bold">sampamodanti maññe</hi> atisantuṭṭhā hontīti kappemīti indusampamodo <hi rend="bold">saha</hi>saddena ñāyate. Ettha pāṇidhammasaṅkhāto suratasaṅgamo ca niddāpagamo ca sampamodanañcāti tiṇṇaṃ uṇṇāpuṇṇindukumudinīsaṅkhātesu apāṇesu lokavohārānatikkamma buddhiyā āropanena pāṇidhammato pasiddhā tayo atthā idha samādhayo nāma, tappaṭipādakaganthopi atthānugāmittā tadupacārena samādhīti daṭṭhabbo. Puṇṇo ca so indu ceti ca, uṇṇā eva puṇṇindu cāti ca, vigatā niddā yehīti ca viggaho.</p>

<p rend="centre">Nirūpe rūpayuttassa</p>

<p rend="hangnum" n="154"><hi rend="paranum">154</hi><hi rend="dot">.</hi></p>

<p rend="gatha1"><hi rend="bold">Dayārasesu mujjantā, janā’matarasesvi’va;</hi></p>

<p rend="gathalast"><hi rend="bold">Sukhitā hatadosā te, nātha pādambujānatā</hi>.</p>

<p rend="bodytext" n="154"><hi rend="paranum">154</hi><hi rend="dot">.</hi><hi rend="bold">‘‘Dayā’’</hi>iccādi. Nātha te pādambujesu ānatā paṇāmavasena <hi rend="bold">janā</hi> tilokakuharapavattino sattā <hi rend="bold">amatarasesviva</hi> pīyūsarasesu viya <hi rend="bold">dayārasesu</hi> karuṇārasesu guṇesu. ‘‘Siṅgārādo vise vīriye, guṇe rāge drave raso’’ti <note>amarakosa 3.3.226</note> hi nighaṇṭu. <hi rend="bold">Mujjantā</hi> nimujjamānā <hi rend="bold">hatā</hi> naṭṭhā <hi rend="bold">dosā</hi> vātādayo amatapakkhe, aññattha tu <hi rend="bold">hatā</hi> naṭṭhā <hi rend="bold">dosā</hi> rāgādayo yesanti viggaho, tatoyeva <hi rend="bold">sukhitā</hi> sukhaṃ kāyikacetasikasukhaṃ itā pattā gatāti attho.</p>

<p rend="bodytext" n="154"><hi rend="paranum">154</hi><hi rend="dot">.</hi> Idāni rūpadhammasamādhino udāharaṇaṃ uddisati <hi rend="bold">‘‘dayā’’</hi>iccādinā. Nātha <hi rend="bold">te</hi> tava <hi rend="bold">pādambujānatā</hi> caraṇapadume paṇatā <hi rend="bold">janā</hi> devamanussā <hi rend="bold">amatarasesu iva</hi> sudhājalesu viya <hi rend="bold">dayārasesu</hi> anaññasādhāraṇakaruṇāguṇesu <hi rend="bold">mujjantā</hi> nimujjamānā <hi rend="bold">hatadosā</hi> vinaṭṭhavātapittādayo vinaṭṭharāgādidosā vā <hi rend="bold">sukhitā</hi> tatoyeva ajarāmarasaṅkhātasukhaṃ <pb ed="M" n="0.0174" /> itā pattāti. Ettha rūpayuttajale labbhamānaṃ mujjanaṃ nirūpe dayāguṇe āropitaṃ hoti. Dayā eva rasā guṇāti ca, amatā eva rasāti ca, hatā vātādayo rāgādayo vā dosā yesanti ca, pādāni eva ambujānīti ca, tesu ānatāti ca viggaho.</p>

<p rend="bodytext">‘‘Siṅgārādovise vīriye, guṇe rāge draveraso’’ti <note>amarakosa 3.3.226</note> ettha <hi rend="bold">rasa</hi>saddo guṇajalesu vattati.</p>

<p rend="centre">Nirase sarasassa</p>

<p rend="hangnum" n="155"><hi rend="paranum">155</hi><hi rend="dot">.</hi></p>

<p rend="gatha1"><hi rend="bold">Madhurepi guṇe dhīra, nappasīdanti ye tava;</hi></p>

<p rend="gathalast"><hi rend="bold">Kīdisīmanaso vutti, tesaṃ khāraguṇānabho</hi><note>he (sī.)</note>.</p>

<p rend="bodytext" n="155"><hi rend="paranum">155</hi><hi rend="dot">.</hi><hi rend="bold">‘‘Madhure’’</hi>ccādi. Dhiyā īratīti <hi rend="bold">dhīro,</hi> bho dhīra tava <hi rend="bold">madhurepi</hi> manoharepi <hi rend="bold">guṇe</hi> karuṇādike <hi rend="bold">ye nappasīdanti</hi> pasādaṃ na karonti, <hi rend="bold">khāraguṇānaṃ</hi> amadhuraguṇānaṃ <hi rend="bold">tesaṃ</hi> janānaṃ <hi rend="bold">manaso vutti</hi> cittappavatti <hi rend="bold">kīdisī</hi>ti kimiva dissati, na viññāyate ‘‘īdisī’’ti. Yato tādisaguṇāvabodhaparammukhā mohandhakārasambandhitāti.</p>

<p rend="bodytext" n="155"><hi rend="paranum">155</hi><hi rend="dot">.</hi> Idāni sarasadhammasamādhino udāharaṇamuddisati <hi rend="bold">‘‘madhuri’’</hi>ccādinā. Bho <hi rend="bold">dhīra tava</hi> te <hi rend="bold">madhure api guṇe</hi> pakatisundare karuṇāpaññāguṇepi <hi rend="bold">ye</hi> hīnādhimuttikā janā nappasīdanti, <hi rend="bold">khāraguṇānaṃ</hi> amadhuraguṇānaṃ <hi rend="bold">tesaṃ</hi> janānaṃ <hi rend="bold">manaso vutti</hi> cittappavatti <hi rend="bold">kīdisī</hi> kathaṃ ruhati. Dhiyā īrati pavattatīti ca, kā viya sā dissatīti ca, khārā guṇā yesanti ca viggaho. Ettha samādhi nāma rasahīne āropitarasayuttadhammabhūtaṃ madhurakhāraguṇadvayaṃ.</p>

<p rend="centre">Adrave dravayuttassa</p>

<p rend="hangnum" n="156"><hi rend="paranum">156</hi><hi rend="dot">.</hi></p>

<p rend="gatha1"><hi rend="bold">Sabbatthasiddha <pb ed="M" n="0.0175" /> cūḷaka-puṭapeyyā mahāguṇā;</hi></p>

<p rend="gathalast"><hi rend="bold">Disā samantā dhāvanti, kundasobhāsalakkhaṇā</hi>.</p>

<p rend="bodytext" n="156"><hi rend="paranum">156</hi><hi rend="dot">.</hi><hi rend="bold">‘‘Sabbatthasiddhi’’</hi>ccādi. Sabbatthasiddhassa mahāmunino cūḷakapuṭena <hi rend="bold">peyyā</hi> pātabbā <hi rend="bold">kundasobhāsalakkhaṇā</hi> kundakusumassa sobhāsavantā jutivijambhino <hi rend="bold">mahāguṇā samantā</hi> parito <hi rend="bold">disā</hi> disantāni dhāvanti.</p>

<p rend="bodytext" n="156"><hi rend="paranum">156</hi><hi rend="dot">.</hi> Idāni dravayuttasamādhino udāharaṇamuddisati <hi rend="bold">‘‘sabbatthi’’</hi>ccādinā. <hi rend="bold">Sabbatthasiddha</hi> sabbakicce parinipphanna, nipphannehi sabbatthehi vā samannāgata he tathāgata <hi rend="bold">tava cūḷakapuṭapeyyā</hi> cūḷakapuṭena pātabbā <hi rend="bold">kundasobhāsalakkhaṇā</hi> kundasobhāhi samānalakkhaṇā kundasobhāsadisā vā <hi rend="bold">mahāguṇā</hi> saṅkhyāmahantattā ānubhāvamahantattā vā mahantā vā arahattādayo guṇā <hi rend="bold">samantā</hi> samantato <hi rend="bold">disā</hi> dasadisāsu dhāvantīti. Ettha dravayuttaguṇabhūto cūḷakapuṭapeyyabhāvo dravarahite guṇe āropito samādhi nāma hoti. Sabbe ca te atthā ceti ca, te siddhā yasseti ca, cūḷakameva puṭamiti ca, tena peyyāti ca, mahantā ca te guṇā ceti ca, kundānaṃ sobhāti ca, tāhi samānaṃ lakkhaṇaṃ yesanti ca viggaho.</p>

<p rend="centre">Akattari kattutā</p>

<p rend="hangnum" n="157"><hi rend="paranum">157</hi><hi rend="dot">.</hi></p>

<p rend="gatha1"><hi rend="bold">Mārāribalavissaṭṭhā, kuṇṭhā nānāvidhā’yudhā;</hi></p>

<p rend="gathalast"><hi rend="bold">Lajjamānā’ññavesena, jina pādānatā tava</hi>.</p>

<p rend="bodytext" n="157"><hi rend="paranum">157</hi><hi rend="dot">.</hi><hi rend="bold">‘‘Mārā’’</hi>iccādi. Māroyeva ari sattūti <hi rend="bold">mārārī,</hi> tena, <hi rend="bold">balena</hi> attano sattiyā, tassa vā <hi rend="bold">balena</hi> senāya <hi rend="bold">vissaṭṭhā</hi> abhimukhaṃ chaḍḍitā <hi rend="bold">nānāvidhā</hi> anekappakārā <pb ed="M" n="0.0176" /><hi rend="bold">āyudhā</hi> bhindivāḷādayo <hi rend="bold">kuṇṭhā</hi><note>bheṇḍivālādayo (ka.)</note> pariccattatikhiṇabhāvā tāyeva kuṇṭhabhāvappattiyā <hi rend="bold">lajjamānā</hi> ‘‘lokappatītānubhāvānamamhākampi evarūpaṃ jāta’’nti lajjantā <hi rend="bold">aññavesena</hi> ‘‘kathaṃ nāma pare amhe na jāneyyu’’nti attano āvudhavesaṃ parivattitvā kusumavesena, <hi rend="bold">jinā</hi>ti āmantanaṃ, tava <hi rend="bold">pādānatā</hi> pādesu sannatā.</p>

<p rend="bodytext" n="157"><hi rend="paranum">157</hi><hi rend="dot">.</hi> Idāni kattudhammasamādhino udāharaṇamuddisati <hi rend="bold">‘‘mārāri’’</hi>ccādinā. He <hi rend="bold">jina mārāribalavissaṭṭhā</hi> mārasattunā attano sattiyā vissaṭṭhā, mārārino vā senāya vissaṭṭhā abhimukhe pātitā <hi rend="bold">nānāvidhāyudhā</hi> anekappakārabhindivāḷaususattitomarādayo āvudhā <hi rend="bold">kuṇṭhā</hi> atikhiṇā <hi rend="bold">lajjamānā</hi> ‘‘kasmā evaṃ lokapasiddhānubhāvānamamhākampi īdisaṃ vippakāramahosī’’ti lajjantā <hi rend="bold">aññavesena</hi> ‘‘kathamamhe pare na jāneyyu’’nti āvudhavesaṃ hitvā tadaññabhūtena pupphavesena tava <hi rend="bold">pādānatā</hi> pādasamīpe natā ahesunti. Ettha kattudhammabhūtaṃ lajjanañca aññavesena parivattanañca ānatañceti ime lajjanādīnaṃ akattubhūtesu visayesu āropitā samādhayo nāma honti. Māro eva arīti ca, balena vissaṭṭhāti ca, mārārinā balavissaṭṭhāti ca mārārino balaṃ senāti ca, tena vissaṭṭhāti ca, nānā anekavidhā pakārā yesanti ca, aññesaṃ vesoti ca, añño ca so veso cāti ca, pādesu ānatāti ca viggaho.</p>

<p rend="centre">Kaṭhinassa asarīre</p>

<p rend="hangnum" n="158"><hi rend="paranum">158</hi><hi rend="dot">.</hi></p>

<p rend="gatha1"><hi rend="bold">Munindabhāṇumā kālo-</hi></p>

<p rend="gatha2"><hi rend="bold">Dito bodhodayācale;</hi></p>

<p rend="gatha3"><hi rend="bold">Saddhammaraṃsinā bhāti,</hi></p>

<p rend="gathalast"><hi rend="bold">Indamandhatamaṃ paraṃ</hi>.</p>

<p rend="bodytext" n="158"><hi rend="paranum">158</hi><hi rend="dot">.</hi><hi rend="bold">‘‘Muninda’’</hi>iccādi. <pb ed="M" n="0.0177" /><hi rend="bold">Bodho</hi> sabbaññutaññāṇasadiso soyeva vā <hi rend="bold">udayācalo</hi> udayapabbato tasmiṃ <hi rend="bold">kāle</hi> rattipariyante abhinikkhantasamaye <hi rend="bold">udito</hi> pātubhūto <hi rend="bold">munindo</hi> munindasadiso soyeva vā <hi rend="bold">bhāṇumā</hi> sūriyo <hi rend="bold">andhatamaṃ</hi> andhakāraṃ mohaṃ vā <hi rend="bold">paraṃ</hi> accantameva <hi rend="bold">saddhammaraṃsinā</hi> saddhammasadisena saddhammasaṅkhatena vā raṃsinā <hi rend="bold">bhindaṃ</hi> padālento <hi rend="bold">bhāti</hi> sobhatīti.</p>

<p rend="bodytext" n="158"><hi rend="paranum">158</hi><hi rend="dot">.</hi> Idāni kaṭhinadhammasamādhino udāharaṇamuddisati <hi rend="bold">‘‘munindi’’</hi>ccādinā. <hi rend="bold">Bodhodayācale</hi> sabbaññutaññāṇasadise sabbaññutaññāṇasaṅkhāte vā udayapabbate <hi rend="bold">kālodito</hi> rattikkhaye māraparājitasamaye vā udito pātubhūto <hi rend="bold">munindabhānumā</hi> munindasadiso munindoyeva vā sūriyo <hi rend="bold">andhatamaṃ</hi> pakatighanandhakāraṃ bahalamohandhakāraṃ <hi rend="bold">saddhammaraṃsinā</hi> saddhammasadisena saddhammabhūtena vā kiraṇena <hi rend="bold">para</hi>matisayena <hi rend="bold">bhindaṃ</hi> padālento <hi rend="bold">bhāti</hi> sobhatīti. Ettha thaddhadhammabhūtaṃ bhedanaṃ asarīrabhūte andhakāre buddhiyā āropitaṃ samādhi nāma hoti. Munīnaṃ indoti ca, soyeva bhānumāti ca, bodho eva udayācaloti ca, saddhammo eva raṃsīti ca viggaho.</p>

<p rend="hangnum" n="159"><hi rend="paranum">159</hi><hi rend="dot">.</hi></p>

<p rend="gatha1"><hi rend="bold">Vamanuggiranādye’taṃ, guṇavutyapariccutaṃ;</hi></p>

<p rend="gathalast"><hi rend="bold">Atisundaramaññaṃ tu, kāmaṃ vindati gāmmataṃ</hi>.</p>

<p rend="bodytext" n="159"><hi rend="paranum">159</hi><hi rend="dot">.</hi> Koci dhammo amukhyavisaye bandhe sobhate, na mukhyavisayeti dassanto āha <hi rend="bold">‘‘vamanaṃ’’</hi>iccādi. Vamanañca uggiranañca, <hi rend="bold">ādi</hi>saddena virecanādipariggaho. <hi rend="bold">Etaṃ</hi> yathāvuttaṃ <hi rend="bold">guṇā</hi> padhānetarā pasiddhavisayā visayantarapariggahalakkhaṇā <hi rend="bold">vutti</hi> payogarūpā, tato <hi rend="bold">apariccutaṃ</hi> aparigaḷitaṃ santaṃ amukhyabhūtaṃ <hi rend="bold">atisundaraṃ</hi> accantamanoharamalaṅkārarūpattā, <hi rend="bold">aññaṃ tu</hi> itaraṃ pana mukhyanti vuttaṃ hoti. <hi rend="bold">Kāmaṃ</hi> ekantena <pb ed="M" n="0.0178" /><hi rend="bold">gāmmataṃ</hi> asabbhasabhāvaṃ bandhe tassānucitabhāvato <hi rend="bold">vindati</hi> paṭilabhati pasavatīti attho.</p>

<p rend="bodytext" n="159"><hi rend="paranum">159</hi><hi rend="dot">.</hi> Idāni imesuyeva pāṇidhammādīsu koci dhammo amukhyavisaye payutto pasattho, mukhyavisaye payutto apasatthoti dassento <hi rend="bold">‘‘vamanuggi’’</hi>ccādimāha. <hi rend="bold">Etaṃ vamanuggiranādi</hi> vamanauggiranavirecanādikaṃ <hi rend="bold">guṇavutyapariccutaṃ</hi> amukhyapayogato agaḷitaṃ amukhyabhūtaṃ <hi rend="bold">atisundaraṃ</hi> sabbesaṃ atipiyaṃ hoti, <hi rend="bold">aññaṃ tu</hi> uttato byatirekaṃ mukhyavisaye payuttaṃ vamanuggiranādikaṃ pana <hi rend="bold">kāmaṃ</hi> ekantena <hi rend="bold">gāmmataṃ</hi> sabhāvaappiyagāmmadosataṃ <hi rend="bold">vindati</hi> sevatīti. Vamanañca uggiranañceti ca, tāni ādīni yasseti ca, guṇā appadhānā vuttīti ca, tato apariccutanti ca viggaho.</p>

<p rend="hangnum" n="160"><hi rend="paranum">160</hi><hi rend="dot">.</hi></p>

<p rend="gatha1"><hi rend="bold">Kantīnaṃ vamanabyājā, munipādanakhāvalī;</hi></p>

<p rend="gathalast"><hi rend="bold">Candakantī pivantīva, nippabhaṃ taṃ karontiyo</hi>.</p>

<p rend="bodytext" n="160"><hi rend="paranum">160</hi><hi rend="dot">.</hi> Udāharati <hi rend="bold">‘‘kantīna’’</hi>miccādi. <hi rend="bold">Munino</hi> sammāsambuddhassa pādanakhānaṃ <hi rend="bold">āvalī</hi> seṇiyo <hi rend="bold">kantīnaṃ</hi> attano nirantaraṃ nissarantīnaṃ sobhāvisesānaṃ <hi rend="bold">vamanabyājā</hi> uggiranalesena <hi rend="bold">candakantī</hi> candacchaviyo sabbattha patthaṭattā <hi rend="bold">pivantīva</hi> pānaṃ karontīti takkemi. Kīdisī viyāti parikappanābījamāha <hi rend="bold">‘‘nippabha’’</hi>ntiādi. <hi rend="bold">Taṃ</hi> candaṃ <hi rend="bold">nippabhaṃ</hi> pabhāvirahitaṃ <hi rend="bold">karontiyo</hi> vidahamānā. Idañhi kappanābījaṃ yato nakhasobhāliṅganena candassa sobhāvato nippabhattaṃ passitvā mahattañca tassā nakhāvaliyo candakantī pivantīti parikappeti kantīnañca vamanabyājaṃ.</p>

<p rend="bodytext" n="160"><hi rend="paranum">160</hi><hi rend="dot">.</hi> Iṭṭhavisaye payuttavamanuggiranādīnamudāharaṇamuddisati <hi rend="bold">‘‘kantīna’’</hi>miccādinā. <hi rend="bold">Munipādanakhāvalī</hi> munipādanakhaseṇiyo <hi rend="bold">kantīnaṃ</hi> attano candamarīcisadisasobhānaṃ <hi rend="bold">vamanabyājā</hi> uggiranalesena <hi rend="bold">taṃ</hi> nimmalacandaṃ <hi rend="bold">nippabhaṃ karontiyo</hi> attano sabbattha patthaṭattā nippabhaṃ karontiyo <hi rend="bold">candakantī</hi> candaraṃsiyo <pb ed="M" n="0.0179" /> pivanti maññe. Nakharaṃsīnaṃ sabbattha patthaṭattā sappabhassāpi candassa nippabhattañca nakharaṃsīnaṃ adhikattañca disvā candakantī pivanti iveti nakhāvalīnaṃ candakantipivanañca sakakantivamanañca pakati na hoti, byājamiti kavinā parikappitaṃ hoti. Ettha bhattasitthādimukhyavisayato aññakantisaṅkhataamukhyavisaye payuttaṃ vamanaṃ guṇavuttīti ñātabbaṃ. Vamanameva byājamiti ca, munino pādāti ca, tesu nakhāti ca, tesaṃ āvaliyoti ca, candassa kantiyoti ca, niggato pabhāhīti ca viggaho.</p>

<p rend="hangnum" n="161"><hi rend="paranum">161</hi><hi rend="dot">.</hi></p>

<p rend="gatha1"><hi rend="bold">Acittakattukaṃ rujha-miccevaṃ guṇakamma taṃ</hi><note>guṇakammakaṃ (sī.)</note>;</p>

<p rend="gathalast"><hi rend="bold">Sacittakattukaṃ pe’taṃ, guṇakammaṃ yadu’ttamaṃ</hi>.</p>

<p rend="bodytext" n="161"><hi rend="paranum">161</hi><hi rend="dot">.</hi> Yathāvuttaṃ nigameti <hi rend="bold">‘‘acitta’’</hi>iccādinā. Iccevaṃ acitto kattā yassa taṃ <hi rend="bold">acittakattukaṃ</hi>. Guṇo kammaṃ yassa taṃ <hi rend="bold">guṇakammaṃ. Ta</hi>ñca vamanādi <hi rend="bold">rujha</hi>matimanoharaṃ bhavati bandhocitattā. Nakhāvaliyo hi acittakattāro, kantiyo guṇakammanti vamanamatrātisundaraṃ. Nedameva rujhanti āha <hi rend="bold">‘‘sacitta’’</hi>iccādi. <hi rend="bold">Etaṃ</hi> vamanādikaṃ sacittakattukampiyadiguṇakammaṃ, <hi rend="bold">uttamaṃ</hi> seṭṭhaṃ bandhocitattā.</p>

<p rend="bodytext" n="161"><hi rend="paranum">161</hi><hi rend="dot">.</hi> Anantarodāharaṇassa pasatthattañca kammani guṇe sati sacittakattukavamanādikañca iṭṭhamiti dassento <hi rend="bold">‘‘acittakattuka’’</hi>miccādimāha. <hi rend="bold">Iccevaṃ</hi> iminā pakārena <hi rend="bold">acittakattukaṃ</hi> nakhāvalisaṅkhātaaviññāṇakakattuvantaṃ <hi rend="bold">guṇakammaṃ</hi> nakhakantisaṅkhātaappadhānakammavantaṃ vamanādikaṃ <hi rend="bold">rujhaṃ</hi> racanāya ucitattā rucijanakaṃ hoti, <hi rend="bold">etaṃ</hi> vamanādikaṃ <hi rend="bold">sacittakattukampi</hi> saviññāṇakakattuvantampi <hi rend="bold">yadi guṇakammaṃ</hi> amukhyakammaṃ ce, <hi rend="bold">uttamaṃ</hi> visiṭṭhameva, ‘‘kantīna’’nti bhāvasambandhe chaṭṭhiyā satipi vamanakriyāya kammattaṃ nātivattati. Natthi cittaṃ yesanti ca, acittā kattāro yassāti ca, guṇo kammaṃ yasseti ca, saha <pb ed="M" n="0.0180" /> cittena vattamānoti ca vākyaṃ. <hi rend="bold">Iti</hi> nidassane <hi rend="bold">evaṃ</hi> pakāre nipāto, atha vā vacanavacanīyānaṃ <note>vacanavacanīyādīnaṃ (ka.)</note> nigamārambhe nipātasamudāyo.</p>

<p rend="hangnum" n="162"><hi rend="paranum">162</hi><hi rend="dot">.</hi></p>

<p rend="gatha1"><hi rend="bold">Uggirantova sa sneha-rasaṃ jinavaro jane;</hi></p>

<p rend="gathalast"><hi rend="bold">Bhāsanto madhuraṃ dhammaṃ, kaṃ na sampīṇaye janaṃ</hi>.</p>

<p rend="bodytext" n="162"><hi rend="paranum">162</hi><hi rend="dot">.</hi> Tadudāharati <hi rend="bold">‘‘uggirantovā’’</hi>tiādinā. <hi rend="bold">So</hi> jinavaro <hi rend="bold">jane</hi> sakalasattanikāye <hi rend="bold">sneharasaṃ</hi> attano pemasaṅkhātaṃ anurāgaṃ <hi rend="bold">uggirantova</hi> vamanto viya <hi rend="bold">madhuraṃ</hi> atipaṇītaṃ dhammaṃ bhāsanto <hi rend="bold">kaṃ janaṃ na sampīṇaye,</hi> sabbameva sampīṇeti. Ettha jinavaro kattā sacitto, sneharaso guṇakammaṃ.</p>

<p rend="bodytext" n="162"><hi rend="paranum">162</hi><hi rend="dot">.</hi> Idāni sacittakakattupakkhe udāharaṇamuddisati <hi rend="bold">‘‘uggiranto’’</hi>ccādinā. <hi rend="bold">So</hi> jinavaro <hi rend="bold">jane</hi> sakalasattanikāye <hi rend="bold">sneharasaṃ</hi> attano pemasaṅkhātaanurāgaṃ <hi rend="bold">uggiranto iva</hi> vamanto viya <hi rend="bold">madhuraṃ</hi> ādikalyāṇādibhāvena paṇītaṃ <hi rend="bold">dhammaṃ</hi> saddhammaṃ <hi rend="bold">bhāsanto</hi> desento yathāsayaṃ vadanto <hi rend="bold">kaṃ janaṃ</hi> kīdisaṃ puggalaṃ <hi rend="bold">na sampīṇaye,</hi> pīṇeti evāti. Ettha uggiranaṃ jinavarasaṅkhatasacittakakattuvantampi sneharasasaṅkhātaamukhyakammayuttattā pasatthaṃ hoti. Sneho eva raso anurāgoti viggaho.</p>

<p rend="hangnum" n="163"><hi rend="paranum">163</hi><hi rend="dot">.</hi></p>

<p rend="gatha1"><hi rend="bold">Yo saddasatthakusalo kusalo nighaṇṭu-</hi></p>

<p rend="gatha2"><hi rend="bold">Chandoalaṅkatisu niccakatābhiyogo;</hi></p>

<p rend="gatha3"><hi rend="bold">So’yaṃ kavittavikalopi kavīsu saṅkhya-</hi></p>

<p rend="gathalast"><hi rend="bold">Mogayha vindati hi kitti’mamandarūpaṃ</hi>.</p>

<p rend="centre">Iti saṅgharakkhitamahāsāmipādaviracite</p>

<p rend="centre">Subodhālaṅkāre</p>

<p rend="centre">Guṇāvabodho nāma tatiyo paricchedo.</p>

<p rend="bodytext" n="163"><hi rend="paranum">163</hi><hi rend="dot">.</hi> Ganthantarāhitavāsanāya, <pb ed="M" n="0.0181" /> tadanubandhapaṭibhāne cāvijjamānepi sutena abhiyogabalena kavitā kitti ca tadanugatā samupalabbhatīti samanusāsati <hi rend="bold">‘‘yo’’</hi>iccādinā. <hi rend="bold">Saddasatthe</hi> byākaraṇe kismiñci ‘‘idameve’’ti niyamābhāvā <hi rend="bold">kusalo</hi> cheko <hi rend="bold">nighaṇṭumhi</hi> abhidhānasatthe ca <hi rend="bold">chandasi</hi> vuttijātippapañcapakāsakachandovicitisatthe ca <hi rend="bold">alaṅkatisu</hi> alaṅkārasatthe ca kusalo na kevalaṃ saddasattheyeva, atha ca pana <hi rend="bold">nicca</hi>manavarataṃ divā ca ratto ca kato <hi rend="bold">abhiyogo</hi> vāyāmo racanāvisaye yassa soyaṃ <hi rend="bold">kavittavikalopi</hi> bandhakaraṇasaṅkhātakaviguṇaparihīnopi <hi rend="bold">kavīsu</hi> kaviguṇopetesu <hi rend="bold">saṅkhyaṃ</hi> gaṇanaṃ <hi rend="bold">ogayha</hi> paṭilabhitvā <hi rend="bold">amandarūpaṃ</hi> atibahuṃ <hi rend="bold">kittiṃ</hi> parisuddhabandharacanālakkhaṇaṃ tappabhavaṃ khyātaṃ <hi rend="bold">vindati</hi> paṭilabhatevāti.</p>

<p rend="centre">Iti subodhālaṅkāre mahāsāmināmikāyaṃ</p>

<p rend="centre">Subodhālaṅkāraṭīkāyaṃ</p>

<p rend="centre">Guṇāvabodhaparicchedo tatiyo.</p>

<p rend="bodytext" n="163"><hi rend="paranum">163</hi><hi rend="dot">.</hi> Idāni uddesakkamena saddālaṅkāre niddisitvā byākaraṇanighaṇṭuchandoparivārite imasmiṃ nirantarābhiyogo ihalokiyādimahantayasassa kāraṇamiti sissānamanusāsanto <hi rend="bold">‘‘yo saddasatthakusalo’’</hi>ccādimāha. <hi rend="bold">Yo</hi> theranavamajjhimesu koci <hi rend="bold">saddasatthakusalo</hi> saddānusāsanabyākaraṇavisaye pakatipaccayādivibhāgakappanāya cheko <hi rend="bold">nighaṇṭuchandoalaṅkatīsu</hi> abhidhānachandoalaṅkārasatthesupi <hi rend="bold">kusalo</hi> taṃtaṃvibhāgabuddhīnaṃ paṭipādanena cheko <hi rend="bold">niccakatābhiyogo</hi> dhāraṇamanasikāravasena niccaṃ katussāho hoti. <hi rend="bold">So ayaṃ</hi> appamādī <hi rend="bold">kavittavikalopi</hi> pakatisiddhakabbaracanaguṇarahitopi <hi rend="bold">kavīsu saṅkhyaṃ</hi> kabbakattūsu gaṇanaṃ <hi rend="bold">ogayha</hi> kabbakaraṇaṭīkākaraṇādipakārena ogāhetvā taṃ gaṇanaṃ pāpuṇitvā <pb ed="M" n="0.0182" /><hi rend="bold">amandarūpaṃ</hi> anappakasabhāvaṃ atibahuṃ <hi rend="bold">kittiṃ</hi> niddosaṃ sattharacanalakkhaṇaṃ puññasañcayaṃ, tappabhavaṃ pasiddhiṃ vā <hi rend="bold">vindati</hi> labhatevāti. Yathāvuttasatthesu abhiyogo bandhassa ekantakāraṇameva. Vuttaṃ hi–</p>

<p rend="gatha1">‘‘Sābhāvikī ca paṭibhā,</p>

<p rend="gatha2">Sutañca bahunimmalaṃ;</p>

<p rend="gatha3">Amando cābhiyogo’yaṃ,</p>

<p rend="gathalast">Hetu hoti’ha bandhane’’ti <note>kābyādāsa 1.103</note>.</p>

<p rend="bodytext">Tattha <hi rend="bold">sābhāvikī</hi> sabhāvasiddhā <hi rend="bold">paṭibhā ca</hi> paññā ca <hi rend="bold">bahu nimmalaṃ</hi> anappakaṃ nijjaṭaṃ <hi rend="bold">sutañca amando abhiyogo</hi> ca anappako abhyāso ceti ayameso sabbopi <hi rend="bold">iha bandhane</hi> imissaṃ kabbaracanāyaṃ <hi rend="bold">hetu hoti</hi> kāraṇaṃ bhavatīti. Sadde sāsati ettha etenāti imasmiṃ atthe tappaccayañca <hi rend="bold">ta</hi>ssa <hi rend="bold">thā</hi>desañca katvā saddasatthanti ñātabbaṃ, saddasatthe kusaloti ca, nighaṇṭu ca chando ca alaṅkati alaṅkārañceti ca viggaho, ettha <hi rend="bold">alaṅkati</hi>saddo satthāpekkhāya napuṃsako hoti, niccaṃ kato abhiyogo asseti ca, kavino bhāvoti ca, tena vikaloti ca, amandaṃ rūpaṃ sabhāvo yasseti ca vākyaṃ.</p>

<p rend="centre">Iti subodhālaṅkāranissaye</p>

<p rend="centre">Tatiyo paricchedo.</p>
</body>
<back></back>
</text>
</TEI.2>