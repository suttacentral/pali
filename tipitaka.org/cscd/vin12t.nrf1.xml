<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">Bhikkhunīvibhaṅgo</p>

<p rend="title">1. Pārājikakaṇḍaatthayojanā</p>

<p rend="gatha1">Evaṃ <pb ed="M" n="0.0141" /><pb ed="V" n="1.0121" /> bhikkhuvibhaṅgassa, katvāna yojanānayaṃ;</p>

<p rend="gathalast">Bhikkhunīnaṃ vibhaṅgassa, karissaṃ yojanānayaṃ.</p>

<p rend="bodytext"><hi rend="bold">Yo</hi>ti vibhaṅgo. <hi rend="bold">Vibhaṅgassā</hi>ti vibhaṅgo assa. <hi rend="bold">Assā</hi>ti hoti. <hi rend="bold">Tassā</hi>ti bhikkhunīnaṃ vibhaṅgassa. <hi rend="bold">Yato</hi>ti yasmā. Ayaṃ panettha yojanā – bhikkhūnaṃ vibhaṅgassa anantaraṃ bhikkhunīnaṃ yo vibhaṅgo saṅgahito assa, tassa bhikkhunīnaṃ vibhaṅgassa saṃvaṇṇanākkamo patto yato, tato tassa bhikkhunīnaṃ vibhaṅgassa apubbapadavaṇṇanaṃ kātuṃ tāva pārājike ayaṃ saṃvaṇṇanā hotīti. Apubbānaṃ padānaṃ vaṇṇanā <hi rend="bold">apubbapadavaṇṇanā,</hi> taṃ.</p>

<p rend="subhead">1. Paṭhamapārājikasikkhāpadaṃ</p>

<p rend="bodytext" n="656"><hi rend="paranum">656</hi><hi rend="dot">.</hi> ‘‘Tena…pe… sāḷho’’ti ettha ‘‘etthā’’ti pāṭhaseso yojetabbo. Dabbaguṇakiriyājātināmasaṅkhātesu pañcasu saddesu sāḷhasaddassa nāmasaddabhāvaṃ dassetuṃ vuttaṃ ‘‘sāḷhoti tassa nāma’’nti. <hi rend="bold">Migāramātuyā</hi>ti visākhāya. Sā hi migāraseṭṭhinā mātuṭṭhāne ṭhapitattā migāramātā nāma. Navakammaṃ adhiṭṭhātīti <hi rend="bold">navakammika</hi>nti dassento āha ‘‘navakammādhiṭṭhāyika’’nti. ‘‘Paṇḍiccena samannāgatā’’tiiminā paṇḍā vuccati paññā, sā sañjātā imissāti <hi rend="bold">paṇḍitā</hi>ti vacanatthaṃ dasseti. <hi rend="bold">Veyyattikenā</hi>ti visesena añjati pākaṭaṃ gacchatīti <hi rend="bold">viyatto,</hi> puggalo, tassa idaṃ veyyattikaṃ, ñāṇaṃ, tena. ‘‘Paṇḍā’’ti vuttapaññāya ‘‘medhā’’ti vuttapaññāya visesabhāvaṃ dassetuṃ vuttaṃ ‘‘pāḷigahaṇe’’tiādi. ‘‘Medhā’’ti hi vuttapaññā ‘‘paṇḍā’’ti vuttapaññāya viseso hoti satisahāyattā. <hi rend="bold">Tatrupāyāyā</hi>ti aluttasamāso <pb ed="V" n="1.0122" /> ‘‘tatramajjhattatā’’tiādīsu (dha. sa. aṭṭha. yevāpanakavaṇṇanā) viya. ‘‘Kammesū’’ti iminā tasaddassa visayaṃ dasseti <pb ed="M" n="0.0142" />. <hi rend="bold">Kattabbakammupaparikkhāyā</hi>ti kattabbakammesu vicāraṇāya. Casaddena ‘‘katākata’’nti padassa dvandavākyaṃ dasseti. <hi rend="bold">Parivesanaṭṭhāne</hi>ti paribhuñjituṃ visanti pavisanti etthāti parivesanaṃ, tameva ṭhānaṃ parivesanaṭṭhānaṃ, tasmiṃ. <hi rend="bold">Nikūṭe</hi>ti ettha kūṭasaṅkhātasikharavirahite okāseti dassento āha ‘‘koṇasadisaṃ katvā dassite gambhīre’’ti. Vityūpasaggo vikāravācako, sarasaddo saddavācakoti āha ‘‘vippakārasaddo’’ti. Carati anenāti <hi rend="bold">caraṇaṃ</hi> pādo, tasmiṃ uṭṭhito gilāno etissāti <hi rend="bold">caraṇagilānā</hi>ti dassento āha ‘‘pādarogena samannāgatā’’ti.</p>

<p rend="bodytext" n="657"><hi rend="paranum">657</hi><hi rend="dot">.</hi> ‘‘Tintā’’ti iminā <hi rend="bold">avassuta</hi>saddo idha kilinnatthe eva vattati, na aññattheti dasseti. <hi rend="bold">Assā</hi>ti ‘‘avassutā’’tipadassa. Padabhājane vuttanti sambandho. <hi rend="bold">Tatthā</hi>ti padabhājane. Vatthaṃ raṅgajātena rattaṃ viya, tathā kāyasaṃsaggarāgena suṭṭhu rattāti yojanā. ‘‘Apekkhāya samannāgatā’’ti iminā apekkhā etissamatthīti <hi rend="bold">apekkhavatī</hi>ti atthaṃ dasseti. Paṭibaddhaṃ cittaṃ imissanti <hi rend="bold">paṭibaddhacittā</hi>ti dassento āha ‘‘paṭibandhitvā ṭhapitacittā viyā’’ti. <hi rend="bold">Dutiyapadavibhaṅgepī</hi>ti ‘‘avassuto’’ti dutiyapadabhājanepi. Puggalasaddassa sattasāmaññavācakattā purisasaddena viseseti. <hi rend="bold">Adhoubbha</hi>iti nipātānaṃ chaṭṭhiyā samasitabbabhāvaṃ dassetuṃ vuttaṃ ‘‘akkhakānaṃ adho’’tiādi. Nanu yathā idha ‘‘akkhakānaṃ adho’’ti vuttaṃ, evaṃ padabhājanepi vattabbaṃ, kasmā na vuttanti āha ‘‘padabhājane’’tiādi. <hi rend="bold">Padapaṭipāṭiyā</hi>ti ‘‘adho’’ti ca ‘‘akkhaka’’nti ca padānaṃ anukkamena. <hi rend="bold">Etthā</hi>ti adhakkhakaubbhajāṇumaṇḍalesu. <hi rend="bold">Sādhāraṇapārājikehī</hi>ti bhikkhubhikkhunīnaṃ sādhāraṇehi pārājikehi. <hi rend="bold">Nāmamatta</hi>nti nāmameva.</p>

<p rend="bodytext" n="659"><hi rend="paranum">659</hi><hi rend="dot">.</hi><hi rend="bold">Eva</hi>nti imāya pāḷiyā vibhajitvāti sambandho. <hi rend="bold">Tatthā</hi>ti ‘‘ubhatoavassute’’tiādivacane. ‘‘Ubhatoavassute’’ti pāṭho mūlapāṭhoyeva, nāññoti dassentena visesamakatvā ‘‘ubhatoavassuteti ubhato avassute’’ti vuttaṃ. <hi rend="bold">Ubhato</hi>ti ettha <pb ed="M" n="0.0143" /> ubhasarūpañca tosaddassa chaṭṭhyatthe pavattiñca dassetuṃ vuttaṃ ‘‘bhikkhuniyā ceva purisassa cā’’ti. Tattha bhikkhunīpurisasaddehi ubhasarūpaṃ dasseti. ‘‘Yā’’ti ca ‘‘sa’’iti ca dvīhi saddehi topaccayassa chaṭṭhyatthaṃ, ubhinnaṃ avassutabhāve satīti attho. Bhāvapaccayena vinā bhāvattho ñātabboti āha ‘‘avassutabhāve’’ti. <hi rend="bold">Yathāparicchinnenā</hi>ti ‘‘adhakkhakaṃ, ubbhajāṇumaṇḍala’’nti <pb ed="V" n="1.0123" /> yena yena paricchinnena. <hi rend="bold">Attano</hi>ti bhikkhuniyā. <hi rend="bold">Tassa vā</hi>ti purisassa vā. <hi rend="bold">Idhāpī</hi>ti kāyapaṭibaddhena kāyāmasanepi.</p>

<p rend="bodytext"><hi rend="bold">Tatrā</hi>ti tesu bhikkhubhikkhunīsu. <hi rend="bold">Na kāretabbo</hi> ‘‘kāyasaṃsaggaṃ sādiyeyyā’’ti avuttattāti adhippāyo. <hi rend="bold">Acopayamānāpī</hi>ti acālayamānāpi, <hi rend="bold">pi</hi>saddo sambhāvanattho, tena copayamānā pagevāti dasseti. <hi rend="bold">Evaṃ pana satī</hi>ti citteneva adhivāsayamānāya sati pana. <hi rend="bold">Kiriyasamuṭṭhānatā</hi>ti imassa sikkhāpadassa kiriyasamuṭṭhānabhāvo. <hi rend="bold">Tabbahulanayenā</hi>ti ‘‘vanacarako (ma. ni. aṭṭha. 2.201; 3.133), saṅgāmāvacaro’’tiādīsu (ma. ni. 2.108) viya tassaṃ kiriyāyaṃ bahulato samuṭṭhānanayena. <hi rend="bold">Sā</hi>ti kiriyasamuṭṭhānatā.</p>

<p rend="bodytext" n="660"><hi rend="paranum">660</hi><hi rend="dot">.</hi><hi rend="bold">Etthā</hi>ti ubbhakkhakaadhojāṇumaṇḍalesu.</p>

<p rend="bodytext" n="662"><hi rend="paranum">662</hi><hi rend="dot">.</hi><hi rend="bold">‘‘Ekato avassute’’</hi>ti etthāpi topaccayo chaṭṭhyatthe hoti. Sāmaññavacanassāpi visese avaṭṭhānato, visesatthinā ca visesassa anupayojitabbato āha ‘‘bhikkhuniyā evā’’ti. <hi rend="bold">Tatrā</hi>ti ‘‘ekato avassute’’tiādivacane. <hi rend="bold">‘‘Tathevā’’</hi>tiiminā kāyasaṃsaggarāgena avassutoti atthaṃ atidisati. <hi rend="bold">Catūsū</hi>ti methunarāga kāyasaṃsaggarāgagehasitapema suddhacittasaṅkhātesu catūsu. <hi rend="bold">Yatthā</hi>ti yasmiṃ ṭhāne.</p>

<p rend="bodytext" n="663"><hi rend="paranum">663</hi><hi rend="dot">.</hi> Ayaṃ puriso iti vā itthī iti vā ajānantiyā vāti yojanāti. Paṭhamaṃ.</p>

<p rend="subhead">2. Dutiyapārājikasikkhāpadaṃ</p>

<p rend="bodytext" n="664"><hi rend="paranum">664</hi><hi rend="dot">.</hi> Dutiye <pb ed="M" n="0.0144" /><hi rend="bold">kacci no sā</hi>ti ettha <hi rend="bold">no</hi>saddo nusaddatthoti āha ‘‘kacci nu sā’’ti. <hi rend="bold">Parivāravipattī</hi>ti parijanassa vināsanaṃ. <hi rend="bold">‘‘Akittī’’</hi>ti ettha sammukhā nindaṃ gahetvā <hi rend="bold">‘‘ayaso’’</hi>tiiminā parammukhā nindā gahetabbāti dassetuṃ vuttaṃ ‘‘parammukhagarahā vā’’ti.</p>

<p rend="bodytext" n="666"><hi rend="paranum">666</hi><hi rend="dot">.</hi> ‘‘Yā pārājikaṃ āpannā’’tiiminā ‘‘sā vā’’ti ettha tasaddassa visayaṃ dasseti. <hi rend="bold">Catunna</hi>nti niddhāraṇatthe cetaṃ sāmivacanaṃ, catūsūti attho. <hi rend="bold">Pacchā</hi>ti sabbapārājikānaṃ pacchā. <hi rend="bold">Imasmiṃ okāse</hi>ti paṭhamatatiyapārājikānamantare ṭhāne. <hi rend="bold">Ṭhapita</hi>nti saṅgītikārehi nikkhittaṃ. <hi rend="bold">Etthā</hi>ti imasmiṃ sikkhāpade. <hi rend="bold">Tatrā</hi>ti duṭṭhullasikkhāpadeti. Dutiyaṃ.</p>

<p rend="subhead">3. Tatiyapārājikasikkhāpadaṃ</p>

<p rend="bodytext" n="669"><hi rend="paranum">669</hi><hi rend="dot">.</hi> Tatiye <pb ed="V" n="1.0124" /><hi rend="bold">assā</hi>ti ‘‘dhammena vinayenā’’ti padassa. Padabhājanaṃ vuttanti sambandho. Ñattisampadā ceva anusāvanasampadā ca satthusāsanaṃ nāmāti dassento āha ‘‘ñatti…pe… sampadāya cā’’ti. <hi rend="bold">Satthusāsanenā</hi>ti ca satthu āṇāya. <hi rend="bold">Kamma</hi>nti ukkhepanīyakammaṃ. <hi rend="bold">Tatthā</hi>ti saṅghe. ‘‘Vacanaṃ nādiyatī’’tiādīsu viya <hi rend="bold">saṅghaṃ vā nādiyatī</hi>ti ettha nādiyanaṃ nāma nānuvattanamevāti āha ‘‘nānuvattatī’’ti. <hi rend="bold">Tatthā</hi>ti saṅghādīsu. <hi rend="bold">Ayaṃ tāva saṃvāso</hi>ti saha bhikkhū vasanti etthāti <hi rend="bold">saṃvāso</hi>ti atthena ayaṃ ekakammādi saṃvāso nāma. ‘‘Saha ayanabhāvenā’’tiiminā saha ayanti pavattantīti <hi rend="bold">sahāyā</hi>ti vacanatthaṃ dasseti. <hi rend="bold">Te</hi>ti bhikkhū. <hi rend="bold">Yehi cā</hi>ti bhikkhūhi ca. <hi rend="bold">Tassā</hi>ti ukkhittakassa. <hi rend="bold">Tenā</hi>ti ukkhittakena. <hi rend="bold">Attano</hi>ti ukkhittakassāti. Tatiyaṃ.</p>

<p rend="subhead">4. Catutthapārājikasikkhāpadaṃ</p>

<p rend="bodytext" n="675"><hi rend="paranum">675</hi><hi rend="dot">.</hi> Catutthe methunarāgena avassutā nādhippetā, kāyasaṃsaggarāgena avassutāvādhippetāti āha ‘‘kāyasaṃsaggarāgena avassutā’’ti <pb ed="M" n="0.0145" />. ‘‘Purisapuggalassā’’tipadaṃ na hatthasaddena sambandhitabbaṃ, gahaṇasaddeneva sambandhitabbanti dassento āha ‘‘yaṃ purisapuggalenā’’tiādi. <hi rend="bold">Ta</hi>nti gahaṇaṃ, ‘‘hatthaggahaṇa’’nti vuttavacanaṃ upalakkhaṇamattamevāti āha ‘‘aññampī’’tiādi. Tattha <hi rend="bold">‘‘aññampī’’</hi>ti hatthagahaṇato itarampi. <hi rend="bold">Apārājikakkhette</hi>ti ubbhakkhake adhojāṇumaṇḍale. <hi rend="bold">Assā</hi>ti ‘‘hatthaggahaṇa’’ntipadassa. <hi rend="bold">Etthā</hi>ti ‘‘asaddhammassa paṭisevanatthāyā’’tipade. <hi rend="bold">Kāyasaṃsaggo</hi>ti kāyasaṃsaggo eva. Tena vuttaṃ ‘‘na methunadhammo’’ti. <hi rend="bold">Hī</hi>ti saccaṃ, yasmā vā. <hi rend="bold">Etthā</hi>ti kāyasaṃsaggagahaṇe. <hi rend="bold">Sādhaka</hi>nti ñāpakaṃ.</p>

<p rend="bodytext"><hi rend="bold">Tissitthiyo</hi>ti bhummatthe cetaṃ upayogavacanaṃ. Tīsu itthīsūti hi attho, tisso itthiyo upagantvāti vā yojetabbo. Eseva nayo paratopi. Yaṃ methunaṃ atthi, taṃ na seveti yojanā. <hi rend="bold">Na seve</hi>ti ca na sevati. Tikārassa hi ekāro. <hi rend="bold">Tayo purise</hi>ti tīsu purisesu, te vā upagantvā. <hi rend="bold">Tayo ca anariyapaṇḍake</hi>ti tīsu anariyasaṅkhātesu ubhatobyañjanakesu ca paṇḍakesu ca, te vā upagantvāti yojanā. <hi rend="bold">Na cācare methunaṃ byañjanasmi</hi>nti attano nimittasmiṃ methunaṃ na ca ācarati. Idaṃ anulomapārājikaṃ sandhāya vuttaṃ. <hi rend="bold">Chejjaṃ siyā methunadhammapaccayā</hi>ti <pb ed="V" n="1.0125" /> methunadhammakāraṇā chejjaṃ siyā, pārājikaṃ bhaveyyāti attho. <hi rend="bold">Kusalehī</hi>ti pañhāvisajjane chekehi, chekakāmehi vā. Ayaṃ pañho aṭṭhavatthukaṃ sandhāya vutto.</p>

<p rend="bodytext">Pañhāvisajjanatthāya cintentānaṃ sedamocanakāraṇattā <hi rend="bold">‘‘sedamocanagāthā’’</hi>ti vuttā. <hi rend="bold">Virujjhatī</hi>ti ‘‘na methunadhammo’’ti vacanena ‘‘chejjaṃ siyā methunadhammapaccayā’’ti vacanaṃ virujjhati, na sametīti attho. Iti ce vadeyya, na virujjhati. Kasmā? Methunadhammassa pubbabhāgattāti yojanā. Iminā methunadhammassa pubbabhāgabhūto kāyasaṃsaggova upacārena tattha methunadhammasaddena vutto, na dvayaṃdvayasamāpattīti dīpeti. <hi rend="bold">Hi</hi>saddo vitthārajotako. Parivāreyeva vuttānīti sambandho. <hi rend="bold">Vaṇṇāvaṇṇo</hi>ti sukkavisaṭṭhi. <hi rend="bold">Dhanamanuppādāna</hi>nti sañcarittaṃ <pb ed="M" n="0.0146" />. <hi rend="bold">‘‘Iminā pariyāyenā’’</hi>ti iminā lesena samīpūpacārenāti attho. <hi rend="bold">Etenupāyenā</hi>ti ‘‘hatthaggahaṇaṃ sādiyeyyā’’tipade vuttaupāyena. <hi rend="bold">Sabbapadesū</hi>ti sabbesu ‘‘saṅghāṭikaṇṇaggahaṇaṃ sādiyeyyā’’tiādīsu padesu. <hi rend="bold">Api cā</hi>ti ekaṃsena, visesaṃ vakkhāmīti adhippāyo. ‘‘Evaṃnāmakaṃ ṭhāna’’nti iminā ‘‘itthaṃnāmaṃ imassa ṭhānassā’’ti vacanatthaṃ dīpeti.</p>

<p rend="bodytext" n="676"><hi rend="paranum">676</hi><hi rend="dot">.</hi><hi rend="bold">Ekantarikāya vā</hi>ti ettha vāsaddena dvantarikādīnipi saṅgayhanti. <hi rend="bold">Yena tenā</hi>ti yena vā tena vā. Dviticatuppañcachavatthūni peyyālavasena vā vāsaddena vā gahetabbāni. <hi rend="bold">Api cā</hi>ti kiñca bhiyyo, vattabbavisesaṃ vakkhāmīti adhippāyo. <hi rend="bold">Etthā</hi>ti ‘‘āpattiyo desetvā’’ti vacane. <hi rend="bold">Hī</hi>ti saccaṃ. <hi rend="bold">Vutta</hi>nti parivāre vuttaṃ. <hi rend="bold">Tatrā</hi>ti purimavacanāpekkhaṃ. Desitā āpatti gaṇanūpikāti yojanā. <hi rend="bold">Ekaṃ</hi> vatthuṃ āpannā <hi rend="bold">yā</hi> bhikkhunīti yojanā. <hi rend="bold">Dhuranikkhepaṃ katvā</hi>ti ‘‘imañca vatthuṃ, aññampi ca vatthuṃ nāpajjissāmī’’ti dhuranikkhepaṃ katvā. Yā pana saussāhāva desetīti yojanāti. Catutthaṃ.</p>

<p rend="bodytext"><hi rend="bold">Sādhāraṇā</hi>ti bhikkhunīhi sādhāraṇā. <hi rend="bold">Etthā</hi>ti ‘‘uddiṭṭhā kho ayyāyo’’tiādivacane.</p>

<p rend="centre">Iti samantapāsādikāya vinayasaṃvaṇṇanāya</p>

<p rend="centre">Bhikkhunivibhaṅge pārājikakaṇḍavaṇṇanāya yojanā samattā.</p>

<p rend="title">2. Saṅghādisesakaṇḍaṃ</p>

<p rend="subhead">1. Paṭhamasaṅghādisesasikkhāpada-atthayojanā</p>

<p rend="bodytext"><hi rend="bold">Pārājikānantarassā</hi>ti <pb ed="V" n="1.0126" /> pārājikānaṃ anantare ṭhapitassa, saṅgītassa vā, saṅghādisesakaṇḍassāti sambandho. <hi rend="bold">Ayaṃ</hi> īdisā <hi rend="bold">anuttānatthavaṇṇanā</hi> anuttānānaṃ padānaṃ atthassa vaṇṇanā <hi rend="bold">dāni</hi> imasmiṃkāle bhavissatīti yojanā.</p>

<p rend="bodytext" n="678"><hi rend="paranum">678</hi><hi rend="dot">.</hi> Paṭhame <pb ed="M" n="0.0147" /> udakaṃ vasitaṃ acchādanaṃ anena katanti <hi rend="bold">udosito</hi>ti vacanatthena bhaṇḍasālā udositaṃ nāmāti dassento āha ‘‘udositanti bhaṇḍasālā’’ti. Ettha hi <hi rend="bold">uda</hi>saddo udakapariyāyo. Saṃyogo na ydttoyeva. <hi rend="bold">Bhaṇḍasālā</hi>ti yānādīnaṃ bhaṇḍānaṃ ṭhapanasālā. <hi rend="bold">Accāvadathā</hi>ti ettha atītyūpasaggo atikkamanattho, ātyūpasaggo dhātvatthānuvattakoti āha ‘‘atikkamitvā vadathā’’ti.</p>

<p rend="bodytext" n="679"><hi rend="paranum">679</hi><hi rend="dot">.</hi> Ussayavasena vadanaṃ <hi rend="bold">ussayavādo,</hi> soyeva <hi rend="bold">ussayavādikā</hi>ti dassento āha ‘‘ussayavādikā’’tiādi. ‘‘Mānussayavasena kodhussayavasenā’’ti iminā ussayabhedaṃ dasseti. <hi rend="bold">Sā</hi>ti ussayavādikā. <hi rend="bold">Atthato</hi>ti sarūpato. <hi rend="bold">Etthā</hi>ti padabhājane. Aḍḍanaṃ abhiyuñjanaṃ <hi rend="bold">aḍḍo</hi>ti katvā dvinnaṃ janānaṃ aḍḍo vohārikānaṃ vinicchayakāraṇaṃ hoti, tasmā vuttaṃ ‘‘aḍḍoti vohārikavinicchayo vuccatī’’ti, muddhajatatiyakkharoyeva. <hi rend="bold">Ya</hi>nti aḍḍaṃ. <hi rend="bold">Yatthā</hi>ti yasmiṃ kismiṃci ṭhāne. Dvinnaṃ aḍḍakārakānaṃ vohāraṃ jānantīti <hi rend="bold">vohārikā,</hi> akkhadassā, tesaṃ. <hi rend="bold">Dvīsu janesū</hi>ti aḍḍakārakesu janesu dvīsu. <hi rend="bold">Yo kocī</hi>ti aḍḍakārako vā añño vā yo koci.</p>

<p rend="bodytext"><hi rend="bold">Etthā</hi>ti ‘‘ekassa ārocetī’’tiādivacane. <hi rend="bold">Yattha katthacī</hi>ti yaṃkiñci ṭhānaṃ āgatepīti sambandho. <hi rend="bold">Athā</hi>ti pacchā. <hi rend="bold">Sā</hi>ti bhikkhunī. <hi rend="bold">So</hi>ti upāsako.</p>

<p rend="bodytext">‘‘Kappiyakārakenā’’tipadaṃ ‘‘kathāpetī’’tipade kāritakammaṃ. <hi rend="bold">Tatthā</hi>ti kappiyakārakaitaresu <pb ed="V" n="1.0127" />. Vohārikehi kateti sambandho. <hi rend="bold">Gatigata</hi>nti cirakālapattaṃ. <hi rend="bold">Sutapubba</hi>nti pubbe sutaṃ. <hi rend="bold">Athā</hi>ti sutapubbattā eva. <hi rend="bold">Te</hi>ti vohārikā, dentīti sambandho.</p>

<p rend="bodytext"><hi rend="bold">Paṭhama</hi>nti samanubhāsanato pubbaṃ. <hi rend="bold">Āpattī</hi>ti āpajjanaṃ. <hi rend="bold">Etassā</hi>ti saṅghādisesassa. <hi rend="bold">Ayaṃ hī</hi>ti ayaṃ eva, vakkhamāno evāti attho. <hi rend="bold">Etthā</hi>ti padabhājane. <hi rend="bold">Saha vatthujjhācārā</hi>ti vatthujjhācārena saha, vākyameva, na samāso. <hi rend="bold">Vatthujjhācārā</hi>ti karaṇatthe nissakkavacanaṃ daṭṭhabbaṃ <pb ed="M" n="0.0148" />. Tena vuttaṃ ‘‘saha vatthujjhācārenā’’ti. <hi rend="bold">Bhikkhuni</hi>nti āpattimāpannaṃ bhikkhuniṃ. <hi rend="bold">Saṅghato</hi>ti bhikkhunisaṅghamhā. Anīyasaddo hetukattābhidhāyakoti āha ‘‘nissāretīti nissāraṇīyo’’ti. Bhikkhunisaṅghato nissarati, nissāriyati vā anenāti <hi rend="bold">nissāraṇīyo</hi>ti karaṇatthopi yuttoyeva. <hi rend="bold">Tatthā</hi>ti padabhājane. <hi rend="bold">Ya</hi>nti saṅghādisesaṃ. <hi rend="bold">So</hi>ti saṅghādiseso. Padabhājanassa attho kāraṇopacārena daṭṭhabbo. <hi rend="bold">Hī</hi>ti saccaṃ. <hi rend="bold">Kenacī</hi>ti puggalena, na nissārīyatīti sambandho. Tena dhammena karaṇabhūtena, hetubhūtena vā. <hi rend="bold">So</hi>ti dhammo.</p>

<p rend="bodytext">Aḍḍakārakamanussehi vuccamānāti yojanā. <hi rend="bold">Saya</hi>nti sāmaṃ. <hi rend="bold">Tato</hi>ti gamanato, paranti sambandho. Bhikkhuniyā vā kataṃ ārocetūti yojanā.</p>

<p rend="bodytext"><hi rend="bold">Dhammika</hi>nti dhammena sabhāvena yuttaṃ. <hi rend="bold">Yathā</hi>ti yenākārena. <hi rend="bold">Ta</hi>nti ākāraṃ. <hi rend="bold">Tatthā</hi>ti ‘‘anodissa ācikkhatī’’ti vacane.</p>

<p rend="bodytext"><hi rend="bold">Dhuttādayo</hi>ti ādisaddena corādayo saṅgaṇhāti. <hi rend="bold">Sā</hi>ti ācikkhanā. <hi rend="bold">Ta</hi>nti ācikkhanaṃ. <hi rend="bold">Tesa</hi>nti gāmadārakādīnaṃ. <hi rend="bold">Daṇḍa</hi>nti dhanadaṇḍaṃ. <hi rend="bold">Gīvā hotī</hi>ti iṇaṃ hoti. Adhippāye satipīti yojanā. <hi rend="bold">Tassā</hi>ti anācāraṃ carantassa.</p>

<p rend="bodytext"><hi rend="bold">Kevalaṃ hī</hi>ti kevalameva. <hi rend="bold">Ta</hi>nti rakkhaṃ. <hi rend="bold">Kārake</hi>ti anācārassa kārake. <hi rend="bold">Tesa+?</hi>Nti kārakānaṃ.</p>

<p rend="bodytext"><hi rend="bold">Tesa</hi>nti harantānaṃ. ‘‘Anatthakāmatāyā’’ti iminā bhayādinā vutte natthi dosoti dasseti. <hi rend="bold">Hī</hi>ti laddhadosajotako. <hi rend="bold">Attano vacanakaraṃ…pe… vattuṃ vaṭṭatī</hi>ti attano vacanaṃ ādiyissatīti vutte vacanaṃ anādiyitvā daṇḍe gahitepi natthi doso daṇḍagahaṇassa paṭikkhittattā. <hi rend="bold">Dāsadāsīvāpiādīna</hi>nti ādisaddena khettādayo saṅgayhanti.</p>

<p rend="bodytext"><hi rend="bold">Vuttanayenevā</hi>ti <pb ed="V" n="1.0128" /> atītaṃ ārabbha ācikkhane vuttanayena eva. ‘‘Āyatiṃ akaraṇatthāyā’’ti iminā anāgataṃ ārabbha odissa ācikkhanaṃ <pb ed="M" n="0.0149" /> dasseti. ‘‘Kena evaṃ kata’’nti pucchāya atīte katapubbaṃ pucchati. <hi rend="bold">Sāpī</hi>ti pisaddo vuttasampiṇḍanattho. <hi rend="bold">Hī</hi>ti saccaṃ, yasmā vā.</p>

<p rend="bodytext">Vohārikā daṇḍentīti sambandho. <hi rend="bold">Daṇḍentī</hi>ti vadhadaṇḍena ca dhanadaṇḍena ca āṇaṃ karonti.</p>

<p rend="bodytext"><hi rend="bold">Yo cāya</hi>nti yo ca ayaṃ. Bhikkhunīnaṃ yo ayaṃ nayo vutto, eseva nayo bhikkhūnampi nayoti yojanā. ‘‘Eseva nayo’’ti vuttavacanameva vitthārento āha ‘‘bhikkhunopi hī’’tiādi. ‘‘Tathā’’tiiminā ‘‘odissā’’tipadaṃ atidisati. <hi rend="bold">Te cā</hi>ti te ca vohārikā. <hi rend="bold">Hī</hi>ti saccaṃ, yasmā vāti. Paṭhamaṃ.</p>

<p rend="subhead">2. Dutiyasaṅghādisesasikkhāpadaṃ</p>

<p rend="bodytext" n="682"><hi rend="paranum">682</hi><hi rend="dot">.</hi> Dutiye varitabbaṃ icchitabbanti <hi rend="bold">varaṃ,</hi> tameva bhaṇḍanti <hi rend="bold">varabhaṇḍa</hi>nti dassento āha ‘‘mahagghabhaṇḍa’’nti. ‘‘Muttā’’tiādinā tassa sarūpaṃ dasseti.</p>

<p rend="bodytext" n="683"><hi rend="paranum">683</hi><hi rend="dot">.</hi> Āpubbo lokasaddo abhimukhaṃ lokanattho hoti, upubbo uddhaṃ lokanattho, opubbo adho lokanattho, vipubbo ito cito ca vītiharaṇalokanattho, apapubbo āpucchanattho. Idha pana apapubbattā āpucchanatthoti āha ‘‘anāpucchitvā’’ti. Mallagaṇa bhaṭiputta gaṇādikantiādīsu <hi rend="bold">mallagaṇo</hi> nāma nārāyanabhattiko gaṇo. <hi rend="bold">Bhaṭiputtagaṇo</hi> nāma kumārabhattiko gaṇo. Ādisaddena aññampi gāmanigame anusāsituṃ samatthaṃ gaṇaṃ saṅgaṇhāti. Atha vā <hi rend="bold">mallagaṇo</hi>ti mallarājūnaṃ gaṇo. Te hi gaṇaṃ katvā kusinārāyaṃ rajjaṃ anusāsanti, te sandhāya vuttaṃ ‘‘mallagaṇo’’ti. <hi rend="bold">Bhaṭiputtagaṇo</hi>ti licchavigaṇo pariyāyantarena vutto. Licchavirājūnañhi pubbarājāno bhaṭināmakassa jaṭilassa puttā honti, tesaṃ vaṃse pavattā etarahi licchavirājānopi bhaṭiputtāti vuccanti. Jaṭilo pana bārāṇasirañño putte nadisotena vuyhamāne nadito uddharitvā attano <pb ed="M" n="0.0150" /> assame puttaṃ katvā bharaṇattā posanattā <hi rend="bold">bhaṭī</hi>ti vuccati, tassa puttattā licchavigaṇo <hi rend="bold">bhaṭiputto</hi>ti vuccati. Tepi gaṇaṃ katvā vesāliyaṃ rajjaṃ anusāsanti, taṃ sandhāya vuttaṃ ‘‘bhaṭiputtagaṇo’’ti. <hi rend="bold">Dhammagaṇo</hi> nāma sāsanadhammabhattiko <pb ed="V" n="1.0129" /> gaṇo. <hi rend="bold">Gandhikaseṇī</hi>ti gandhakārānaṃ samajātikānaṃ sippikānaṃ gaṇo. <hi rend="bold">Dussikaseṇī</hi>ti dussakārānaṃ samajātikānaṃ pesakārānaṃ gaṇo. Ādisaddena tacchakaseṇirajakaseṇiādayo saṅgayhanti. <hi rend="bold">Yattha yatthā</hi>ti yasmiṃ yasmiṃ ṭhāne. <hi rend="bold">Hī</hi>ti saccaṃ. <hi rend="bold">Te evā</hi>ti gaṇādayo eva. Puna <hi rend="bold">te</hi>ti gaṇādayo. <hi rend="bold">Ida</hi>nti ‘‘gaṇaṃ vā’’tiādivacanaṃ. <hi rend="bold">Etthā</hi>ti rājādīsu. Saṅghāpucchanameva padhānakāraṇanti āha ‘‘bhikkhunisaṅgho āpucchitabbovā’’ti. <hi rend="bold">Kappagatika</hi>nti kappaṃ gacchatīti kappagatā, sā eva kappagatikā, taṃ.</p>

<p rend="bodytext">Kenaci karaṇīyena khaṇḍasīmaṃ agantvā kenaci karaṇīyena bhikkhunīsu pakkantāsūti yojanā. <hi rend="bold">Nissitakaparisāyā</hi>ti antevāsikaparisāya. <hi rend="bold">Vuṭṭhāpentiyā</hi>ti upasampādentiyāti. Dutiyaṃ.</p>

<p rend="subhead">3. Tatiyasaṅghādisesasikkhāpadaṃ</p>

<p rend="bodytext" n="692"><hi rend="paranum">692</hi><hi rend="dot">.</hi> Tatiye dutiyena pādena atikkantamatteti sambandho. Parikkhepārahaṭṭhānaṃ nāma gharūpacārato paṭhamaleḍḍupāto. Saṅkhepato vuttamatthaṃ vitthārato dassento āha <hi rend="bold">‘‘api cetthā’’</hi>tiādi. <hi rend="bold">Etthā</hi>ti imasmiṃ sikkhāpade. <hi rend="bold">Upacāre vā</hi>ti aparikkhittassa gāmassa parikkhepārahaṭṭhāne vā. <hi rend="bold">Tato</hi>ti gāmantarato, khaṇḍapākārena vā vatichiddena vā pavisitunti sambandho.</p>

<p rend="bodytext">Sambaddhā vati etesanti <hi rend="bold">sambaddhavatikā,</hi> dve gāmā. <hi rend="bold">Vihāra</hi>nti bhikkhunivihāraṃ. <hi rend="bold">Tato pana gāmato</hi>ti tato itaragāmato pana, nikkhantāya bhikkhuniyā ṭhātabbanti sambandho. <hi rend="bold">Ussāraṇā vā</hi>ti manussānaṃ ussāraṇā vā.</p>

<p rend="bodytext"><hi rend="bold">Janā</hi>ti <pb ed="M" n="0.0151" /> gāmabhojakā janā. <hi rend="bold">Ekaṃ gāma</hi>nti yaṃkiñci icchitaṃ ekaṃ gāmaṃ. <hi rend="bold">Tato</hi>ti gāmato. ‘‘Kasmā’’ti imāya pucchāya ‘‘viharato ekaṃ gāmaṃ gantuṃ vaṭṭatī’’ti vacanassa kāraṇaṃ pucchati. ‘‘Vihārassa catugāmasādhāraṇattā’’tiiminā visajjanena taṃ pucchaṃ visajjeti.</p>

<p rend="bodytext"><hi rend="bold">Yatthā</hi>ti yassaṃ nadiyaṃ. Uttarantiyā ekadvaṅgulamattampi antaravāsako temiyati, sā nadī nāmāti yojanā. Yathā nivasiyamānāya timaṇḍalapaṭicchādanaṃ hoti, evaṃ nivatthāyāti yojanā <pb ed="V" n="1.0130" />. Bhikkhuniyā uttarantiyā antaravāsakoti sambandho. <hi rend="bold">Yattha katthacī</hi>ti yasmiṃ kismiṃci ṭhāne. ‘‘Setunā gacchati, anāpattī’’tiiminā padasā uttarantiyā eva āpattīti dasseti. <hi rend="bold">Uttaraṇakāle</hi>ti nadito uttaraṇakāle. <hi rend="bold">Ākāsagamana</hi>nti iddhiyā gamanaṃ. Ādisaddena hatthipiṭṭhiādayo saṅgaṇhāti. <hi rend="bold">Akkamantiyā</hi>ti atikkamantiyā. <hi rend="bold">Etthā</hi>ti dvīsu tīsu bhikkhunīsu. <hi rend="bold">Orimatīramevā</hi>ti apāratīrameva. <hi rend="bold">Tameva tīra</hi>nti orimatīrameva. <hi rend="bold">Paccuttaratī</hi>ti paṭinivattitvā uttarati.</p>

<p rend="bodytext">Kurumānā bhikkhunī karotīti yojanā. <hi rend="bold">Assā</hi>ti bhikkhuniyā ajānantiyā eva cāti sambandho, anādare cetaṃ sāmivacanaṃ. <hi rend="bold">Atha panā</hi>ti athasaddo yadipariyāyo, kiriyāpadena yojetabbo. Atha acchati, atha na otaratīti attho. <hi rend="bold">Acchatī</hi>ti vasati. <hi rend="bold">Hī</hi>ti saccaṃ. <hi rend="bold">Idhā</hi>ti ‘‘ekā vā rattiṃ vippavaseyyā’’tipade.</p>

<p rend="bodytext"><hi rend="bold">Evaṃ vuttalakkhaṇamevā</hi>ti evaṃ abhidhammapariyāyena vuttalakkhaṇameva. <hi rend="bold">Taṃ paneta</hi>nti taṃ pana araññaṃ. <hi rend="bold">Tenevā</hi>ti āpannahetunā eva. <hi rend="bold">Aṭṭhakathāya</hi>nti mahāaṭṭhakathāyaṃ. Bhikkhunīsu pavisantīsūti sambandho, niddhāraṇatthe cetaṃ bhummavacanaṃ. <hi rend="bold">Etthā</hi>ti dassanūpacārasavanūpacāresu. Yattha okāse ṭhitaṃ dutiyikā passati, so okāso <hi rend="bold">dassanūpacāro nāmā</hi>ti yojanā. <hi rend="bold">Sāṇipākārantarikāpī</hi>ti sāṇipākārena byavahikāpi. Yattha okāse ṭhitā…pe… saddaṃ suṇāti, so okāso <hi rend="bold">savanūpacāro</hi> nāmāti yojanā. <hi rend="bold">Maggamūḷhasaddenā</hi>ti magge mūḷhānaṃ saddena. <hi rend="bold">Dhammassavanārocanasaddenā</hi>ti dhammassavanatthāya ārocanānaṃ saddena. Maggamūḷhasaddena saddāyantiyā saddaṃ suṇāti viya <pb ed="M" n="0.0152" /> ca dhammassavanārocanasaddena saddāyantiyā saddaṃ suṇāti viya ca ‘‘ayye’’ti saddāyantiyā saddaṃ suṇātīti yojanā. <hi rend="bold">Saddāyantiyā</hi>ti saddaṃ karontiyā. Nāmadhātu hesā. <hi rend="bold">Evarūpe</hi>ti ‘‘maggamūḷhasaddena viyā’’tiādinā vutte evarūpe.</p>

<p rend="bodytext"><hi rend="bold">Titthāyatanaṃ saṅkantā vā</hi>ti titthīnaṃ vāsaṭṭhānaṃ saṅkantā vā. Iminā <hi rend="bold">‘‘pakkhasaṅkantā’’</hi>ti ettha pakkhasaddassa paṭipakkhavācakattā tena sāsanapaṭipakkhā titthiyā eva gahetabbāti dasseti. <hi rend="bold">Titthiyā</hi> hi sāsanassa paṭipakkhā hontīti. Tatiyaṃ.</p>

<p rend="subhead">4. Catutthasaṅghādisesasikkhāpadaṃ</p>

<p rend="bodytext" n="694"><hi rend="paranum">694</hi><hi rend="dot">.</hi> Catutthe pādassa ṭhapanakaṃ pīṭhaṃ <hi rend="bold">pādapīṭhaṃ</hi>. Pādassa ṭhapanakā kathalikā <hi rend="bold">pādakathalikā</hi>ti <pb ed="V" n="1.0131" /> dassento āha ‘‘pādapīṭhaṃ nāmā’’tiādi. <hi rend="bold">Anaññāyā</hi>ti ettha yakāro tvāpaccayassa kāriyoti āha ‘‘ajānitvā’’ti. <hi rend="bold">Netthāravatte</hi>ti ukkhepanīyakammato nittharaṇakāraṇe vatte. ‘‘Vattamāna’’ntiiminā ‘‘vattanti’’nti ettha antapaccayaṃ nayena dassetīti. Catutthaṃ.</p>

<p rend="subhead">5. Pañcamasaṅghādisesasikkhāpadaṃ</p>

<p rend="bodytext" n="701"><hi rend="paranum">701</hi><hi rend="dot">.</hi> Pañcame <hi rend="bold">‘‘ekato avassute’’</hi>ti ettha heṭṭhā vuttanayena ‘‘ekato’’ti sāmaññato vuttepi bhikkhuniyā eva gahetabbabhāvañca topaccayassa chaṭṭhutthe pavattabhāvañca avassubhapade bhāvatthañca dassetuṃ vuttaṃ ‘‘bhikkhuniyā avassutabhāvo daṭṭhabbo’’ti. <hi rend="bold">Eta</hi>nti ‘‘bhikkhuniyā avassutabhāvo’’ti vacanaṃ. <hi rend="bold">Ta</hi>nti avacanaṃ. <hi rend="bold">Pāḷiyā</hi>ti imāya sikkhāpadapāḷiyāti. Pañcamaṃ.</p>

<p rend="subhead">6. Chaṭṭhasaṅghādisesasikkhāpadaṃ</p>

<p rend="bodytext" n="705"><hi rend="paranum">705</hi><hi rend="dot">.</hi> Chaṭṭhe <hi rend="bold">yato tva</hi>nti ettha kāraṇatthe topaccayoti āha <hi rend="bold">‘‘yasmā’’</hi>ti. <hi rend="bold">Kassā hontī</hi>ti uyyojikāuyyojitāsu kassā bhikkhuniyā hontīti yojanā. <hi rend="bold">Na</hi><pb ed="M" n="0.0153" /><hi rend="bold">detī</hi>ti uyyojikā uyyojitāya na deti. <hi rend="bold">Na paṭiggaṇhātī</hi>ti uyyojitā uyyojikāya hatthato na paṭiggaṇhāti. <hi rend="bold">Paṭiggaho tena na vijjatī</hi>ti teneva kāraṇena uyyojikāya hatthato uyyojitāya paṭiggaho na vijjati. <hi rend="bold">Āpajjati garukaṃ, na lahuka</hi>nti evaṃ santepi uyyojikā garukameva saṅghādisesāpattiṃ āpajjati, na lahukaṃ. <hi rend="bold">Tañcā</hi>ti taṃ āpajjanañca. <hi rend="bold">Paribhogapaccayā</hi>ti uyyojikāya paribhogasaṅkhātā kāraṇāti ayaṃ gāthāyattho.</p>

<p rend="bodytext"><hi rend="bold">Itarissā panā</hi>ti uyyojitāya pana bhikkhuniyā. <hi rend="bold">Paṭhamasikkhāpade</hi>ti pañcamasikkhāpade. Pañcamasikkhāpadañhi iminā sikkhāpadena yugaḷabhāvena sadisattā imaṃ upādāya paṭhamanti vuttanti. Chaṭṭhaṃ.</p>

<p rend="subhead">7. Sattamasaṅghādisesasikkhāpadaṃ</p>

<p rend="bodytext" n="709"><hi rend="paranum">709</hi><hi rend="dot">.</hi> Sattame <pb ed="V" n="1.0132" /><hi rend="bold">yāvatatiyakapadattho</hi>ti ‘‘yāvatatiyaka’’nti uccāritassa padassa attho veditabboti sambandhoti. Sattamaṃ.</p>

<p rend="subhead">8. Aṭṭhamasaṅghādisesasikkhāpadaṃ</p>

<p rend="bodytext" n="715"><hi rend="paranum">715</hi><hi rend="dot">.</hi> Aṭṭhame <hi rend="bold">kismiṃcideva adhikaraṇe</hi>ti niddhāraṇīyassa niddhāraṇasamudāyena avinābhāvato āha ‘‘catunna’’nti. Kasmā pana niddhāraṇasamudāyaniddhāraṇīyabhāvena vuttaṃ, nanu padabhājane cattāripi adhikaraṇāni vuttānīti āha ‘‘padabhājane panā’’tiādīti. Aṭṭhamaṃ.</p>

<p rend="subhead">9. Navamasaṅghādisesasikkhāpadaṃ</p>

<p rend="bodytext" n="723"><hi rend="paranum">723</hi><hi rend="dot">.</hi> Navame <hi rend="bold">saṃsaṭṭha</hi>saddo missapariyāyoti āha ‘‘missībhūtā’’ti. ‘‘Ananulomenā’’tiiminā <hi rend="bold">‘‘ananulomikenā’’</hi>ti ettha ikasaddo svatthoti dasseti. Koṭṭanañca pacanañca gandhapisanañca mālāganthanañca. Ādisaddena aññepi ananulomike kāyike saṅgaṇhāti. Sāsanāharaṇañca paṭisāsanaharaṇañca sañcarittañca. Ādisaddena aññepi ananulomike vācasike saṅgaṇhāti. <hi rend="bold">Etāsa</hi>nti bhikkhunīnaṃ. <hi rend="bold">Siloko</hi>ti yasoti. Navamaṃ.</p>

<p rend="subhead">10. Dasamasaṅghādisesasikkhāpadaṃ</p>

<p rend="bodytext" n="727"><hi rend="paranum">727</hi><hi rend="dot">.</hi> Dasame <pb ed="M" n="0.0154" /><hi rend="bold">evācārā</hi>ti ettha niggahitalopavasena sandhīti āha ‘‘evaṃācārā’’ti. ‘‘Yādiso’’tiādinā evaṃsaddassa nidassanādīsu (abhidhānappadīpikāyaṃ 1186 gāthāyaṃ) ekādasasu atthesu upamatthaṃ dasseti. <hi rend="bold">Sabbatthā</hi>ti ‘‘evaṃsaddā evaṃsilokā’’ti sabbesu padesu. <hi rend="bold">Uññāyā</hi>ti ettha okāraviparīto ukāroti āha ‘‘avaññāyā’’ti. ‘‘Nīcaṃ katvā jānanāyā’’ti iminā avasaddo nīcattho, ñādhātu avabodhanatthoti dasseti. ‘‘Paribhavaññāyā’’ti vattabbe uttarapadalopavasena <hi rend="bold">‘‘paribhavenā’’</hi>ti vuttanti āha ‘‘paribhavitvā jānanenā’’ti. <hi rend="bold">Akkhantiyā</hi>ti ettha sahanakhantiyevādhippetā, neva anulomakhanti, na diṭṭhinijjhānakkhantīti dassento āha ‘‘asahanatāyā’’ti. <hi rend="bold">Vebhassiyā</hi>ti ettha visesena bhāseti <pb ed="V" n="1.0133" /> obhāsetīti vibhāso ānubhāvo, vibhāso imassa saṅghassa atthīti vibhasso saṅgho, bahvatthe ca atisayatthe ca sapaccayo hoti. Kasmā? Mantupaccayatthattā ‘‘lomaso’’tiādīsu (jā. 1.14.57) viya, bahuānubhāvo atisayaānubhāvo saṅghoti vuttaṃ hoti, saṃyogaparattā ākārassa rasso. Vibhassassa bhāvo vebhassiyaṃ, bahuānubhāvo atisayaānubhāvoyeva. Iti imamatthaṃ dassento āha ‘‘balavabhassabhāvenā’’ti. Tattha balavaiti padena mantuatthe pavattassa sappaccayassa bahvatthañca atisayatthañca dasseti, bhāvaiti padena ṇiyapaccayassa bhāvatthaṃ, enaiti padena nissakkavacanassa karaṇatthe pavattabhāvaṃ dasseti. Tamevatthamāvikaronto āha ‘‘attano balavappakāsanenā’’ti. Tattha <hi rend="bold">attano</hi>ti attasaṅkhātassa saṅghassa. <hi rend="bold">Balavappakāsanenā</hi>ti bahuānubhāvappakāsanena, atisayaānubhāvappakāsanena vā. Balavappakāsanaṃ nāma atthato paresaṃ samutrāsanamevāti āha ‘‘samutrāsanenāti attho’’ti. <hi rend="bold">Dubbalabhāvenā</hi>ti ettha bhāvaitipadena ṇyapaccayassa bhāvatthaṃ, enaitipadena <pb ed="M" n="0.0155" /> nissakkavacanassa karaṇatthaṃ dassetīti daṭṭhabbaṃ. <hi rend="bold">Sabbatthā</hi>ti ‘‘uññāyā’’tiādīsu sabbesu padesu. Casaddo luttaniddiṭṭhoti āha ‘‘evaṃ samuccayattho daṭṭhabbo’’ti. <hi rend="bold">Viviccathā</hi>ti ettha vītyūpasaggo vināsaddattho, vicadhātu sattatthoti āha ‘‘vinā hothā’’ti. Dasamaṃ.</p>

<p rend="bodytext">Anantarā pakkhipitvāti sambandho. Mahāvibhaṅgato āharitāni imāni tīṇi sikkhāpadānīti yojanā. Nava paṭhamāpattikā veditabbāti sambandho. Sabbepi dhammāti yojanā. <hi rend="bold">Etthā</hi>ti ‘‘uddiṭṭhā kho’’tiādipāṭhe. <hi rend="bold">Taṃ panā</hi>ti pakkhamānattaṃ panāti.</p>

<p rend="centre">Iti samantapāsādikāya vinayasaṃvaṇṇanāya</p>

<p rend="bodytext">Bhikkhunivibhaṅge</p>

<p rend="centre">Sattarasakavaṇṇanāya yojanā samattā.</p>

<p rend="title">3. Nissaggiyakaṇḍaṃ</p>

<p rend="subhead">1. Paṭhamanissaggiyapācittiyasikkhāpada-atthayojanā</p>

<p rend="bodytext">Tiṃsa nissaggiyā ye dhammā bhikkhunīnaṃ bhagavatā pakāsitā, tesaṃ dhammānaṃ <hi rend="bold">dāni</hi> imasmiṃ kāle ayaṃ saṃvaṇṇanākkamo bhavatīti yojanā.</p>

<p rend="bodytext" n="733"><hi rend="paranum">733</hi><hi rend="dot">.</hi> Paṭhame <pb ed="V" n="1.0134" /><hi rend="bold">āmattikāpaṇa</hi>nti ettha āmattasaddo bhājanapariyāyoti āha ‘‘bhājanānī’’ti. Bhājanāni hi amanti paribhuñjitabbabhāvaṃ gacchantīti <hi rend="bold">‘‘amattānī’’</hi>ti vuccanti. Amattāni vikkiṇantīti <hi rend="bold">‘‘āmattikā’’</hi>ti vacanatthaṃ dassento āha <hi rend="bold">‘‘tānī’’</hi>tiādi. <hi rend="bold">Tesa</hi>nti āmattikānaṃ. <hi rend="bold">Taṃ vā</hi>ti āmattikāpaṇaṃ vā.</p>

<p rend="bodytext" n="734"><hi rend="paranum">734</hi><hi rend="dot">.</hi> ‘‘Sannidhi’’nti iminā saṃnipubbo cisaddo ucinanatthoti dasseti. <hi rend="bold">Hi</hi>saddo visesajotako. <hi rend="bold">Tatthā</hi>ti mahāvibhaṅge. <hi rend="bold">Idhā</hi>ti bhikkhunivibhaṅge.</p>

<p rend="bodytext"><hi rend="bold">Idampī</hi>ti idaṃ sikkhāpadampi. Pisaddo mahāvibhaṅgasikkhāpadaṃ apekkhatīti. Paṭhamaṃ.</p>

<p rend="subhead">2. Dutiyanissaggiyapācittiyasikkhāpadaṃ</p>

<p rend="bodytext" n="738"><hi rend="paranum">738</hi><hi rend="dot">.</hi> Dutiye <pb ed="M" n="0.0156" /> ahatacoḷānampi sedamalādikilinne virūpattā ‘‘jiṇṇacoḷā’’ti vuttaṃ. ‘‘Api ayyāhī’’tiiminā ‘‘apa ayyāhī’’tipadavibhāgaṃ nivatteti.</p>

<p rend="bodytext" n="740"><hi rend="paranum">740</hi><hi rend="dot">.</hi> Sabbampi etaṃ cīvaranti yojanā. <hi rend="bold">Evaṃ paṭiladdha</hi>nti evaṃ nissajjitvā laddhaṃ. <hi rend="bold">Yathādāneyevā</hi>ti yathā dāyakehi dinnaṃ, tasmiṃ dāneyeva upanetabbaṃ, akālacīvareyeva pakkhipitabbanti atthoti. Dutiyaṃ.</p>

<p rend="subhead">3. Tatiyanissaggiyapācittiyasikkhāpadaṃ</p>

<p rend="bodytext" n="743"><hi rend="paranum">743</hi><hi rend="dot">.</hi> Tatiye <hi rend="bold">handa</hi>saddo vavassaggatthe nipātoti āha ‘‘handāti gaṇhā’’ti. Bahūni nissaggiyānīti sambandho. <hi rend="bold">Saṃharitvā</hi>ti visuṃ visuṃ saṅgharitvāti. Tatiyaṃ.</p>

<p rend="subhead">4. Catutthanissaggiyapācittiyasikkhāpadaṃ</p>

<p rend="bodytext" n="748"><hi rend="paranum">748</hi><hi rend="dot">.</hi> Catutthe kiṇāti anenāti <hi rend="bold">kaya</hi>nti vacanatthena mūlaṃ kayaṃ nāmāti āha ‘‘mūlenā’’ti. <hi rend="bold">Sā</hi>ti thullanandā, āha kirāti sambandho. Ñādhātuyā avabodhanatthato aññampi <hi rend="bold">ñā</hi>dhātuyā yācanatthaṃ dassento āha ‘‘yācitvā vā’’ti.</p>

<p rend="bodytext" n="752"><hi rend="paranum">752</hi><hi rend="dot">.</hi><hi rend="bold">Ya</hi>nti <pb ed="V" n="1.0135" /> sabbitelādi. <hi rend="bold">Taññevā</hi>ti sabbitelādimeva. <hi rend="bold">Yamaka</hi>nti sabbiṃ saha telena yugaḷaṃ katvā. <hi rend="bold">Vejjenā</hi>ti bhisakkena. So hi āyubbedasaṅkhātaṃ vijjaṃ jānātīti <hi rend="bold">vejjo</hi>ti ca rogañca tassa nidānañca bhesajjañca vidati jānātītipi <hi rend="bold">vejjo</hi>ti ca vuccati. <hi rend="bold">Tato</hi>ti vejjena vuttakāraṇā. <hi rend="bold">Kahāpaṇassā</hi>ti kahāpaṇena, ābhatanti sambandhoti. Catutthaṃ.</p>

<p rend="subhead">5. Pañcamanissaggiyapācittiyasikkhāpadaṃ</p>

<p rend="bodytext" n="753"><hi rend="paranum">753</hi><hi rend="dot">.</hi> Pañcame <hi rend="bold">sā</hi>ti sikkhamānā. <hi rend="bold">Aya</hi>nti sikkhamānā. <hi rend="bold">Addhā</hi>ti ekaṃsena. <hi rend="bold">‘‘Cetāpetvā’’</hi>ti ettha citisaddo jānanatthoti āha ‘‘jānāpetvā’’ti. Pañcamaṃ.</p>

<p rend="subhead">6. Chaṭṭhanissaggiyapācittiyasikkhāpadaṃ</p>

<p rend="bodytext" n="758"><hi rend="paranum">758</hi><hi rend="dot">.</hi> Chaṭṭhe <pb ed="M" n="0.0157" /> chandaṃ uppādetvā gahitaṃ <hi rend="bold">chandaka</hi>nti vacanatthaṃ dassento āha ‘‘chandaka’’ntiādi. <hi rend="bold">Dhammakicca</hi>nti puññakaraṇīyaṃ. <hi rend="bold">Dhamma</hi>saddo hettha puññavācako. <hi rend="bold">Ya</hi>nti vatthuṃ. <hi rend="bold">Paresa</hi>nti attanā aññesaṃ. <hi rend="bold">‘‘Eta’’</hi>nti ‘‘chandaka’’nti etaṃ nāmaṃ. ‘‘Aññassatthāya dinnenā’’tiiminā aññassa attho <hi rend="bold">aññadattho,</hi> dakāro padasandhikaro, tadatthāya dinno <hi rend="bold">aññadatthiko</hi>ti vacanatthaṃ dasseti. ‘‘Aññaṃ uddisitvā dinnenā’’tiiminā aññaṃ uddisitvā dinnaṃ <hi rend="bold">aññuddisika</hi>nti vacanatthaṃ dasseti. ‘‘Saṅghassa pariccattenā’’ti iminā saṅghassa pariccatto <hi rend="bold">saṅghiko</hi>ti vacanatthaṃ dasseti.</p>

<p rend="bodytext" n="762"><hi rend="paranum">762</hi><hi rend="dot">.</hi><hi rend="bold">Yadatthāyā</hi>ti yesaṃ cīvarādīnaṃ atthāya. Yasaddena samāsabhāvato pubbe niggahitāgamo hoti. <hi rend="bold">Ta</hi>nti cīvarādikaṃ. <hi rend="bold">Tumhehī</hi>ti dāyake sandhāya vuttaṃ. <hi rend="bold">Upaddavesū</hi>ti dubbhikkhādiupasaggesu. <hi rend="bold">Yaṃ vā taṃ vā</hi>ti cīvaraṃ vā aññe vā piṇḍapātādiketi yaṃ vā taṃ vāti. Chaṭṭhaṃ.</p>

<p rend="subhead">7. Sattamanissaggiyapācittiyasikkhāpadaṃ</p>

<p rend="bodytext" n="764"><hi rend="paranum">764</hi><hi rend="dot">.</hi> Sattame <hi rend="bold">saññācikenā</hi>ti ettha saṃsaddassa sayamatthe pavattibhāvaṃ dassetuṃ vuttaṃ ‘‘sayaṃ yācitakenā’’ti. <hi rend="bold">Etadevā</hi>ti ‘‘saññācikenā’’ti padameva. <hi rend="bold">Etthā</hi>ti imasmiṃ sikkhāpadeti. Sattamaṃ.</p>

<p rend="subhead">8. Aṭṭhamanissaggiyapācittiyasikkhāpadaṃ</p>

<p rend="bodytext" n="769"><hi rend="paranum">769</hi><hi rend="dot">.</hi> Aṭṭhame <pb ed="V" n="1.0136" /><hi rend="bold">gaṇassā</hi>ti bhikkhunigaṇassa. Iminā <hi rend="bold">‘‘mahājanikenā’’</hi>ti ettha bhikkhunigaṇova mahājanoti adhippetoti dīpetīti. Aṭṭhamaṃ.</p>

<p rend="subhead">9. Navamanissaggiyapācittiyasikkhāpadaṃ</p>

<p rend="bodytext" n="774"><hi rend="paranum">774</hi><hi rend="dot">.</hi> Navame <hi rend="bold">ito</hi>ti imasmā aṭṭhamasikkhāpadato. <hi rend="bold">Adhikatara</hi>nti atirekataranti. Navamaṃ.</p>

<p rend="subhead">10. Dasamanissaggiyapācittiyasikkhāpadaṃ</p>

<p rend="bodytext" n="778"><hi rend="paranum">778</hi><hi rend="dot">.</hi> Dasame <pb ed="M" n="0.0158" /> ‘‘vinassatī’’tiiminā <hi rend="bold">‘‘undriyatī’’</hi>ti ettha udidhātuyā nassanatthaṃ dasseti dhātūnamanekatthattā. <hi rend="bold">Paripatatī</hi>ti parigalitvā patati. Iminā nassanākāraṃ dasseti. <hi rend="bold">Ettakamevā</hi>ti etaṃ parimāṇaṃ dvipadamevāti. Dasamaṃ.</p>

<p rend="subhead">11. Ekādasamanissaggiyapācittiyasikkhāpadaṃ</p>

<p rend="bodytext" n="784"><hi rend="paranum">784</hi><hi rend="dot">.</hi> Ekādasame <hi rend="bold">garupāvuraṇaṃ</hi> nāma sītakāle pāvuraṇavatthanti dassento āha ‘‘sītakāle pāvuraṇa’’nti. Sītakāle hi manussā thūlapāvuraṇaṃ pārupanti. ‘‘Catukkaṃsaparama’’nti ettha <hi rend="bold">kaṃsa</hi>saddo bhuñjanapatte ca suvaṇṇādilohavisese ca catukahāpaṇe cāti tīsu atthesu dissati, idha pana catukahāpaṇe vattatīti dassento āha ‘‘kaṃso nāma catukkahāpaṇiko hotī’’ti. Catukkaṃsasaṅkhātaṃ paramaṃ imassāti <hi rend="bold">catukkaṃsaparamaṃ,</hi> soḷasakahāpaṇagghanakaṃ pāvuraṇanti atthoti. Ekādasamaṃ.</p>

<p rend="subhead">12. Dvādasamanissaggiyapācittiyasikkhāpadaṃ</p>

<p rend="bodytext" n="789"><hi rend="paranum">789</hi><hi rend="dot">.</hi> Dvādasame <hi rend="bold">lahupāvuraṇaṃ</hi> nāma uṇhakāle pāvuraṇavatthanti dassento āha ‘‘uṇhakāle pāvuraṇa’’nti. Uṇhakāle hi manussā sukhumapāvuraṇaṃ pārupantīti. Dvādasamaṃ.</p>

<p rend="bodytext">Nissaggiyānaṃ <pb ed="V" n="1.0137" /> tiṃsabhāvaṃ dassento āha ‘‘mahāvibhaṅge’’tiādi. Cīvaravaggato apanetvāti sambandho. <hi rend="bold">Aññadatthikānī</hi>ti aññadatthikapadena vuttāni sikkhāpadāni. <hi rend="bold">Itī</hi>ti evaṃ. <hi rend="bold">Ekatopaññattānī</hi>ti ekasseva paññattāni, <hi rend="bold">ubhatopaññattānī</hi>ti ubhayesaṃ paññattāni. <hi rend="bold">Etthā</hi>ti ‘‘uddiṭṭhā kho’’tiādivacaneti.</p>

<p rend="centre">Iti samantapāsādikāya vinayasaṃvaṇṇanāya</p>

<p rend="bodytext">Bhikkhunivibhaṅge</p>

<p rend="centre">Tiṃsakavaṇṇanāya yojanā samattā.</p>

<p rend="title">4. Pācittiyakaṇḍaṃ</p>

<p rend="title">1. Lasuṇavaggo</p>

<p rend="subhead">1. Paṭhamasikkhāpada-atthayojanā</p>

<p rend="bodytext"><hi rend="bold">Tiṃsakānantaraṃ</hi><pb ed="M" n="0.0159" /> tiṃsakānaṃ anantare kāle <hi rend="bold">chasaṭṭhisatasaṅgahā</hi> chauttarasaṭṭhiadhikasatehi sikkhāpadehi saṅgahitā ye dhammā saṅgītikārehi saṅgītā, <hi rend="bold">dāni</hi> imasmiṃ kāle tesampi dhammānaṃ ayaṃ vaṇṇanā hotīti yojanā.</p>

<p rend="bodytext" n="793"><hi rend="paranum">793</hi><hi rend="dot">.</hi><hi rend="bold">Tatthā</hi>ti tesu chasaṭṭhisatasaṅgahesu sikkhāpadesu, paṭhamasikkhāpadeti sambandho. ‘‘Dve tayo’’ti ettha vāsaddo luttaniddiṭṭhoti āha ‘‘dve vā tayo vā’’ti. <hi rend="bold">Phoṭalake</hi>ti kande, miñje vā. <hi rend="bold">Eta</hi>nti ‘‘gaṇḍike’’ti etaṃ nāmaṃ. ‘‘Pamāṇa’’ntiiminā <hi rend="bold">matta</hi>saddo pamāṇatthova, na appattho, nāpi avadhāraṇatthoti dasseti. <hi rend="bold">Lasuṇa</hi>nti setavaṇṇamūlaṃ mahākandaṃ. Mahākando hi byañjanasampākādīsu āmagandhānaṃ abhibhavanattā lasīyati kantīyatīti <hi rend="bold">lasuṇa</hi>nti vuccati.</p>

<p rend="bodytext"><hi rend="bold">Suvaṇṇahaṃsayoni</hi>nti suvaṇṇamayena pattena yuttaṃ haṃsayoniṃ. <hi rend="bold">Jātissaro</hi>ti jātiṃ bhavaṃ sarati <pb ed="V" n="1.0138" /> jānātīti jātissaro. <hi rend="bold">Athā</hi>ti jātissarassa nipphannattā. Nipphannattho hi athasaddo. <hi rend="bold">Pubbasinehenā</hi>ti pubbe manussabhave bhāvitena sinehena. <hi rend="bold">Tāsa</hi>nti pajāpatiyā ca tissannaṃ dhītarānañca. <hi rend="bold">Taṃ panā</hi>ti pattaṃ pana.</p>

<p rend="bodytext" n="795"><hi rend="paranum">795</hi><hi rend="dot">.</hi><hi rend="bold">Magadhesū</hi>ti magadharaṭṭhe ṭhitesu janapadesu. <hi rend="bold">Hī</hi>ti saccaṃ, yasmā vā. <hi rend="bold">Idhā</hi>ti ‘‘lasuṇaṃ khādeyyā’’tipade. <hi rend="bold">Tampī</hi>ti māgadhakampi. <hi rend="bold">Gaṇḍikalasuṇamevā</hi>ti gaṇḍo phoṭo etassatthīti gaṇḍikaṃ. Gaṇḍasaddo hi phoṭapariyāyo, bahutthe ikapaccayo. Bahugaṇḍikalasuṇanti hi vuttaṃ hoti. Gaṇḍasaddo hi phoṭe ca kapole cāti dvīsu atthesu vattati, idha pana phoṭe vattatīti daṭṭhabbaṃ. Potthakesu pana oṭṭhajena catutthakkharena pāṭho atthi, so vīmaṃsitvā gahetabbo. Bahūsu hi pubbapotthakesu <pb ed="M" n="0.0160" /> kaṇṭhajo tatiyakkharo ca oṭṭhajo catutthakkharo cāti dve akkharā aññamaññaṃ parivattitvā tiṭṭhanti. <hi rend="bold">Na ekadvitimiñjaka</hi>nti ekamiñjo palaṇḍuko na hoti, dvimiñjo bhañjanako na hoti, timiñjo haritako na hotīti attho. Kurundiyaṃ pana vuttanti sambandho. <hi rend="bold">Saṅkhāditvā</hi>ti dantehi cuṇṇavicuṇṇaṃ katvā.</p>

<p rend="bodytext" n="797"><hi rend="paranum">797</hi><hi rend="dot">.</hi><hi rend="bold">Palaṇḍuko</hi>ti sukandako eko lasuṇaviseso. <hi rend="bold">Bhañjanakā</hi>dīni lokasaṅketopadesato daṭṭhabbāni. <hi rend="bold">Hī</hi>ti saccaṃ. <hi rend="bold">Tassā</hi>ti cāpalasuṇassa. <hi rend="bold">Sabhāvenevā</hi>ti sūpasampākādiṃ vinā attano sabhāvato eva. <hi rend="bold">Ta</hi>nti māgadhakaṃ, pakkhipitunti sambandho. <hi rend="bold">Hī</hi>ti saccaṃ. <hi rend="bold">Yattha katthacī</hi>ti yesu kesucīti. Paṭhamaṃ.</p>

<p rend="subhead">2. Dutiyasikkhāpadaṃ</p>

<p rend="bodytext" n="799"><hi rend="paranum">799</hi><hi rend="dot">.</hi> Dutiye saṃdassanaṃ bādhati nisedheti asmiṃ ṭhāneti <hi rend="bold">sambādha</hi>nti vacanatthena paṭicchannokāso sambādho nāmāti dassento āha ‘‘paṭicchannokāse’’ti. <hi rend="bold">Ubho upakacchakā</hi>ti dve bāhumūlā. Te hi upari yaṃkiñci vatthuṃ kacati bandhati etthāti <hi rend="bold">upakacchakā</hi>ti vuccanti. <hi rend="bold">Muttakaraṇa</hi>nti passāvamaggo. So hi muttaṃ karoti anenāti muttakaraṇanti vuccati. Lomo kattīyati chindīyati imāyāti <hi rend="bold">kattari,</hi> tāya vā, suṭṭhu daḷhaṃ lomaṃ ḍaṃsatīti <hi rend="bold">saṇḍāso,</hi> soyeva <hi rend="bold">saṇḍāsako,</hi> tena vā, khurati lomaṃ chindatīti <hi rend="bold">khuro,</hi> tena vā saṃharāpentiyāti sambandho. <hi rend="bold">Saṃharāpentiyā</hi>ti apanentiyāti. Dutiyaṃ.</p>

<p rend="subhead">3. Tatiyasikkhāpadaṃ</p>

<p rend="bodytext" n="803"><hi rend="paranum">803</hi><hi rend="dot">.</hi> Tatiye <pb ed="V" n="1.0139" /><hi rend="bold">muttakaraṇatalaghātane</hi>ti muttakaraṇassa talaṃ hananaṃ paharaṇaṃ muttakaraṇatalaghātanaṃ, tasmiṃ muttakaraṇatalaghātane nimittabhūte. <hi rend="bold">Tāva mahanta</hi>nti ativiya mahantaṃ. <hi rend="bold">Kesarenāpī</hi>ti kiñjakkhenāpi. So hi ke jale sarati pavattatīti kesaroti vuccati.</p>

<p rend="bodytext" n="805"><hi rend="paranum">805</hi><hi rend="dot">.</hi><hi rend="bold">Gaṇḍaṃ vā</hi>ti pīḷakaṃ vā. <hi rend="bold">Vaṇaṃ vā</hi>ti aruṃ vāti. Tatiyaṃ.</p>

<p rend="subhead">4. Catutthasikkhāpadaṃ</p>

<p rend="bodytext" n="806"><hi rend="paranum">806</hi><hi rend="dot">.</hi> Catutthe <pb ed="M" n="0.0161" /> rañño orodhā <hi rend="bold">rājorodhā,</hi> purāṇe rājorodhā <hi rend="bold">purāṇarājorodhā</hi>ti vacanatthaṃ dassento āha ‘‘purāṇe’’tiādi. ‘‘Gihibhāve’’ti iminā purāṇeti ettha ṇapaccayassa sarūpaṃ dasseti. <hi rend="bold">Cirācira</hi>nti nipātapaṭirūpakaṃ. Tena vuttaṃ ‘‘cirena cirenā’’ti. ‘‘Sakkothā’’ti iminā kathaṃ tumhe rāgacittaṃ paṭihanitvā attānaṃ <hi rend="bold">dhāretha</hi> dhāretuṃ sakkothāti atthaṃ dasseti. <hi rend="bold">Anārocitepī</hi>ti bhūtato anārocitepi.</p>

<p rend="bodytext" n="807"><hi rend="paranum">807</hi><hi rend="dot">.</hi><hi rend="bold">Jatunā</hi>ti lākhāya. <hi rend="bold">Paṭṭhadaṇḍake</hi>ti paṭubhāvena ṭhāti pavattatīti <hi rend="bold">paṭṭho,</hi> soyeva daṇḍo <hi rend="bold">paṭṭhadaṇḍo,</hi> tassa pavesanaṃ paṭṭhadaṇḍakaṃ, tasmiṃ nimittabhūte. <hi rend="bold">Eta</hi>nti ‘‘jatumaṭṭhake’’ti etaṃ vacananti. Catutthaṃ.</p>

<p rend="subhead">5. Pañcamasikkhāpadaṃ</p>

<p rend="bodytext" n="810"><hi rend="paranum">810</hi><hi rend="dot">.</hi> Pañcame <hi rend="bold">‘‘atigambhīra’’</hi>ntipadaṃ kiriyāvisesananti āha ‘‘atianto pavesetvā’’ti. ‘‘Udakena dhovanaṃ kurumānā’’ti iminā <hi rend="bold">‘‘udakasuddhika’’</hi>ntipadassa udakena suddhiyā karaṇanti atthaṃ dasseti.</p>

<p rend="bodytext" n="812"><hi rend="paranum">812</hi><hi rend="dot">.</hi><hi rend="bold">Dvaṅgulapabbaparama</hi>nti ettha dve aṅgulāni ca dve pabbāni ca dvaṅgulapabbaṃ, uttarapade pubbapadalopo. Dvaṅgulapabbaṃ paramaṃ pamāṇaṃ etassa udakasuddhikassāti dvaṅgulapabbaparamaṃ. Vitthārato dvaṅgulaparamaṃ, gambhīrato dvipabbaparamanti vuttaṃ hoti. Tenāha ‘‘vitthārato’’tiādi. Aṅgulaṃ <pb ed="V" n="1.0140" /> pavesentiyāti sambandho. <hi rend="bold">Hī</hi>ti saccaṃ. ‘‘Catunnaṃ vā’’ti idaṃ ukkaṭṭhavasena vuttaṃ, tiṇṇampi pabbaṃ na vaṭṭati, catunnaṃ pana pagevāti atthoti. Pañcamaṃ.</p>

<p rend="subhead">6. Chaṭṭhasikkhāpadaṃ</p>

<p rend="bodytext" n="815"><hi rend="paranum">815</hi><hi rend="dot">.</hi> Chaṭṭhe bhattassa vissajjanaṃ <hi rend="bold">bhattavissaggo</hi>ti vutte bhattakiccanti dassento āha ‘‘bhattakicca’’nti. Pānīyasaddena pānīyathālakaṃ gahetabbaṃ <pb ed="M" n="0.0162" />, vidhūpanasaddena bījanī gahetabbā, <hi rend="bold">upa</hi>saddo samīpatthoti sabbaṃ dassento āha ‘‘ekena hatthenā’’tiādi. <hi rend="bold">‘‘Accāvadatī’’</hi>tipadassa atikkamitvā vadanākāraṃ dasseti ‘‘pubbepī’’tiādinā.</p>

<p rend="bodytext" n="817"><hi rend="paranum">817</hi><hi rend="dot">.</hi> ‘‘Suddhaudakaṃ vā hotū’’tiādinā ‘‘pānīyenā’’ti vacanaṃ upalakkhaṇaṃ nāmāti dasseti. <hi rend="bold">Dadhimatthū</hi>ti dadhimaṇḍaṃ dadhino sāro, dadhimhi pasannodakanti vuttaṃ hoti. <hi rend="bold">Raso</hi>ti maccharaso maṃsaraso. ‘‘Antamaso cīvarakaṇṇopī’’ti iminā ‘‘vidhūpanenā’’ti vacanaṃ nidassanaṃ nāmāti dasseti.</p>

<p rend="bodytext" n="819"><hi rend="paranum">819</hi><hi rend="dot">.</hi><hi rend="bold">Detī</hi>ti sayaṃ deti. <hi rend="bold">Dāpetī</hi>ti aññena dāpeti. <hi rend="bold">Ubhayampī</hi>ti pānīyavidhūpanadvayampīti. Chaṭṭhaṃ.</p>

<p rend="subhead">7. Sattamasikkhāpadaṃ</p>

<p rend="bodytext" n="822"><hi rend="paranum">822</hi><hi rend="dot">.</hi> Sattame ‘‘payogadukkaṭaṃ nāmā’’ti iminā heṭṭhā vuttesu aṭṭhasu dukkaṭesu pubbapayogadukkaṭaṃ dasseti. Na kevalaṃ pubbapayogadukkaṭaṃ ettakameva, atha kho aññampi bahu hotīti dassento āha ‘‘tasmā’’tiādi. <hi rend="bold">Saṅghaṭṭanesupī</hi>ti viloḷanesupi. <hi rend="bold">Dantehi saṅkhādatī</hi>ti dantehi cuṇṇavicuṇṇaṃ karoti. <hi rend="bold">Etthā</hi>ti imasmiṃ sikkhāpade, aññāya bhikkhuniyā kārāpetvāti sambandho. ‘‘Aññāyā’’tipadaṃ ‘‘viññāpetvā’’ti pade kāritakammaṃ. <hi rend="bold">Mātarampī</hi>ti ettha pisaddo aññaṃ viññāpetvā bhuñjantiyā pagevāti dasseti. <hi rend="bold">Tāya vā</hi>ti viññāpitabhikkhuniyā vā. <hi rend="bold">Ta</hi>nti āmakadhaññaṃ. <hi rend="bold">Ta</hi>nti mahāpaccariyaṃ vuttavacanaṃ. <hi rend="bold">Pubbāparaviruddha</hi>nti pubbāparato viruddhaṃ. ‘‘Aññāya…pe… dukkaṭamevā’’ti pubbavacane dukkaṭameva vuttaṃ, puna ‘‘aññāya…pe… dukkaṭa’’nti ca pacchimavacane pācittiyañca dukkaṭañca vuttaṃ, tasmā pubbāparaviruddhanti vuttaṃ hoti. <hi rend="bold">Hī</hi>ti saccaṃ, yasmā vā.</p>

<p rend="bodytext" n="823"><hi rend="paranum">823</hi><hi rend="dot">.</hi> Labbhamānaṃ <pb ed="V" n="1.0141" /> āmakadhaññanti sambandho. <hi rend="bold">Aññaṃ vā yaṃkiñcī</hi>ti muggamāsādīhi vā lābukumbhaṇḍādīhi vā aññaṃ yaṃkiñci tilādiṃ vāti. Sattamaṃ.</p>

<p rend="subhead">8. Aṭṭhamasikkhāpadaṃ</p>

<p rend="bodytext" n="824"><hi rend="paranum">824</hi><hi rend="dot">.</hi> Aṭṭhame <pb ed="M" n="0.0163" /><hi rend="bold">nibbiṭṭharājabhaṭo</hi>ti ettha uttarapadassa chaṭṭhīsamāsañca pubbapadena bāhiratthasamāsañca dassento āha ‘‘nibbiṭṭho’’tiādi. Tattha ‘‘rañño bhatī’’ti iminā rañño bhaṭo <hi rend="bold">rājabhaṭo</hi>ti chaṭṭhīsamāsaṃ dasseti, ‘‘etenā’’ti iminā bāhiratthasamāsaṃ. <hi rend="bold">Nibbiṭṭho</hi>ti niviṭṭho patiṭṭhāpitoti attho. <hi rend="bold">Keṇī</hi>ti rañño dātabbassa āyassetamadhivacanaṃ. <hi rend="bold">Etenā</hi>ti brāhmaṇena. <hi rend="bold">Tato</hi>ti ṭhānantarato. Bhaṭasaṅkhātāya keṇiyā pathattā kāraṇattā ṭhānantaraṃ <hi rend="bold">bhaṭapatha</hi>nti āha ‘‘taṃyeva ṭhānantara’’nti.</p>

<p rend="bodytext" n="826"><hi rend="paranum">826</hi><hi rend="dot">.</hi><hi rend="bold">Cattāripi vatthūnī</hi>ti uccārādīni. <hi rend="bold">Pāṭekka</hi>nti paṭivisuṃ ekekameva. <hi rend="bold">Uccāraṃ vā</hi>tiādīsu vāsaddena dantakaṭṭhādayopi gahetabbāti āha ‘‘dantakaṭṭha…pe… pācittiyamevā’’ti. <hi rend="bold">Sabbatthā</hi>ti sabbesu uccārādīsūti. Aṭṭhamaṃ.</p>

<p rend="subhead">9. Navamasikkhāpadaṃ</p>

<p rend="bodytext" n="830"><hi rend="paranum">830</hi><hi rend="dot">.</hi> Navame <hi rend="bold">ropimaharitaṭṭhāne</hi>ti ropimaṭṭhāne ca haritaṭṭhāne ca. Ropiyati asminti ropiyaṃ, taṃyeva <hi rend="bold">ropimaṃ</hi> yakārassa makāraṃ katvā. <hi rend="bold">Etānī</hi>ti uccārādīni. <hi rend="bold">Sabbesa</hi>nti bhikkhubhikkhunīnaṃ. <hi rend="bold">Yattha panā</hi>ti yasmiṃ khetteti. Navamaṃ.</p>

<p rend="subhead">10. Dasamasikkhāpadaṃ</p>

<p rend="bodytext" n="835"><hi rend="paranum">835</hi><hi rend="dot">.</hi> Dasame <hi rend="bold">soṇḍā vā</hi>ti surāsoṇḍā vā. <hi rend="bold">Moro</hi>ti mayūro. <hi rend="bold">Suvo</hi>ti suko. <hi rend="bold">Makkaṭo</hi>ti vānaro. Ādisaddena sappādayo saṅgaṇhāti, makkaṭādayopi naccantūti sambandho. <hi rend="bold">Asaṃyatabhikkhūna</hi>nti vācasikakamme asaṃyatānaṃ bhikkhūnaṃ, dhammabhāṇakagītaṃ vā hotūti yojanā. Tantiyā guṇena baddhā <hi rend="bold">tantibaddhā</hi>. ‘‘Bhi’’ntisaṅkhāto rāsaddo etissāti <hi rend="bold">bheri</hi>. Kuṭena katā bheri <hi rend="bold">kuṭabheri,</hi> tāya vāditaṃ <hi rend="bold">kuṭabherivāditaṃ,</hi> taṃ vā. <hi rend="bold">Udakabherī</hi>ti <pb ed="M" n="0.0164" /> udakena pakkhittā bheri, tāya vāditampi hotūti sambandho.</p>

<p rend="bodytext" n="836"><hi rend="paranum">836</hi><hi rend="dot">.</hi><hi rend="bold">Tesaṃyevā</hi>ti <pb ed="V" n="1.0142" /> yesaṃ naccaṃ passati, tesaṃyeva. Yadi pana naccagītavādite visuṃ visuṃ passati suṇāti, pāṭekkā āpattiyoti dassento āha ‘‘sace panā’’tiādi. <hi rend="bold">Aññato</hi>ti aññato desato, passatīti sambandho. ‘‘Oloketvā’’ti pade apekkhite upayogatthe topaccayo hoti. Aññaṃ oloketvāti hi attho. Aññato vādente passatīti yojanā. Bhikkhunī na labhatīti sambandho. Aññe vattumpīti sambandho. <hi rend="bold">Upahāra</hi>nti pūjaṃ. <hi rend="bold">Upaṭṭhāna</hi>nti pāricariyaṃ. <hi rend="bold">Sabbatthā</hi>ti sabbesu sayaṃ naccādīsu.</p>

<p rend="bodytext" n="837"><hi rend="paranum">837</hi><hi rend="dot">.</hi><hi rend="bold">Antarārāme vā</hi>ti ārāmassa antare vā. <hi rend="bold">Bahiārāme vā</hi>ti ārāmassa bahi vā. <hi rend="bold">Aññena vā</hi>ti salākabhattādīhi aññena vā. <hi rend="bold">Tādisenā</hi>ti yādiso corādiupaddavo, tādisenāti. Dasamaṃ.</p>

<p rend="centre">Lasuṇavaggo paṭhamo.</p>

<p rend="title">2. Andhakāravaggo</p>

<p rend="subhead">1. Paṭhamasikkhāpada-atthayojanā</p>

<p rend="bodytext" n="839"><hi rend="paranum">839</hi><hi rend="dot">.</hi> Andhakāravaggassa paṭhame <hi rend="bold">appadīpe</hi>ti upalakkhaṇavasena vuttattā aññepi ālokā gahetabbāti dassento āha ‘‘padīpacandasūriyaaggīsū’’tiādi. <hi rend="bold">Assā</hi>ti ‘‘appadīpe’’tipadassa.</p>

<p rend="bodytext" n="841"><hi rend="paranum">841</hi><hi rend="dot">.</hi> Narahoassādāpekkhā hutvā ca rassādato aññavihitāva hutvā cāti yojanā. Iminā ‘‘santiṭṭhati vā sallapati vā’’ti pade kiriyāvisesanabhāvaṃ dasseti. <hi rend="bold">Dānena vā</hi> nimittabhūtena, <hi rend="bold">pūjāya vā</hi> nimittabhūtāya mantetīti yojanāti. Paṭhamaṃ.</p>

<p rend="subhead">2. Dutiyasikkhāpadaṃ</p>

<p rend="bodytext" n="842"><hi rend="paranum">842</hi><hi rend="dot">.</hi> Dutiye <pb ed="V" n="1.0143" /><pb ed="M" n="0.0165" /> idameva padaṃ nānanti sambandhoti. Dutiyaṃ.</p>

<p rend="subhead">3. Tatiyasikkhāpadaṃ</p>

<p rend="bodytext" n="846"><hi rend="paranum">846</hi><hi rend="dot">.</hi> Tatiye ‘‘idamevā’’ti padaṃ anuvattetabbaṃ. <hi rend="bold">Tādisamevā</hi>ti paṭhamasadisamevāti atthoti. Tatiyaṃ.</p>

<p rend="subhead">4. Catutthasikkhāpadaṃ</p>

<p rend="bodytext" n="850"><hi rend="paranum">850</hi><hi rend="dot">.</hi> Catutthe kaṇṇassa samīpaṃ <hi rend="bold">nikaṇṇaṃ,</hi> tameva <hi rend="bold">nikaṇṇika</hi>nti vutte kaṇṇamūlanti āha ‘‘kaṇṇamūlaṃ vuccatī’’ti. ‘‘Kaṇṇamūle’’ti iminā ‘‘nikaṇṇika’’nti ettha bhummatthe upayogavacananti dasseti. <hi rend="bold">Āharaṇatthāyā</hi>ti āharāpanatthāyāti. Catutthaṃ.</p>

<p rend="subsubhead">5. Pañcamasikkhāpadaṃ</p>

<p rend="bodytext" n="854"><hi rend="paranum">854</hi><hi rend="dot">.</hi> Pañcame <hi rend="bold">tesa</hi>nti gharasāmikānaṃ. <hi rend="bold">Gharampī</hi>ti na kevalaṃ āsanameva, gharampi sodhemāti attho. <hi rend="bold">Tato</hi>ti parivitakkanato, paranti sambandho.</p>

<p rend="bodytext" n="858"><hi rend="paranum">858</hi><hi rend="dot">.</hi> Corā vā uṭṭhitā hontīti yojanāti. Pañcamaṃ.</p>

<p rend="subhead">6. Chaṭṭhasikkhāpadaṃ</p>

<p rend="bodytext" n="860"><hi rend="paranum">860</hi><hi rend="dot">.</hi> Chaṭṭhe <hi rend="bold">abhinisīdeyyā</hi>ti ettha abhisaddo upasaggamattovāti dassento āha ‘‘nisīdeyyā’’ti. Eseva nayo <hi rend="bold">abhinipajjeyyā</hi>ti etthāpi. Dve āpattiyoti sambandhoti. Chaṭṭhaṃ.</p>

<p rend="subhead">7. Sattamasikkhāpadaṃ</p>

<p rend="bodytext" n="864"><hi rend="paranum">864</hi><hi rend="dot">.</hi> Sattame <pb ed="V" n="1.0144" /><hi rend="bold">sabba</hi>nti sakalaṃ vattabbavacananti. Sattamaṃ.</p>

<p rend="subhead">8. Aṭṭhamasikkhāpadaṃ</p>

<p rend="bodytext" n="869"><hi rend="paranum">869</hi><hi rend="dot">.</hi> Aṭṭhame anuttānavacanaṃ natthīti. Aṭṭhamaṃ.</p>

<p rend="subhead">9. Navamasikkhāpadaṃ</p>

<p rend="bodytext" n="875"><hi rend="paranum">875</hi><hi rend="dot">.</hi> Navame <pb ed="M" n="0.0166" /><hi rend="bold">abhisapeyyā</hi>ti ettha sapadhātussa akkosanatthaṃ antokatvā karadhātuyā atthaṃ dassento āha ‘‘sapathaṃ kareyyā’’ti. <hi rend="bold">Niraye nibbattāmhī</hi>ti ahaṃ niraye nibbattā amhīti yojanā. <hi rend="bold">Niraye nibbattatū</hi>ti esā bhikkhunī niraye nibbattatūti yojanā. <hi rend="bold">Īdisā hotū</hi>ti mama sadisā hotūti attho. <hi rend="bold">Kāṇā</hi>ti ekakkhikāṇā, dvakkhikāṇā vā. <hi rend="bold">Kuṇī</hi>ti hatthapādādivaṅkā.</p>

<p rend="bodytext" n="878"><hi rend="paranum">878</hi><hi rend="dot">.</hi><hi rend="bold">Edisā</hi>ti virūpādijātikā. <hi rend="bold">Viramassū</hi>ti viramāhi. <hi rend="bold">Addhā</hi>ti dhuvanti. Navamaṃ.</p>

<p rend="subhead">10. Dasamasikkhāpadaṃ</p>

<p rend="bodytext" n="879"><hi rend="paranum">879</hi><hi rend="dot">.</hi> Dasame anuttānaṭṭhānaṃ natthīti. Dasamaṃ.</p>

<p rend="centre">Andhakāravaggo dutiyo.</p>

<p rend="title">3. Naggavaggo</p>

<p rend="subhead">1. Paṭhamasikkhāpada-atthayojanā</p>

<p rend="bodytext" n="883"><hi rend="paranum">883</hi><hi rend="dot">.</hi> Naggavaggassa <pb ed="V" n="1.0145" /> paṭhame <hi rend="bold">brahmacariyena ciṇṇenā</hi>ti ciṇṇena brahmacariyena kiṃ nu kho nāmāti attho. ‘‘Brahmacariyassa caraṇenā’’ti iminā ciṇṇasaddassa caraṇaṃ <hi rend="bold">ciṇṇa</hi>nti vacanatthaṃ dasseti. ‘‘Na aññaṃ cīvara’’nti iminā evatthaṃ dasseti, aññatthāpohanaṃ vāti. Paṭhamaṃ.</p>

<p rend="subhead">2. Dutiyasikkhāpadaṃ</p>

<p rend="bodytext" n="887"><hi rend="paranum">887</hi><hi rend="dot">.</hi> Dutiye anuttānaṭṭhānaṃ natthīti. Dutiyaṃ.</p>

<p rend="subhead">3. Tatiyasikkhāpadaṃ</p>

<p rend="bodytext" n="893"><hi rend="paranum">893</hi><hi rend="dot">.</hi> Tatiye <pb ed="M" n="0.0167" /><hi rend="bold">anantarāyikinī</hi>ti ettha natthi antarāyo etissāti anantarāyā, sā eva anantarāyikinīti vacanatthaṃ dassento āha ‘‘anantarāyā’’ti. Tatiyaṃ.</p>

<p rend="subhead">4. Catutthasikkhāpadaṃ</p>

<p rend="bodytext" n="898"><hi rend="paranum">898</hi><hi rend="dot">.</hi> Catutthe <hi rend="bold">pañcāha</hi>nti samāhāradigu, ṇikapaccayo svattho. <hi rend="bold">Saṅghāṭicāro</hi>tiettha kenaṭṭhena saṅghāṭi nāma, cārasaddo kimatthoti āha ‘‘paribhogavasena vā’’tiādi. Tattha <hi rend="bold">saṅghaṭitaṭṭhenā</hi>ti saṃharitaṭṭhena. Iminā ‘‘kenaṭṭhena saṅghāṭi nāmā’’ti pucchaṃ visajjeti. ‘‘Parivattana’’nti iminā ‘‘cārasaddo kimattho’’ti codanaṃ pariharati. <hi rend="bold">Pañcasū</hi>ti ticīvaraṃ udakasāṭikā saṃkaccikāti pañcasūti. Catutthaṃ.</p>

<p rend="subhead">5. Pañcamasikkhāpadaṃ</p>

<p rend="bodytext" n="903"><hi rend="paranum">903</hi><hi rend="dot">.</hi> Pañcame ‘‘cīvarasaṅkamanīya’’ntiettha saṅkametabbaṃ paṭidātabbanti <hi rend="bold">saṅkamanīya</hi>nti kamudhātussa paṭidānatthañca anīyasaddassa kammatthañca, ‘cīvarañca taṃ saṅkamanīyañce’ti <hi rend="bold">cīvarasaṅkamanīya</hi>nti <pb ed="V" n="1.0146" /> visesanaparapadabhāvañca dassento āha ‘‘saṅkametabbaṃ cīvara’’nti. Tattha ‘‘saṅkametabbaṃ cīvara’’nti iminā kammatthañca visesanaparapadabhāvañca dasseti. ‘‘Paṭidātabbacīvara’’nti iminā kamudhātuyā atthaṃ dasseti adhippāyavasenāti. Pañcamaṃ.</p>

<p rend="subhead">6. Chaṭṭhasikkhāpadaṃ</p>

<p rend="bodytext" n="909"><hi rend="paranum">909</hi><hi rend="dot">.</hi> Chaṭṭhe ‘‘aññaṃ parikkhāra’’ntiettha parikkhārassa sarūpaṃ dassento āha ‘‘yaṃkiñcī’’tiādi. Yaṃkiñci aññataranti sambandho. <hi rend="bold">Kittakaṃagghanaka</hi>nti kiṃ pamāṇena agghena arahaṃ cīvaraṃ. <hi rend="bold">Dātukāmatthā</hi>ti tumhe dātukāmā bhavathāti attho. <hi rend="bold">Katipāhenā</hi>ti katipayāni ahāni katipāhaṃ, yakāralopo. <hi rend="bold">Katipaya</hi>saddohi dvitivācako rūḷhīsaddo <pb ed="M" n="0.0168" />, tena katipāhena. <hi rend="bold">Samaggha</hi>nti appagghaṃ. <hi rend="bold">Saṃ</hi>saddo hi appatthavācakoti. Chaṭṭhaṃ.</p>

<p rend="subhead">7. Sattamasikkhāpadaṃ</p>

<p rend="bodytext" n="911"><hi rend="paranum">911</hi><hi rend="dot">.</hi> Sattame <hi rend="bold">‘‘vipakkamiṃsū’’</hi>ti ettha vividhaṃ ṭhānaṃ pakkamiṃsūti dassento āha ‘‘tattha tattha agamaṃsū’’ti. Amhākampi āgamananti sambandho.</p>

<p rend="bodytext" n="915"><hi rend="paranum">915</hi><hi rend="dot">.</hi><hi rend="bold">Katipāhena uppajjissatī</hi>ti katipāhena cīvaraṃ uppajjissati. <hi rend="bold">Tato</hi>ti tasmiṃ cīvaruppajjanakāleti. Sattamaṃ.</p>

<p rend="subhead">8. Aṭṭhamasikkhāpadaṃ</p>

<p rend="bodytext" n="916"><hi rend="paranum">916</hi><hi rend="dot">.</hi> Aṭṭhame ye nāṭakaṃ nāṭenti, te <hi rend="bold">naṭā</hi> nāmāti yojanā. Iminā naṭakaṃ nāṭentīti <hi rend="bold">naṭā</hi>ti vacanatthaṃ dasseti. Ye naccanti, te nāṭakā nāmāti yojanā. Iminā sayaṃ naṭantīti <hi rend="bold">nāṭakā</hi>ti vacanatthaṃ dīpeti. <hi rend="bold">Vaṃsavarattādīsū</hi>ti ettha <hi rend="bold">vaṃso</hi> nāma veṇu. <hi rend="bold">Varattā</hi> nāma naddhikā. Ādisaddena rajjuādayo saṅgaṇhāti. Ye laṅghanakammaṃ karonti, te <hi rend="bold">laṅghakā</hi> nāmāti yojanā. <hi rend="bold">Māyākārā</hi>ti ettha māyā nāma mayanāmakena asurena sure calayituṃ katattā mayassa esāti māyā, taṃ karotīti māyākāro, mayanāmako asuroyeva. Aññe pana rūḷhīvasena ‘‘māyākārā’’ti vuccanti. Sokena jhāyanaṃ ḍayhanaṃ <hi rend="bold">sokajjhāyaṃ,</hi> surānaṃ sokajjhāyaṃ karotīti <hi rend="bold">sokajjhāyiko,</hi> mayanāmako asuroyeva. Aññe pana rūḷhīvasena ‘‘sokajjhāyikā’’ti <pb ed="V" n="1.0147" /> vuccanti. Iti imamatthaṃ dassetuṃ vuttaṃ ‘‘sokajjhāyikā nāma māyākārā’’ti. <hi rend="bold">Kumbhathuṇikā nāmā</hi>ti ettha vissaṭṭhattā thavīyatīti <hi rend="bold">thuṇo,</hi> saddo. Kumbhassa thuṇo <hi rend="bold">kumbhathuṇo</hi>. Tena kīḷantīti <hi rend="bold">kumbhathuṇikā,</hi> iti imamatthaṃ dasseti ‘‘ghaṭakena kīḷanakā’’ti iminā. <hi rend="bold">Bimbisaka</hi>nti caturassaambaṇatāḷanaṃ, taṃ vādentīti <hi rend="bold">bimbisakavādakā</hi>ti. Aṭṭhamaṃ.</p>

<p rend="subhead">9. Navamasikkhāpadaṃ</p>

<p rend="bodytext" n="921"><hi rend="paranum">921</hi><hi rend="dot">.</hi> Navame <pb ed="M" n="0.0169" /><hi rend="bold">tesa</hi>nti ye ‘‘na mayaṃ ayye sakkomā’’ti vadanti, tesaṃ. <hi rend="bold">Dassatī</hi>ti acchādessatīti. Navamaṃ.</p>

<p rend="subhead">10. Dasamasikkhāpadaṃ</p>

<p rend="bodytext" n="927"><hi rend="paranum">927</hi><hi rend="dot">.</hi> Dasame <hi rend="bold">yassā</hi>ti kathinassa. <hi rend="bold">Ubbhāramūlako</hi>ti uddhāramūlako. <hi rend="bold">Saddhāparipālanattha</hi>nti kathinuddhāraṃ yācantassa saddhāya paripālanatthanti. Dasamaṃ.</p>

<p rend="centre">Naggavaggo tatiyo.</p>

<p rend="title">4. Tuvaṭṭavaggo</p>

<p rend="subhead">1. Paṭhamasikkhāpada-atthayojanā</p>

<p rend="bodytext" n="933"><hi rend="paranum">933</hi><hi rend="dot">.</hi> Tuvaṭṭavaggassa paṭhame ‘‘tuvaṭṭa nipajjāya’’nti dhātupāṭhesu (saddanītidhātumālāyaṃ 18 ṭakārantadhātu) vuttattā ‘‘tuvaṭṭeyyunti nipajjeyyu’’nti vuttanti. Paṭhamaṃ.</p>

<p rend="subhead">2. Dutiyasikkhāpadaṃ</p>

<p rend="bodytext" n="937"><hi rend="paranum">937</hi><hi rend="dot">.</hi> Dutiye <pb ed="V" n="1.0148" /><hi rend="bold">ekattharaṇapāvuraṇa</hi>ntiettha uttarapadānaṃ dvandabhāvaṃ, pubbapadena ca bāhiratthasamāsabhāvaṃ dassetuṃ vuttaṃ ‘‘eka’’ntiādi. Tattha ceva, casaddehi dvandabhāvaṃ dīpeti, ‘‘etāsa’’ntiiminā bāhiratthasamāsabhāvaṃ. <hi rend="bold">Eta</hi>nti ‘‘ekattharaṇapāvuraṇā’’ti etaṃ nāmanti. Dutiyaṃ.</p>

<p rend="subhead">3. Tatiyasikkhāpadaṃ</p>

<p rend="bodytext" n="941"><hi rend="paranum">941</hi><hi rend="dot">.</hi> Tatiye <hi rend="bold">uḷārakulā</hi>ti jātiseṭṭhakulā, issariyabhogādīhi vā vipulakulā. <hi rend="bold">Guṇehī</hi>ti sīlādiguṇehi. ‘‘Uḷārāti sambhāvitā’’ti iminā itilopatulyādhikaraṇasamāsaṃ dasseti.</p>

<p rend="bodytext">‘‘Abhibhūtā’’ti <pb ed="M" n="0.0170" /> iminā <hi rend="bold">‘‘apakatā’’</hi>ti ettha karadhātu sabbadhātvatthavācīpi idha apapubbattā visesato abhibhavanatthe vattatīti dasseti. <hi rend="bold">Etāsa</hi>nti bhikkhunīnaṃ. ‘‘Saññāpayamānā’’ti iminā saññāpanaṃ <hi rend="bold">saññattī</hi>ti vacanatthaṃ dasseti. <hi rend="bold">Hetūdāharaṇādīhī</hi>ti ettha ādisaddena upamādayo saṅgaṇhāti. ‘‘Vividhehi nayehi ñāpanā’’ti iminā vividhehi ñāpanaṃ <hi rend="bold">viññattī</hi>ti vacanatthaṃ dasseti.</p>

<p rend="bodytext" n="943"><hi rend="paranum">943</hi><hi rend="dot">.</hi> Caṅkamane padavāragaṇanāya āpattiyā na kāretabboti āha ‘‘nivattanagaṇanāyā’’ti. <hi rend="bold">Padādigaṇanāyā</hi>ti padaanupadādigaṇanāyāti. Tatiyaṃ.</p>

<p rend="subhead">4. Catutthasikkhāpadaṃ</p>

<p rend="bodytext" n="949"><hi rend="paranum">949</hi><hi rend="dot">.</hi> Catutthe anuttānaṭṭhānaṃ natthīti. Catutthaṃ.</p>

<p rend="subhead">5. Pañcamasikkhāpadaṃ</p>

<p rend="bodytext" n="952"><hi rend="paranum">952</hi><hi rend="dot">.</hi> Pañcame āṇattā bhikkhunīti yojanā. Idañca paccāsannavasena vuttaṃ yaṃkiñcipi āṇāpetuṃ sakkuṇeyyattāti. Pañcamaṃ.</p>

<p rend="subhead">6-9. Chaṭṭhādisikkhāpadaṃ</p>

<p rend="bodytext" n="955"><hi rend="paranum">955</hi><hi rend="dot">.</hi> Chaṭṭha-sattama-aṭṭhama-navamesu <pb ed="V" n="1.0149" /> anuttānavacanaṃ natthīti. Chaṭṭha sattama aṭṭhama navamāni.</p>

<p rend="subhead">10. Dasamasikkhāpadaṃ</p>

<p rend="bodytext" n="973"><hi rend="paranum">973</hi><hi rend="dot">.</hi> Dasame <hi rend="bold">ahundarikā</hi>ti tasmiṃ kāle, dese vā sambādhassa nāmametanti āha ‘‘ahundarikāti sambādhā’’ti.</p>

<p rend="bodytext" n="975"><hi rend="paranum">975</hi><hi rend="dot">.</hi> Yathā ‘‘uttarichappañcavācāhī’’ti (pāci. 62-65) ettha pañcasaddo na koci attho, vācāsiliṭṭhatthaṃ lokavohāravasena vutto, na evamidha, idha pana attho atthi, pañca yojanāni gacchantiyāpi anāpattiyevāti āha <pb ed="M" n="0.0171" /> ‘‘pavāretvā…pe… anāpattī’’ti. <hi rend="bold">Paccāgacchatī</hi>ti paṭinivattetvā āgacchatīti. Dasamaṃ.</p>

<p rend="centre">Tuvaṭṭavaggo catuttho.</p>

<p rend="title">5. Cittāgāravaggo</p>

<p rend="subhead">1. Paṭhamasikkhāpada-atthayojanā</p>

<p rend="bodytext" n="978"><hi rend="paranum">978</hi><hi rend="dot">.</hi> Cittāgāravaggassa paṭhame rañño kīḷanaṭṭhānaṃ agāraṃ <hi rend="bold">rājāgāra</hi>nti vacanatthaṃ dassento āha ‘‘rañño kīḷanaghara’’nti. Cittaṃ agāraṃ <hi rend="bold">cittāgāraṃ. Ārāma</hi>nti nagarato nātidūraārāmoti āha ‘‘upavana’’nti. <hi rend="bold">Uyyāna</hi>nti sampannapupphaphalatāya uddhaṃ ulloketvā manussā yanti gacchanti etthāti uyyānaṃ. <hi rend="bold">Pokkharaṇi</hi>nti pokkharaṃ padumaṃ netīti pokkharaṇī. <hi rend="bold">Pañcapī</hi>ti rājāgārādīni pañcapi. <hi rend="bold">Sabbatthā</hi>ti dassanatthāya gamane ca gantvā passane cāti sabbesu.</p>

<p rend="bodytext" n="981"><hi rend="paranum">981</hi><hi rend="dot">.</hi> ‘‘Ajjhārāme’’tiādinā <pb ed="V" n="1.0150" /> ārāme ṭhitāya ārāmato bahi kate rājāgārādike passantiyāpi anāpattīti dasseti. <hi rend="bold">Tānī</hi>ti rājāgārādīnīti. Paṭhamaṃ.</p>

<p rend="subhead">2. Dutiyasikkhāpadaṃ</p>

<p rend="bodytext" n="982"><hi rend="paranum">982</hi><hi rend="dot">.</hi> Dutiye anuttānaṭṭhānaṃ natthīti. Dutiyaṃ.</p>

<p rend="subhead">3. Tatiyasikkhāpadaṃ</p>

<p rend="bodytext" n="988"><hi rend="paranum">988</hi><hi rend="dot">.</hi> Tatiye <hi rend="bold">yattaka</hi>nti yattakaṃ suttanti sambandho. <hi rend="bold">Añchita</hi>nti kaḍḍhitaṃ. <hi rend="bold">Tasmi</hi>nti tattake sutteti sambandho. <hi rend="bold">Takkamhī</hi>ti ettha <hi rend="bold">takko</hi>ti eko ayomayo suttakantanassa upakaraṇaviseso. So hi takīyati suttaṃ bandhīyati ettha, etenāti vā takkoti vuccati, tasmiṃ. <hi rend="bold">Kantanato</hi>ti kantīyate kappāsādibhāvassa chindīyate kantanaṃ, tato.</p>

<p rend="bodytext" n="989"><hi rend="paranum">989</hi><hi rend="dot">.</hi><hi rend="bold">Dasikasuttādi</hi>nti <pb ed="M" n="0.0172" /> ettha <hi rend="bold">dasā</hi>ti vatthassāvayavo. So hi diyyati avakhaṇḍīyatīti dasāti vuccati, tassaṃ dasāyaṃ pavattaṃ <hi rend="bold">dasikaṃ,</hi> tameva suttaṃ <hi rend="bold">dasikasuttaṃ</hi>. Ādisaddena vakkhamānaṃ dukkantitasuttādiṃ saṅgaṇhātīti. Tatiyaṃ.</p>

<p rend="subhead">4. Catutthasikkhāpadaṃ</p>

<p rend="bodytext" n="992"><hi rend="paranum">992</hi><hi rend="dot">.</hi> Catutthe <hi rend="bold">ādiṃ katvā</hi>ti dhovanādīni ādiṃ katvā. <hi rend="bold">Khādanīyādīsū</hi>ti pūvakhādanīyādīsu. <hi rend="bold">Rūpagaṇanāyā</hi>ti pūvādīnaṃ saṇṭhānagaṇanāya.</p>

<p rend="bodytext" n="993"><hi rend="paranum">993</hi><hi rend="dot">.</hi><hi rend="bold">Yāgupāne</hi>tta yāgusaṅkhāte pāne. <hi rend="bold">Tesa</hi>nti manussānaṃ. <hi rend="bold">Veyyāvaccakaraṭṭhāne ṭhapetvā</hi>ti mātāpitaro attano veyyāvaccakaraṭṭhāne ṭhapetvāti. Catutthaṃ.</p>

<p rend="subhead">5. Pañcamasikkhāpadaṃ</p>

<p rend="bodytext" n="996"><hi rend="paranum">996</hi><hi rend="dot">.</hi> Pañcame <hi rend="bold">vinicchinantī</hi>ti adhikaraṇaṃ vinicchinantī bhikkhunīti yojanāti. Pañcamaṃ.</p>

<p rend="subhead">6. Chaṭṭhasikkhāpadaṃ</p>

<p rend="bodytext" n="999"><hi rend="paranum">999</hi><hi rend="dot">.</hi> Chaṭṭhe <pb ed="V" n="1.0151" /> anuttānavacanaṃ natthīti.</p>

<p rend="subhead">7. Sattamasikkhāpadaṃ</p>

<p rend="bodytext" n="1007"><hi rend="paranum">1007</hi><hi rend="dot">.</hi> Sattame ‘‘puna pariyāye’’ti ettha <hi rend="bold">pariyāya</hi>saddo vāravevacanoti āha ‘‘puna vāre’’ti. <hi rend="bold">Mahagghacīvara</hi>nti mahagghaṃ āvasathacīvaranti. Sattamaṃ.</p>

<p rend="subhead">8. Aṭṭhamasikkhāpadaṃ</p>

<p rend="bodytext" n="1008"><hi rend="paranum">1008</hi><hi rend="dot">.</hi> Aṭṭhame <hi rend="bold">anissajjitvā</hi>ti ettha brahmadeyyena na anissajjanaṃ, atha kho tāvakālikamevāti dassento āha ‘‘rakkhanatthāyā’’tiādi.</p>

<p rend="bodytext" n="1012"><hi rend="paranum">1012</hi><hi rend="dot">.</hi><hi rend="bold">Paṭijaggika</hi>nti <pb ed="M" n="0.0173" /> rakkhaṇakaṃ. <hi rend="bold">Vacībheda</hi>nti ‘‘paṭijaggāhī’’ti vacībhedaṃ. <hi rend="bold">Raṭṭhe</hi>ti vijite. Tañhi raṭhanti gāmanigamādayo tiṭṭhanti etthāti <hi rend="bold">raṭṭha</hi>nti vuccatīti. Aṭṭhamaṃ.</p>

<p rend="subhead">9. Navamasikkhāpadaṃ</p>

<p rend="bodytext" n="1015"><hi rend="paranum">1015</hi><hi rend="dot">.</hi> Navame sippasaddo paccekaṃ yojetabbo ‘‘hatthisippañca assasippañca rathasippañca dhanusippañca tharusippañcā’’ti. Tattha <hi rend="bold">tharusippa</hi>nti asikīḷanasippaṃ. Mantasaddopi paccekaṃ yojetabbo ‘‘āthabbaṇamanto ca khīlanamanto ca vasīkaraṇamanto ca sosāpanamanto cā’’ti. Tattha <hi rend="bold">āthabbaṇamanto</hi>ti āthabbaṇavedena vihito parūpaghātakaro manto. <hi rend="bold">Khīlanamanto</hi>ti sāradārukhīlaṃ mantena jappitvā pathaviyaṃ nikhaṇitvā dhāraṇamanto. <hi rend="bold">Vasīkaraṇamanto</hi>ti mantena jappitvā parassa ummattabhāvamāpannakaraṇo manto. <hi rend="bold">Sosāpanamanto</hi>ti parassa maṃsalohitādisosāpanamanto. <hi rend="bold">Agadapayogo</hi>ti bhusavisassa payojanaṃ. Ādisaddena aññepi parūpaghātakaraṇe sippe saṅgaṇhāti. <hi rend="bold">Yakkhaparitta</hi>nti yakkhehi samantato tāṇaṃ. <hi rend="bold">Nāgamaṇḍala</hi>nti sappānaṃ pavesananivāraṇatthaṃ maṇḍalabandhamanto. Ādisaddena visapaṭihananamantādayo saṅgaṇhātīti. Navamaṃ.</p>

<p rend="subhead">10. Dasamasikkhāpadaṃ</p>

<p rend="bodytext" n="1018"><hi rend="paranum">1018</hi><hi rend="dot">.</hi> Dasame <pb ed="V" n="1.0152" /> anuttānavacanaṃ natthīti. Dasamaṃ.</p>

<p rend="centre">Cittāgāravaggo pañcamo.</p>

<p rend="title">6. Ārāmavaggo</p>

<p rend="subhead">1. Paṭhamasikkhāpada-atthayojanā</p>

<p rend="bodytext" n="1025"><hi rend="paranum">1025</hi><hi rend="dot">.</hi> Ārāmavaggassa paṭhame <hi rend="bold">upacāra</hi>nti aparikkhittassa ārāmassa parikkhepārahaṭṭhānaṃ upacāraṃ.</p>

<p rend="bodytext" n="1027"><hi rend="paranum">1027</hi><hi rend="dot">.</hi> ‘‘Sīsānulokikā’’ti <pb ed="M" n="0.0174" /> sāmaññato vuttepi bhikkhunīnameva sīsanti āha ‘‘bhikkhunīna’’nti. <hi rend="bold">Yatthā</hi>ti yasmiṃ ṭhāneti. Paṭhamaṃ.</p>

<p rend="subhead">2. Dutiyasikkhāpadaṃ</p>

<p rend="bodytext" n="1028"><hi rend="paranum">1028</hi><hi rend="dot">.</hi> Dutiye <hi rend="bold">abbhantaro</hi>ti abbhantare pariyāpanno, jāto vā. ‘‘Saṅkāmesī’’ti iminā <hi rend="bold">saṃharī</hi>ti ettha haradhātuyā saṅkamanatthaṃ dasseti. <hi rend="bold">Nhāpitā</hi>ti kappakā. Te hi nahāpenti socāpentīti nhāpitāti vuccanti. <hi rend="bold">Ta</hi>nti kāsāvanivāsananti. Dutiyaṃ.</p>

<p rend="subhead">3-4. Tatiya-catutthasikkhāpadaṃ</p>

<p rend="bodytext" n="1036"><hi rend="paranum">1036</hi><hi rend="dot">.</hi> Tatiyacatutthesu anuttānaṭṭhānaṃ natthīti. Tatiyacatutthāni.</p>

<p rend="subhead">5. Pañcamasikkhāpadaṃ</p>

<p rend="bodytext" n="1043"><hi rend="paranum">1043</hi><hi rend="dot">.</hi> Pañcame <pb ed="V" n="1.0153" /> ‘‘kule maccharo’’ti ettha maccharanaṃ <hi rend="bold">maccharo</hi>ti vacanattho kātabbo. ‘‘Taṃ kulaṃ assaddhaṃ appasanna’’nti kulassa avaṇṇaṃ bhāsatīti yojanā. ‘‘Bhikkhuniyo dussīlā pāpadhammā’’ti bhikkhunīnaṃ avaṇṇaṃ bhāsatīti yojanā.</p>

<p rend="bodytext" n="1045"><hi rend="paranum">1045</hi><hi rend="dot">.</hi> ‘‘Santaṃyeva ādīnava’’nti sambandhiyā sambandhaṃ dassetuṃ vuttaṃ ‘‘kulassa vā bhikkhunīnaṃ vā’’ti iminā dvīsu aññatarameva na sambandho hoti, atha kho dvayampīti dassetīti. Pañcamaṃ.</p>

<p rend="subhead">6. Chaṭṭhasikkhāpadaṃ</p>

<p rend="bodytext" n="1048"><hi rend="paranum">1048</hi><hi rend="dot">.</hi> Chaṭṭhe <hi rend="bold">ovādāyā</hi>ti ettha na yo vā so vā ovādo hoti, atha kho garudhammoyevāti āha ‘‘garudhammatthāyā’’ti. Saha vasati ettha, etenāti vā <hi rend="bold">saṃvāso</hi>ti vacanatthena uposathapavāraṇā saṃvāso nāmāti āha ‘‘uposathapavāraṇāpucchanatthāyā’’ti. ‘‘Pucchanatthāyā’’ti iminā <hi rend="bold">‘‘saṃvāsāyā’’</hi>ti ettha uttarapadalopabhāvaṃ dasseti. <hi rend="bold">Etthā</hi>ti bhikkhunivibhaṅge, sikkhāpade vā pāḷiyaṃ vāti. Chaṭṭhaṃ.</p>

<p rend="subhead">7-9. Sattama-aṭṭhama-navamasikkhāpadaṃ</p>

<p rend="bodytext" n="1053"><hi rend="paranum">1053</hi><hi rend="dot">.</hi> Sattamaṭṭhamanavamesu <pb ed="M" n="0.0175" /> anuttānavacanaṃ natthi. Kevalaṃ pana ‘‘imissāpī’’ti padaṃ viseso, imissāpi pāḷiyāti atthoti. Sattamaṭṭhamanavamāni.</p>

<p rend="subhead">10. Dasamasikkhāpadaṃ</p>

<p rend="bodytext" n="1062"><hi rend="paranum">1062</hi><hi rend="dot">.</hi> Dasame dve kāyā uparimakāyo heṭṭhimakāyoti. Tattha kaṭito uddhaṃ uparimakāyo, heṭṭhā heṭṭhimakāyo. Tattha ‘‘pasākhe’’ti idaṃ heṭṭhimakāyassa nāmanti āha ‘‘adhokāye’’ti. <hi rend="bold">Hī</hi>ti saccaṃ. <hi rend="bold">Tato</hi>ti adhokāyato. Iminā pañcamībāhiratthasamāsaṃ dasseti. Rukkhassa sākhā pabhijjitvā gatā viya ubho ūrū pabhijjitvā gatāti yojanā.</p>

<p rend="bodytext" n="1065"><hi rend="paranum">1065</hi><hi rend="dot">.</hi><hi rend="bold">Phālehī</hi>ti <pb ed="V" n="1.0154" /> ettha <hi rend="bold">iti</hi>saddo ādyattho. Tena ‘‘dhovā’’tiādīni cattāri padāni saṅgaṇhāti. <hi rend="bold">Āṇattidukkaṭānī</hi>ti heṭṭhā vuttesu aṭṭhasu dukkaṭesu vinayadukkaṭameva. <hi rend="bold">Sesesū</hi>ti bhindanato sesesu phālanādīsūti. Dasamaṃ.</p>

<p rend="centre">Ārāmavaggo chaṭṭho.</p>

<p rend="title">7. Gabbhinivaggo</p>

<p rend="subhead">1. Paṭhamasikkhāpada-atthayojanā</p>

<p rend="bodytext" n="1069"><hi rend="paranum">1069</hi><hi rend="dot">.</hi> Gabbhinivaggassa paṭhame kucchiṃ paviṭṭho satto etissā atthīti <hi rend="bold">kucchipaviṭṭhasattā</hi>. ‘‘Kucchi’’ntipi pāṭho. Iminā <hi rend="bold">gabbhinī</hi>ti ettha gabbhasaddo kucchiṭṭhasattavācakoti dasseti. Gabbhasaddo (abhidhānappadīpikāyaṃ 944 gāthāyaṃ) hi kucchiṭṭhasatte ca kucchimhi ca ovarake ca vattatīti. Paṭhamaṃ.</p>

<p rend="subhead">2. Dutiyasikkhāpadaṃ</p>

<p rend="bodytext" n="1073"><hi rend="paranum">1073</hi><hi rend="dot">.</hi> Dutiye <pb ed="M" n="0.0176" /> thaññaṃ pivatīti <hi rend="bold">pāyanto,</hi> dārako, so etissā atthīti <hi rend="bold">pāyantī</hi>ti dassento āha ‘‘thaññaṃ pāyamāni’’nti. Dutiyaṃ.</p>

<p rend="subhead">3. Tatiyasikkhāpadaṃ</p>

<p rend="bodytext" n="1077"><hi rend="paranum">1077</hi><hi rend="dot">.</hi> Tatiye <hi rend="bold">nittharissatī</hi>ti vaṭṭadukkhato nittharissati.</p>

<p rend="bodytext" n="1079"><hi rend="paranum">1079</hi><hi rend="dot">.</hi><hi rend="bold">Pāṇātipātā veramaṇi</hi>nti ettha pāṇātipātā viramati imāyāti <hi rend="bold">veramaṇī</hi>ti atthena sikkhāpadaṃ veramaṇi nāmāti āha ‘‘pāṇātipātā veramaṇisikkhāpada’’nti. Yaṃ taṃ sikkhāpadanti <pb ed="V" n="1.0155" /> sambandho. <hi rend="bold">Sabbatthā</hi>ti ‘‘adinnādānā veramaṇi’’ntiādīsu sabbesu vākyesu. Pabbajitāya sāmaṇeriyāti sambandho. <hi rend="bold">Etāsū</hi>ti chasu sikkhāsūti. Tatiyaṃ.</p>

<p rend="subhead">4. Catutthasikkhāpadaṃ</p>

<p rend="bodytext" n="1084"><hi rend="paranum">1084</hi><hi rend="dot">.</hi> Catutthe ‘‘vuṭṭhānasammutī’’ti padaṃ ‘‘hotī’’ti pade kattā, ‘‘dātabbāyevā’’ti pade kammanti. Catutthaṃ.</p>

<p rend="subhead">5-9. Pañcamādisikkhāpadaṃ</p>

<p rend="bodytext" n="1095"><hi rend="paranum">1095</hi><hi rend="dot">.</hi> Pañcamādīsu navamapariyosānesu sikkhāpadesu anuttānaṭṭhānaṃ natthīti. Pañcamachaṭṭhasattamaṭṭhamanavamāni.</p>

<p rend="subhead">10. Dasamasikkhāpadaṃ</p>

<p rend="bodytext" n="1116"><hi rend="paranum">1116</hi><hi rend="dot">.</hi> Dasame <hi rend="bold">vūpakāseyyā</hi>ti ettha kāsadhātuyā gatyatthaṃ dassento āha ‘‘gaccheyyā’’ti. Dasamaṃ.</p>

<p rend="centre">Gabbhinivaggo sattamo.</p>

<p rend="title">8. Kumāribhūtavaggo</p>

<p rend="subhead">1-2-3. Paṭhama-dutiya-tatiyasikkhāpada-atthayojanā</p>

<p rend="bodytext" n="1119"><hi rend="paranum">1119</hi><hi rend="dot">.</hi> Kumāribhūtavaggassa <pb ed="M" n="0.0177" /> paṭhamadutiyatatiyesu yā pana tā mahāsikkhamānāti sambandho. <hi rend="bold">Sabbapaṭhamā dve mahāsikkhamānā</hi>ti gabbhinivagge sabbāsaṃ sikkhamānānaṃ paṭhamaṃ vuttā dve mahāsikkhamānā. <hi rend="bold">Tā panā</hi>ti mahāsikkhamānā pana. <hi rend="bold">Sikkhamānāicceva vattabbā</hi>ti sammutikammesu <pb ed="V" n="1.0156" /> sāmaññato vattabbā. ‘‘Gihigatā’’ti vā ‘‘kumāribhūtā’’ti vā na vattabbā, vadanti ce, sammutikammaṃ kuppatīti adhippāyo. <hi rend="bold">Gihigatāyā</hi>ti ettha gihigatā nāma purisantaragatā vuccati. Sā hi yasmā purisasaṅkhātena gihinā gamiyittha, ajjhācāravasena, gihiṃ vā gamittha, tasmā gihigatāti vuccati. Ayaṃ sikkhamānāti sambandho. <hi rend="bold">Kumāribhūtā</hi> nāma sāmaṇerā vuccati. Sā hi yasmā agihigatattā kumārī hutvā bhūtā, kumāribhāvaṃ vā bhūtā gatā, tasmā kumāribhūtāti vuccati. <hi rend="bold">Tissopī</hi>ti gihigatā kumāribhūtā mahāsikkhamānāti tissopi. <hi rend="bold">Sikkhamānā</hi>ti sikkhaṃ mānetīti sikkhamānāti. Paṭhama dutiya tatiyāni.</p>

<p rend="subhead">4. Catutthasikkhāpadaṃ</p>

<p rend="bodytext" n="1136"><hi rend="paranum">1136</hi><hi rend="dot">.</hi> Catutthe anuttānavacanaṃ natthīti. Catutthaṃ.</p>

<p rend="subhead">5. Pañcamasikkhāpadaṃ</p>

<p rend="bodytext">Pañcame ettha sikkhāpade ‘‘saṅghena paricchinditabbā’’ti yaṃ vacanaṃ vuttaṃ, tassāti yojanāti. Pañcamaṃ.</p>

<p rend="subhead">6-7-8. Chaṭṭha-sattama-aṭṭhamasikkhāpadaṃ</p>

<p rend="bodytext">Chaṭṭhasattamaṭṭhamesu anuttānaṭṭhānaṃ natthīti. Chaṭṭhasattamaṭṭhamāni.</p>

<p rend="subhead">9. Navamasikkhāpadaṃ</p>

<p rend="bodytext" n="1158"><hi rend="paranum">1158</hi><hi rend="dot">.</hi> Navame <hi rend="bold">anto</hi>ti abbhantare. Iminā ātyūpasaggassatthaṃ dasseti. ‘‘Soka’’ntiādinā anto vāseti pavesetīti <hi rend="bold">āvāsā</hi><pb ed="M" n="0.0178" />. Sokaṃ āvāsā <hi rend="bold">sokāvāsā</hi>ti vacanatthaṃ dasseti. Gharaṃ gharasāmikā āvisanti viya, evaṃ ayampi sokaṃ āvisatīti yojanā. <hi rend="bold">Itī</hi>ti evaṃ. <hi rend="bold">Ya</hi>nti sokaṃ. <hi rend="bold">Svāssā</hi>ti so assā. <hi rend="bold">So</hi>ti soko. <hi rend="bold">Assā</hi>ti sikkhamānāya. <hi rend="bold">Āvāso</hi>ti āvāsokāso. ‘‘Edisā aya’’nti iminā ‘‘ajānantī’’ti ettha ajānanākāraṃ dassetīti. Navamaṃ.</p>

<p rend="subhead">10. Dasamasikkhāpadaṃ</p>

<p rend="bodytext" n="1162"><hi rend="paranum">1162</hi><hi rend="dot">.</hi> Dasame <pb ed="V" n="1.0157" /><hi rend="bold">anāpucchā</hi>ti ettha tvāpaccayo lopoti āha ‘‘anāpucchitvā’’ti. <hi rend="bold">Dvikkhattu</hi>nti dve vāre. <hi rend="bold">Saki</hi>nti ekavāraṃ.</p>

<p rend="bodytext" n="1163"><hi rend="paranum">1163</hi><hi rend="dot">.</hi> Apubbaṃ samuṭṭhānasīsaṃ imassāti <hi rend="bold">apubbasamuṭṭhānasīsaṃ. Dvīsupi ṭhānesū</hi>ti vācāto ca kāyavācāto cāti dvīsu ṭhānesupi. <hi rend="bold">Ananujānāpetvā</hi>ti mātāpitūhi ca sāmikena ca na anujānāpetvāti. Dasamaṃ.</p>

<p rend="subhead">11. Ekādasamasikkhāpadaṃ</p>

<p rend="bodytext" n="1167"><hi rend="paranum">1167</hi><hi rend="dot">.</hi> Ekādasame <hi rend="bold">tatthā</hi>ti ‘‘pārivāsiyachandadānenā’’ti vacane. <hi rend="bold">Aññatrā</hi>ti aññaṃ ṭhānaṃ.</p>

<p rend="bodytext"><hi rend="bold">Ekaṃ ajjhesantī</hi>ti ekaṃ bhikkhuṃ dhammakathanatthāya niyyojenti. <hi rend="bold">Aññaṃ panā</hi>ti uposathikato aññaṃ pana.</p>

<p rend="bodytext"><hi rend="bold">Tatrā</hi>ti tesu bhikkhūsu. Subhāsubhaṃ nakkhattaṃ paṭhatīti <hi rend="bold">nakkhattapāṭhako. Dāruṇa</hi>nti kakkhaḷaṃ. <hi rend="bold">Te</hi>ti bhikkhū. <hi rend="bold">Tassā</hi>ti nakkhattapāṭhakassa bhikkhussa. ‘‘Nakkhattaṃ paṭimānentaṃ, attho bālaṃ upaccagā’’tijātakapāḷi (jā. 1.1.49). Ayaṃ panettha yojanā – nakkhattaṃ paṭimānentaṃ bālaṃ attho hitaṃ upaccagā upasamīpe atikkamitvā agāti. Ekādasamaṃ.</p>

<p rend="subhead">12. Dvādasamasikkhāpadaṃ</p>

<p rend="bodytext" n="1170"><hi rend="paranum">1170</hi><hi rend="dot">.</hi> Dvādasame <pb ed="M" n="0.0179" /><hi rend="bold">nappahotī</hi>ti bhikkhuniyo nivāsāpetuṃ na sakkotīti. Dvādasamaṃ.</p>

<p rend="subhead">13. Terasamasikkhāpadaṃ</p>

<p rend="bodytext" n="1175"><hi rend="paranum">1175</hi><hi rend="dot">.</hi> Terasame <hi rend="bold">ekaṃ vassa</hi>nti ettha vassasaddo saṃvaccharapariyāyo, upayogavacanañca bhummatthe hotīti āha ‘‘ekasmiṃ saṃvacchare’’ti. Terasamaṃ.</p>

<p rend="centre">Kumāribhūtavaggo aṭṭhamo.</p>

<p rend="title">9. Chattupāhanavaggo</p>

<p rend="subhead">1. Paṭhamasikkhāpada-atthayojanā</p>

<p rend="bodytext" n="1181"><hi rend="paranum">1181</hi><hi rend="dot">.</hi> Chattavaggassa <pb ed="V" n="1.0158" /> paṭhame <hi rend="bold">kaddamādīnī</hi>ti cikkhallādīni. Ādisaddena udakādīni saṅgaṇhāti. <hi rend="bold">Gacchādīnī</hi>ti khuddapādapādīni. Ādisaddena aññānipi chattaṃ dhāretuṃ asakkuṇeyyāni sambādhaṭṭhānāni saṅgaṇhātīti. Paṭhamaṃ.</p>

<p rend="subhead">2. Dutiyasikkhāpadaṃ</p>

<p rend="bodytext" n="1184"><hi rend="paranum">1184</hi><hi rend="dot">.</hi> Dutiye <hi rend="bold">yānenā</hi>ti yanti icchitaṭṭhānaṃ sukhena gacchanti anenāti <hi rend="bold">yāna</hi>nti. Dutiyaṃ.</p>

<p rend="subhead">3. Tatiyasikkhāpadaṃ</p>

<p rend="bodytext" n="1191"><hi rend="paranum">1191</hi><hi rend="dot">.</hi> Tatiye ‘‘vippakiriyiṃsū’’ti kiriyāpadassa kattunā avinābhāvato kattāraṃ dassetuṃ vuttaṃ ‘‘maṇayo’’ti. <hi rend="bold">Maṇayo</hi>ti ca ratanānīti. Tatiyaṃ.</p>

<p rend="subhead">4. Catutthasikkhāpadaṃ</p>

<p rend="bodytext" n="1194"><hi rend="paranum">1194</hi><hi rend="dot">.</hi> Catutthe <hi rend="bold">sīsūpagādīsū</hi>ti ādisaddena gīvūpagādayo saṅgaṇhāti. <hi rend="bold">Yaṃ ya</hi>nti alaṅkāranti. Catutthaṃ.</p>

<p rend="subhead">5. Pañcamasikkhāpadaṃ</p>

<p rend="bodytext" n="1199"><hi rend="paranum">1199</hi><hi rend="dot">.</hi> Pañcame <pb ed="M" n="0.0180" /><hi rend="bold">gandhena cā</hi>ti gandheti attano vatthuṃ sūceti pakāsetīti gandho. <hi rend="bold">Vaṇṇakena cā</hi>ti vilepanena ca. Tañhi vaṇṇayati chavisobhaṃ pakāsetīti vaṇṇakanti vuccati. Casaddena samāhāradvandavākyaṃ dīpetīti. Pañcamaṃ.</p>

<p rend="subhead">6. Chaṭṭhasikkhāpadaṃ</p>

<p rend="bodytext" n="1202"><hi rend="paranum">1202</hi><hi rend="dot">.</hi> Chaṭṭhe <pb ed="V" n="1.0159" /> anuttānavacanaṃ natthīti. Chaṭṭhaṃ.</p>

<p rend="subhead">7. Sattamasikkhāpadaṃ</p>

<p rend="bodytext" n="1208"><hi rend="paranum">1208</hi><hi rend="dot">.</hi> Sattame <hi rend="bold">ummaddane</hi>ti uppīḷitvā maddane. <hi rend="bold">Saṃbāhanepī</hi>ti punappunaṃ bāhanepīti. Sattamaṃ.</p>

<p rend="subhead">8-10. Aṭṭhamādisikkhāpadaṃ</p>

<p rend="bodytext" n="1210"><hi rend="paranum">1210</hi><hi rend="dot">.</hi> Aṭṭhamādīsu tīsu anuttānavacanaṃ natthīti. Aṭṭhamanavamadasamāni.</p>

<p rend="subhead">11. Ekādasamasikkhāpadaṃ</p>

<p rend="bodytext" n="1214"><hi rend="paranum">1214</hi><hi rend="dot">.</hi> Ekādasame <hi rend="bold">abhimukhamevā</hi>ti abhimukhe eva. Mukhassa hi abhi <hi rend="bold">abhimukha</hi>nti vacanattho kātabbo, sattamiyā aṃkāro. Iminā <hi rend="bold">purato</hi>ti ettha topaccayo bhummatthe hotīti dasseti. <hi rend="bold">Upacāra</hi>nti dvādasahatthūpacāranti. Ekādasamaṃ.</p>

<p rend="subhead">12. Dvādasamasikkhāpadaṃ</p>

<p rend="bodytext" n="1219"><hi rend="paranum">1219</hi><hi rend="dot">.</hi> Dvādasame ‘‘anokāsakata’’ntipadassa ayuttasamāsabhāvañca visesanaparapadabāhirasamāsabhāvañca dassetuṃ vuttaṃ ‘‘akataokāsa’’nti. Okāso na kato yenāti <hi rend="bold">anokāsakato,</hi> bhikkhu, taṃ. ‘‘Aniyametvā’’ti iminā ‘‘anodissā’’ti padassa tvāpaccayantabhāvaṃ dassetīti. Dvādasamaṃ.</p>

<p rend="subhead">13. Terasamasikkhāpadaṃ</p>

<p rend="bodytext" n="1226"><hi rend="paranum">1226</hi><hi rend="dot">.</hi> Terasame <pb ed="M" n="0.0181" /><hi rend="bold">upacārepī</hi>ti aparikkhittassa gāmassa parikkhepārahaṭṭhānasaṅkhāte upacārepi.</p>

<p rend="bodytext" n="1227"><hi rend="paranum">1227</hi><hi rend="dot">.</hi> ‘‘Acchinnacīvarikāyā’’ti <pb ed="V" n="1.0160" /> sāmaññato vuttepi visesoyevādhippetoti āha ‘‘saṅkaccikacīvaramevā’’ti. Samantato purisānaṃ dassanaṃ kantīyati chindīyati etthāti <hi rend="bold">saṅkacci,</hi> adhakkhakaubbhanābhiṭṭhānaṃ, saṅkacce nivasitabbanti <hi rend="bold">saṃkaccikaṃ,</hi> tameva cīvaranti <hi rend="bold">saṅkaccikacīvara</hi>nti. Terasamaṃ.</p>

<p rend="centre">Chattupāhanavaggo navamo.</p>

<p rend="bodytext">Sabbāneva sikkhāpadānīti sambandho. <hi rend="bold">Tato</hi>ti tehi aṭṭhāsītisatasikkhāpadehi, apanetvāti sambandho.</p>

<p rend="bodytext"><hi rend="bold">Tatrā</hi>ti tesu khuddakesu. <hi rend="bold">Etthā</hi>ti dasasu sikkhāpadesūti.</p>

<p rend="centre">Bhikkhunivibhaṅge khuddakavaṇṇanāya</p>

<p rend="centre">Yojanā samattā.</p>

<p rend="subhead">5. Pāṭidesanīyasikkhāpada-atthayojanā</p>

<p rend="bodytext">Khuddakānaṃ anantarā pāṭidesanīyā nāma aṭṭha ye dhammā saṅkhepeneva saṅgahaṃ ārūḷhā saṅgītikārehi, tesaṃ aṭṭhannaṃ pāṭidesanīyanāmakānaṃ dhammānaṃ saṅkhepeneva esā vaṇṇanā pavattateti yojanā.</p>

<p rend="bodytext" n="1228"><hi rend="paranum">1228</hi><hi rend="dot">.</hi><hi rend="bold">Yā</hi>ni sabbitelādīnīti sambandho. <hi rend="bold">Hī</hi>ti vitthāro. <hi rend="bold">Etthā</hi>ti aṭṭhasu pāṭidesanīyesu. <hi rend="bold">Pāḷivinimuttakesū</hi>ti pāḷito vinimuttakesu. <hi rend="bold">Sabbesū</hi>ti akhilesu sabbitelādīsūti.</p>

<p rend="centre">Bhikkhunivibhaṅge pāṭidesanīyavaṇṇanāya yojanā samattā.</p>

<p rend="bodytext"><hi rend="bold">Panā</hi>ti pakkhantarajotako. Ye dhammā uddiṭṭhāti sambandho. <hi rend="bold">Tesa</hi>nti pāṭidesanīyānaṃ. Puna <hi rend="bold">tesa</hi>nti sekhiyaadhikaraṇasamathadhammānaṃ.</p>

<p rend="bodytext"><hi rend="bold">Ta</hi>nti <pb ed="V" n="1.0161" /><pb ed="M" n="0.0182" /> atthavinicchayaṃ, vidū <hi rend="bold">vadantī</hi>ti sambandho. Yakāro padasandhikaro. Ayaṃ panettha yojanā – tesaṃ pāṭidesanīyānaṃ anantarā ye ca sekhiyā pañcasattati ye ca dhammā, casaddo luttaniddiṭṭho, <hi rend="bold">adhikaraṇavhayā</hi> adhikaraṇasamathanāmakā satta ye ca dhammā bhagavatā uddiṭṭhā, tesaṃ sekhiyaadhikaraṇasamathadhammānaṃ yo atthavinicchayo vibhaṅge mayā vutto, tādisameva taṃ atthavinicchayaṃ bhikkhunīnaṃ vibhaṅgepi vidū vadanti yasmā, tasmā tesaṃ dhammānaṃ sekhiyaadhikaraṇasamathadhammānaṃ yā atthavaṇṇanā tattha mahāvibhaṅge visuṃ mayā na vuttā. Imā atthavaṇṇanā <hi rend="bold">idhā</hi>pi bhikkhunīnaṃ vibhaṅgepi, pisaddo luttaniddiṭṭho, mayā na vuttāyevāti. Nakāro dvīsu kiriyāsu yojetabbo.</p>

<p rend="gatha1">‘‘Sabbāsavapahaṃ maggaṃ, puññakammena ciminā;</p>

<p rend="gathalast">Uppādetvā sasantāne, sattā passantu nibbuti’’nti.</p>

<p rend="bodytext">Ayaṃ gāthā etarahi potthakesu natthi, ṭīkāsu pana atthi. Tasmā evamettha yojanā veditabbā – <hi rend="bold">iminā puññakammena ca</hi> vibhaṅgavaṇṇanāya katena iminā puññakammena ca aññena puññakammena ca. Casaddo hi avuttasampiṇḍanattho. <hi rend="bold">Sattā</hi> sabbe sattā <hi rend="bold">sabbāsavapahaṃ</hi> sabbesaṃ āsavānaṃ vighātakaṃ <hi rend="bold">maggaṃ</hi> arahattamaggaṃ <hi rend="bold">sasantāne</hi> attano niyakajjhatte <hi rend="bold">uppādetvā</hi> janetvā <hi rend="bold">nibbutiṃ</hi> khandhaparinibbānaṃ ñāṇālocanena passantūti.</p>

<p rend="centre">Iti samantapāsādikāya vinayasaṃvaṇṇanāya</p>

<p rend="centre">Bhikkhunivibhaṅgavaṇṇanāya</p>

<p rend="centre">Yojanā samattā.</p>

<p rend="gatha1">Jādilañchitanāmena, nekānaṃ vācito mayā;</p>

<p rend="gathalast">Bhikkhunīnaṃ vibhaṅgassa, samatto yojanānayoti.</p>

<p rend="centre"> Namo tassa bhagavato arahato sammāsambuddhassa</p>
</body>
<back></back>
</text>
</TEI.2>