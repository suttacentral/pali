<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">Jinacaritaya <pb ed="V" n="0.0001" /></p>

<p rend="centre">Namo tassa bhagavato arahato sammāsambuddhassa</p>

<p rend="hangnum" n="1"><hi rend="paranum">1</hi><hi rend="dot">.</hi></p>

<p rend="gatha1"> Uttamaṃ uttamaṅgena namassitvā mahesino;</p>

<p rend="gathalast">Nibbāṇamadhudaṃ pādapaṅkajaṃ sajjanālinaṃ.</p>

<p rend="hangnum" n="2"><hi rend="paranum">2</hi><hi rend="dot">.</hi></p>

<p rend="gatha1"> Mahāmohatamaṃ loke dhaṃsentaṃ dhammabhākaraṃ;</p>

<p rend="gathalast">Pātubhūtaṃ mahātejaṃ dhammarājodayācale.</p>

<p rend="hangnum" n="3"><hi rend="paranum">3</hi><hi rend="dot">.</hi></p>

<p rend="gatha1"> Jantucittasare jātaṃ pasādakumudaṃ sadā;</p>

<p rend="gathalast">Bodhentaṃ saṅghavandañca silorukiraṇujjalaṃ.</p>

<p rend="hangnum" n="4"><hi rend="paranum">4</hi><hi rend="dot">.</hi></p>

<p rend="gatha1"> Tahiṃ, tahiṃ suvitthiṇṇaṃ jinassa caritaṃ hitaṃ;</p>

<p rend="gathalast">Pavakkhāmi samāsena sadā’nussaraṇatthiko.</p>

<p rend="hangnum" n="5"><hi rend="paranum">5</hi><hi rend="dot">.</hi></p>

<p rend="gatha1"> Paṇitaṃ taṃ sarantānaṃ dullabhampi sivaṃpadaṃ;</p>

<p rend="gathalast">Adullabhaṃ bhave bhogapaṭilābhamhi kā kathā?</p>

<p rend="hangnum" n="6"><hi rend="paranum">6</hi><hi rend="dot">.</hi></p>

<p rend="gatha1"> Tasmā taṃ bhaññamānaṃ me cittavuttapadakkamaṃ;</p>

<p rend="gathalast">Sundaraṃ madhuraṃ suddhaṃ sotusotarasāyanaṃ.</p>

<p rend="hangnum" n="7"><hi rend="paranum">7</hi><hi rend="dot">.</hi></p>

<p rend="gatha1"> Sotahatthapuṭā sammā gahetvāna nirantaraṃ;</p>

<p rend="gathalast">Ajarāmarami’cchantā sādhavo paribhuñjatha.</p>

<p rend="hangnum" n="8"><hi rend="paranum">8</hi><hi rend="dot">.</hi></p>

<p rend="gatha1"> Kappasatasahassassa catunnaṃ cā’pi matthake;</p>

<p rend="gathalast">Asaṅkheyyānamā’vāsaṃ sabbadā puññakāminaṃ.</p>

<p rend="hangnum" n="9"><hi rend="paranum">9</hi><hi rend="dot">.</hi><pb ed="V" n="0.0002" /></p>

<p rend="gatha1"> Nānāratanasampannaṃ nānājanasamākulaṃ;</p>

<p rend="gathalast">Vicittāpaṇa saṃkiṇṇaṃ toraṇa gghika bhūsitaṃ.</p>

<p rend="hangnum" n="10"><hi rend="paranum">10</hi><hi rend="dot">.</hi></p>

<p rend="gatha1"> Yuttaṃ dasahi saddehi devindapurasannibhaṃ;</p>

<p rend="gathalast">Puraṃ amarasaṅkhātaṃ ahosī ruciraṃ varaṃ.</p>

<p rend="hangnum" n="11"><hi rend="paranum">11</hi><hi rend="dot">.</hi></p>

<p rend="gatha1"> Tahiṃ brāhmanvaye jāto sabbalokābhipūjito;</p>

<p rend="gathalast">Mahādayo mahāpañño abhirūpo manoramo.</p>

<p rend="hangnum" n="12"><hi rend="paranum">12</hi><hi rend="dot">.</hi></p>

<p rend="gatha1"> Sumedho nāma nāmena vedasāgarapāragū;</p>

<p rend="gathalast">Kumāro’si garūnaṃ so avasāne jinaṃkuro.</p>

<p rend="hangnum" n="13"><hi rend="paranum">13</hi><hi rend="dot">.</hi></p>

<p rend="gatha1"> Rāsivaḍḍhakamaccena dassitaṃ amitaṃ dhanaṃ;</p>

<p rend="gathalast">Anekasatagabbhesu nicitaṃ taṃ udikkhiya.</p>

<p rend="hangnum" n="14"><hi rend="paranum">14</hi><hi rend="dot">.</hi></p>

<p rend="gatha1"> Dhanasannicayaṃ katvā aho mayhaṃ pitādayo;</p>

<p rend="gathalast">Gatā māsakame’kampi nevā’dāya divaṃ iti.</p>

<p rend="hangnum" n="15"><hi rend="paranum">15</hi><hi rend="dot">.</hi></p>

<p rend="gatha1"> Saṃvegamu’payāto’vacīmantesī’ti guṇākaro;</p>

<p rend="gathalast">Dhanasāraṃ ihaṃ gayha gantuṃ yuttanti me pana.</p>

<p rend="hangnum" n="16"><hi rend="paranum">16</hi><hi rend="dot">.</hi></p>

<p rend="gatha1"> Rahogato nisīditvā sundare nijamandire;</p>

<p rend="gathalast">Dehe doso udikkhanto ovadanto’pi attano.</p>

<p rend="hangnum" n="17"><hi rend="paranum">17</hi><hi rend="dot">.</hi></p>

<p rend="gatha1"> Bhedanaṃ tanunodukkhaṃ dukkho tasso’dayo’pi ca;</p>

<p rend="gathalast">Jātidhammo jarādhammo vyādhidhammo ahaṃ iti.</p>

<p rend="hangnum" n="18"><hi rend="paranum">18</hi><hi rend="dot">.</hi></p>

<p rend="gatha1"> Evamā’dīhi dehasmiṃ disvā dose anekadhā;</p>

<p rend="gathalast">Pure bheriṃ carāpetvā ārocetvāna rājino.</p>

<p rend="hangnum" n="19"><hi rend="paranum">19</hi><hi rend="dot">.</hi></p>

<p rend="gatha1"> Bherinādasugandhena yācakālisamāgate;</p>

<p rend="gathalast">Dānakiñjakkhaoghena sattāhaṃ pīnayī tato.</p>

<p rend="hangnum" n="20"><hi rend="paranum">20</hi><hi rend="dot">.</hi></p>

<p rend="gatha1"> Dānaggahimabindūnaṃ nipātenā’pi dhaṃsanaṃ;</p>

<p rend="gathalast">Ayātaṃ taṃ viloketvā ratanambujakānanaṃ.</p>

<p rend="hangnum" n="21"><hi rend="paranum">21</hi><hi rend="dot">.</hi></p>

<p rend="gatha1"> Rudato ñātisaṅghassa jalitānalakānanā;</p>

<p rend="gathalast">Gajindo viya gehamhā nikkhamitvā manoramā.</p>

<p rend="hangnum" n="22"><hi rend="paranum">22</hi><hi rend="dot">.</hi><pb ed="V" n="0.0003" /></p>

<p rend="gatha1"> Mahantaṃ so mahāvīro upagañchi himālayaṃ;</p>

<p rend="gathalast">Haricandanakappūrāgarugandhehi vāsitaṃ.</p>

<p rend="hangnum" n="23"><hi rend="paranum">23</hi><hi rend="dot">.</hi></p>

<p rend="gatha1"> Suphallacampakāsokapāṭalītilakehi ca;</p>

<p rend="gathalast">Pūgapunnāganāgādipādapehi ca maṇḍitaṃ.</p>

<p rend="hangnum" n="24"><hi rend="paranum">24</hi><hi rend="dot">.</hi></p>

<p rend="gatha1"> Sīhavyagghataracchehi ibhadīpikapīhi ca;</p>

<p rend="gathalast">Turaṅgamādinekehi migehi ca samākulaṃ.</p>

<p rend="hangnum" n="25"><hi rend="paranum">25</hi><hi rend="dot">.</hi></p>

<p rend="gatha1"> Sāḷikāravihaṃsehi haṃsakoñcasuvehi ca;</p>

<p rend="gathalast">Kapotakaravīkādisakuntehi ca kūjitaṃ.</p>

<p rend="hangnum" n="26"><hi rend="paranum">26</hi><hi rend="dot">.</hi></p>

<p rend="gatha1"> Yakkharakkhasagandhabbadevadānavakehi ca;</p>

<p rend="gathalast">Siddhavijjādharādīhi bhūtehi ca nisevitaṃ.</p>

<p rend="hangnum" n="27"><hi rend="paranum">27</hi><hi rend="dot">.</hi></p>

<p rend="gatha1"> Manosīlindanīlorucārupabbatapantihi;</p>

<p rend="gathalast">Sajjhuhemādinekehi bhūdharehi ca bhāsuraṃ.</p>

<p rend="hangnum" n="28"><hi rend="paranum">28</hi><hi rend="dot">.</hi></p>

<p rend="gatha1"> Suvaṇṇamaṇisopānanekatitthasarehi ca;</p>

<p rend="gathalast">Sobhitaṃ tattha kīḷantanekadevaṅganāhi ca.</p>

<p rend="hangnum" n="29"><hi rend="paranum">29</hi><hi rend="dot">.</hi></p>

<p rend="gatha1"> Sītasīkarasañchannanijjharānaṃ satehi ca;</p>

<p rend="gathalast">Kiṇṇaroragaraṅgehi rammehi virājitaṃ.</p>

<p rend="hangnum" n="30"><hi rend="paranum">30</hi><hi rend="dot">.</hi></p>

<p rend="gatha1"> Sikhaṇḍisaṇḍanaccehi latānaṃ maṇḍapehi ca;</p>

<p rend="gathalast">Setavālukasañchannamālakehi ca maṇḍitaṃ.</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="gatha1"> Suvaṇṇamaṇimuttādi anekaratanākaraṃ;</p>

<p rend="gathalast">Icchantānaṃ janālīnaṃ puññakiñjakkhamā’layaṃ.</p>

<p rend="hangnum" n="32"><hi rend="paranum">32</hi><hi rend="dot">.</hi></p>

<p rend="gatha1"> Tama’jjhogayha so dhīro sahassakkhena māpite;</p>

<p rend="gathalast">Disvā isiparikkhāre paṇṇasālavare tahiṃ.</p>

<p rend="hangnum" n="33"><hi rend="paranum">33</hi><hi rend="dot">.</hi></p>

<p rend="gatha1"> Isivesaṃ gahetvāna viharanto samāhito;</p>

<p rend="gathalast">Sattāha’bbhantare pañca abhiñña’ṭṭhavidhā’pi ca.</p>

<p rend="hangnum" n="34"><hi rend="paranum">34</hi><hi rend="dot">.</hi></p>

<p rend="gatha1"> Uppādetvā samāpattisukhene’ca tapodhano;</p>

<p rend="gathalast">Nabhasā divase’kasmiṃ gacchanto janataṃ isi.</p>

<p rend="hangnum" n="35"><hi rend="paranum">35</hi><hi rend="dot">.</hi><pb ed="V" n="0.0004" /></p>

<p rend="gatha1"> Sodhentama’ñjasaṃ disvā otaritvā nabhā tahiṃ;</p>

<p rend="gathalast">Iti taṃ janataṃ pucchi kasmā sodhetha añjasaṃ.</p>

<p rend="hangnum" n="36"><hi rend="paranum">36</hi><hi rend="dot">.</hi></p>

<p rend="gatha1"> Sumedha tvaṃ najānāsi dīpaṅkaratathāgato;</p>

<p rend="gathalast">Sambodhimu’ttamaṃ patvā dhammacakkama’nuttaraṃ.</p>

<p rend="hangnum" n="37"><hi rend="paranum">37</hi><hi rend="dot">.</hi></p>

<p rend="gatha1"> Pavattetvāna lokassa karonto dhammasaṅgahaṃ;</p>

<p rend="gathalast">Rammaṃ rammapuraṃ patvā vasatī’ha sudassane.</p>

<p rend="hangnum" n="38"><hi rend="paranum">38</hi><hi rend="dot">.</hi></p>

<p rend="gatha1"> Bhikkhusatasahassehi catūhi vimalehi taṃ;</p>

<p rend="gathalast">Nimantayimha dānena mayaṃ lokekanāyaka.</p>

<p rend="hangnum" n="39"><hi rend="paranum">39</hi><hi rend="dot">.</hi></p>

<p rend="gatha1"> Tassa āgamanatthāya maggaṃ sodhema cakkhuma;</p>

<p rend="gathalast">Iti sotassa so tassa sukhaṃ dento jano’braviṃ.</p>

<p rend="hangnum" n="40"><hi rend="paranum">40</hi><hi rend="dot">.</hi></p>

<p rend="gatha1"> Buddho’ti vacanaṃ sutvā pītiyo’daggamānaso;</p>

<p rend="gathalast">Sakabhāvena saṇṭhātuṃ nevasakkhi guṇākaro.</p>

<p rend="hangnum" n="41"><hi rend="paranum">41</hi><hi rend="dot">.</hi></p>

<p rend="gatha1"> Tenā’raddhañjasā dhīro yācitvāna padesakaṃ;</p>

<p rend="gathalast">Labhitvā visamaṃ ṭhānaṃ samaṃ kātuṃ samārabhi.</p>

<p rend="hangnum" n="42"><hi rend="paranum">42</hi><hi rend="dot">.</hi></p>

<p rend="gatha1"> Nā’laṅkateyeva tahiṃ padese,</p>

<p rend="gatha2">Lokekanātho sanarāmarehi;</p>

<p rend="gatha3">Sampūjito lokahito mahesi,</p>

<p rend="gathalast">Vasīhi saddhiṃ paṭipajji maggaṃ.</p>

<p rend="hangnum" n="43"><hi rend="paranum">43</hi><hi rend="dot">.</hi></p>

<p rend="gatha1"> Chabbaṇṇaraṃsijālehi pajjalantaṃ tathāgataṃ;</p>

<p rend="gathalast">Āgacchantaṃ tahi disvā modamāno vicintayi.</p>

<p rend="hangnum" n="44"><hi rend="paranum">44</hi><hi rend="dot">.</hi></p>

<p rend="gatha1"> Yannūni’massa dhīrassa setuṃ katvāna kaddame;</p>

<p rend="gathalast">Sakattānaṃ nipajjaye sasaṅghassa mahesino.</p>

<p rend="hangnum" n="45"><hi rend="paranum">45</hi><hi rend="dot">.</hi></p>

<p rend="gatha1"> Dīgharattāma’laṃ taṃ me hitāya ca sukhāya ca;</p>

<p rend="gathalast">Icce’vaṃ cintayitvāna nipanno’so jinaṅkuro.</p>

<p rend="hangnum" n="46"><hi rend="paranum">46</hi><hi rend="dot">.</hi></p>

<p rend="gatha1"> Pabodhetvāna disvāna cārulocanapaṅkaje;</p>

<p rend="gathalast">Puna’pe’vaṃ vicintesi nipanno dhitimā tahiṃ.</p>

<p rend="hangnum" n="47"><hi rend="paranum">47</hi><hi rend="dot">.</hi><pb ed="V" n="0.0005" /></p>

<p rend="gatha1"> Iccheyyaṃ ce’hama’jje’va hantvā’nantaraṇe bhave;</p>

<p rend="gathalast">Saṅghassa navako hutvā paviseyyaṃ puraṃ varaṃ.</p>

<p rend="hangnum" n="48"><hi rend="paranum">48</hi><hi rend="dot">.</hi></p>

<p rend="gatha1"> Kima’ññātakavesena klesanibbāpaṇena me;</p>

<p rend="gathalast">Ayaṃ buddho’va’haṃ buddho hutvā loke anuttaro.</p>

<p rend="hangnum" n="49"><hi rend="paranum">49</hi><hi rend="dot">.</hi></p>

<p rend="gatha1"> Janataṃ dhammanāvāya tāretvāna bhavaṇṇavāva;</p>

<p rend="gathalast">Nibbāṇapuramā’netvā seyyaṃ me parinibbutaṃ.</p>

<p rend="hangnum" n="50"><hi rend="paranum">50</hi><hi rend="dot">.</hi></p>

<p rend="gatha1"> Icce’vaṃ cintayitvāna nipanno kaddame tahiṃ;</p>

<p rend="gathalast">Suvaṇṇakadalikkhandhasannibho so’ti sobhati.</p>

<p rend="hangnum" n="51"><hi rend="paranum">51</hi><hi rend="dot">.</hi></p>

<p rend="gatha1"> Chabbaṇṇaraṃsīhi virājamānaṃ,</p>

<p rend="gatha2">Disvā manuññaṃ sugatattabhāvaṃ;</p>

<p rend="gatha3">Sañjātapītīhi udaggacitto,</p>

<p rend="gathalast">Sambodhiyā chandama’kāsi dhīro.</p>

<p rend="hangnum" n="52"><hi rend="paranum">52</hi><hi rend="dot">.</hi></p>

<p rend="gatha1"> Āgantvāna tahiṃ ṭhānaṃ isiṃ paṅke nipannakaṃ;</p>

<p rend="gathalast">Lokassa setubhūto’pi setubhūtaṃ tama’ttano.</p>

<p rend="hangnum" n="53"><hi rend="paranum">53</hi><hi rend="dot">.</hi></p>

<p rend="gatha1"> Disvā ussīsake tassa ṭhatvā lokekasetuno;</p>

<p rend="gathalast">Lokekalocano dhīro dīpaṅkaratathāgato.</p>

<p rend="hangnum" n="54"><hi rend="paranum">54</hi><hi rend="dot">.</hi></p>

<p rend="gatha1"> Gotamo nāma nāmena sambuddho’yaṃ anāgate;</p>

<p rend="gathalast">Bhavissatīti vyākāsi sāvake ca purādike.</p>

<p rend="hangnum" n="55"><hi rend="paranum">55</hi><hi rend="dot">.</hi></p>

<p rend="gatha1"> Idaṃ vatvāna katvāna sasaṅgho taṃ padakkhiṇaṃ;</p>

<p rend="gathalast">Pūjesi aṭṭhamuṭṭhihi kusumehi guṇappiyo.</p>

<p rend="hangnum" n="56"><hi rend="paranum">56</hi><hi rend="dot">.</hi></p>

<p rend="gatha1"> Iti kātūna pāyāsi sasaṅgho lokanāyakova;</p>

<p rend="gathalast">Rammakaṃ nāma nagaraṃ rammārāmālayālayaṃ</p>

<p rend="hangnum" n="57"><hi rend="paranum">57</hi><hi rend="dot">.</hi></p>

<p rend="gatha1"> Jinassa vacanaṃ sutvā uṭṭhahitvāna paṅkato;</p>

<p rend="gathalast">Mudito devasaṅghehi kusumādīhi pūjito.</p>

<p rend="hangnum" n="58"><hi rend="paranum">58</hi><hi rend="dot">.</hi></p>

<p rend="gatha1"> Pallaṅkamā’bhujitvāna nisīdi kusumāsane;</p>

<p rend="gathalast">Mahātapo mahāpañño sumedho damitindriyo.</p>

<p rend="hangnum" n="59"><hi rend="paranum">59</hi><hi rend="dot">.</hi><pb ed="V" n="0.0006" /></p>

<p rend="gatha1"> Devā dasasahassesu cakkavāḷesu moditā;</p>

<p rend="gathalast">Abhitvaviṃsu taṃ dhīraṃ nisinnaṃ kusumāsane.</p>

<p rend="hangnum" n="60"><hi rend="paranum">60</hi><hi rend="dot">.</hi></p>

<p rend="gatha1"> Nisinno upadhāresi dhamme buddhakare tadā;</p>

<p rend="gathalast">Kimuddhaṃ vā adho vā’pi disāsu vidisāsu ca.</p>

<p rend="hangnum" n="61"><hi rend="paranum">61</hi><hi rend="dot">.</hi></p>

<p rend="gatha1"> Icce’vaṃ vicinanto so sakalaṃ dhammadhātukaṃ;</p>

<p rend="gathalast">Addakkhi sakasantāne paṭhamaṃ dānapāramiṃ.</p>

<p rend="hangnum" n="62"><hi rend="paranum">62</hi><hi rend="dot">.</hi></p>

<p rend="gatha1"> Evame’vaṃ gavesanto uttariṃ pāramī vidū;</p>

<p rend="gathalast">Sabbā pāramiyo disvā attano ñāṇacakkhunā.</p>

<p rend="hangnum" n="63"><hi rend="paranum">63</hi><hi rend="dot">.</hi></p>

<p rend="gatha1"> Saṃsāre saṃsaranto so bahuṃ dukkhaṃ titikkhiya;</p>

<p rend="gathalast">Gavesanto’mataṃ santo pūretvā dānapāramiṃ.</p>

<p rend="hangnum" n="64"><hi rend="paranum">64</hi><hi rend="dot">.</hi></p>

<p rend="gatha1"> Sattanaṃ kapparukkho’va cintāmaṇi’va kāmado;</p>

<p rend="gathalast">Icchiticchitamannādiṃ dadanto dadataṃ varo.</p>

<p rend="hangnum" n="65"><hi rend="paranum">65</hi><hi rend="dot">.</hi></p>

<p rend="gatha1"> Tārakāhi bahuṃ katvā nabhe cāruvilocane;</p>

<p rend="gathalast">Uppāṭetvā dadaṃ dhīro yācakānaṃ pamodito.</p>

<p rend="hangnum" n="66"><hi rend="paranum">66</hi><hi rend="dot">.</hi></p>

<p rend="gatha1"> Mahiyā paṃsuto cā’pi samuddodakato’dhikaṃ;</p>

<p rend="gathalast">Dadaṃ sarīramaṃsañca lohitampi ca attano.</p>

<p rend="hangnum" n="67"><hi rend="paranum">67</hi><hi rend="dot">.</hi></p>

<p rend="gatha1"> Molinā’laṅkate sīse’dhikaṃ katvā sineruto;</p>

<p rend="gathalast">Kampayitvā mahiṃ dento sute cā’pi sakaṅgatāva.</p>

<p rend="hangnum" n="68"><hi rend="paranum">68</hi><hi rend="dot">.</hi></p>

<p rend="gatha1"> Sīlanekkammapaññādī pūretvā sabbapāramī;</p>

<p rend="gathalast">Vessantarattabhāve’ vampatvā tambhā cuto pana.</p>

<p rend="hangnum" n="69"><hi rend="paranum">69</hi><hi rend="dot">.</hi></p>

<p rend="gatha1"> Uppajjitvā surāvāse sundare tusite pure;</p>

<p rend="gathalast">Vasanto suciraṃ kālaṃ bhutvānā’tantasampadaṃ.</p>

<p rend="hangnum" n="70"><hi rend="paranum">70</hi><hi rend="dot">.</hi></p>

<p rend="gatha1"> Katañjalīhi devehi yācito dipaduttamo;</p>

<p rend="gathalast">Sambodhāya mahāvīra kālo tuyhantiādinā.</p>

<p rend="hangnum" n="71"><hi rend="paranum">71</hi><hi rend="dot">.</hi></p>

<p rend="gatha1"> Viloketvāna kālādiṃ ñatvā kālanti bodhiyā;</p>

<p rend="gathalast">Paṭiññaṃ devasaṅghassa datvā nandanakānanaṃ.</p>

<p rend="hangnum" n="72"><hi rend="paranum">72</hi><hi rend="dot">.</hi><pb ed="V" n="0.0007" /></p>

<p rend="gatha1"> Gantvāna devasaṅghehi sugatiṃ gacchi’to cuto;</p>

<p rend="gathalast">Abhitthuto mahāpañño cavitvāna tato idha.</p>

<p rend="hangnum" n="73"><hi rend="paranum">73</hi><hi rend="dot">.</hi></p>

<p rend="gatha1"> Susajjitaṅgoruturaṅgamākule,</p>

<p rend="gatha2">Vicittanānāpaṇapaṇyasampade;</p>

<p rend="gatha3">Manoramuttuṅgajindarājite,</p>

<p rend="gathalast">Vibhūsite toraṇaketurāsihi.</p>

<p rend="hangnum" n="74"><hi rend="paranum">74</hi><hi rend="dot">.</hi></p>

<p rend="gatha1"> Alaṅkataṭṭālavisālamālaye,</p>

<p rend="gatha2">Sugopure sundarasundarālaye;</p>

<p rend="gatha3">Sudassanīye kapiḷavhaye pure,</p>

<p rend="gathalast">Purindadassā’pi purassa hāsake.</p>

<p rend="hangnum" n="75"><hi rend="paranum">75</hi><hi rend="dot">.</hi></p>

<p rend="gatha1"> Bhūpālamoḷiratanālinisevitaṅghi,</p>

<p rend="gatha2">Paṅkeruhaṃ vimalanekaguṇādhivāsaṃ;</p>

<p rend="gatha3">Okkākarājakulaketumanāthanāthaṃ,</p>

<p rend="gathalast">Suddhodanaṃ narapatiṃ pavaraṃ paṭicca.</p>

<p rend="hangnum" n="76"><hi rend="paranum">76</hi><hi rend="dot">.</hi></p>

<p rend="gatha1"> So sajjhudāmadhavalāmaladassanīya,</p>

<p rend="gatha2">Soṇḍāya saṃgahitasetavarāracindaṃ;</p>

<p rend="gatha3">Candāvadātavaravāraṇarājavaṇṇaṃ,</p>

<p rend="gathalast">Sandassayitva supinena visālapañño.</p>

<p rend="hangnum" n="77"><hi rend="paranum">77</hi><hi rend="dot">.</hi></p>

<p rend="gatha1"> Bimbādharāya vikacuppalalocanāya,</p>

<p rend="gatha2">Devindacāparaticaḍḍhanabhūlatāya;</p>

<p rend="gatha3">Sampuṇṇasommavimalinduvarānanāya,</p>

<p rend="gathalast">Sovaṇṇahaṃsayugacārupayodharāya.</p>

<p rend="hangnum" n="78"><hi rend="paranum">78</hi><hi rend="dot">.</hi></p>

<p rend="gatha1"> Pādāravindakarapallavasundarāya,</p>

<p rend="gatha2">Sovaṇṇavaṇṇatanuvaṇṇavirājitāya;</p>

<p rend="gatha3">Sīlādineka guṇabhūsanabhūsitāya,</p>

<p rend="gathalast">Māyāya rājavanitāyu’pagañchi kucchiṃ.</p>

<p rend="hangnum" n="79"><hi rend="paranum">79</hi><hi rend="dot">.</hi></p>

<p rend="gatha1"> Paṭisandhikkhaṇe tassa jātā’nekavidhabbhutā;</p>

<p rend="gathalast">Athā’yaṃ gahitārakkho narehi amarehi ca.</p>

<p rend="hangnum" n="80"><hi rend="paranum">80</hi><hi rend="dot">.</hi><pb ed="V" n="0.0008" /></p>

<p rend="gatha1"> Manuññarattambujakaṇṇikāya,</p>

<p rend="gatha2">Mā’sīnasiṅgīpaṭimā’va rammā;</p>

<p rend="gatha3">Suvaṇṇavaṇṇo dipadānamindo,</p>

<p rend="gathalast">Pallaṅkamā’bhuñchiya mātugabbhe.</p>

<p rend="hangnum" n="81"><hi rend="paranum">81</hi><hi rend="dot">.</hi></p>

<p rend="gatha1"> Maṇimhi vippasannamhi rattasuttami’vā’vutaṃ;</p>

<p rend="gathalast">Mātucittambujaṃ dhīro bodhayanto padissati.</p>

<p rend="hangnum" n="82"><hi rend="paranum">82</hi><hi rend="dot">.</hi></p>

<p rend="gatha1"> Dasamāsāvasānamhi devī rañño kathesi’daṃ;</p>

<p rend="gathalast">Mayhaṃ ñātigharaṃ deva gantumi’cchāma’haṃ iti.</p>

<p rend="hangnum" n="83"><hi rend="paranum">83</hi><hi rend="dot">.</hi></p>

<p rend="gatha1"> Rañño’tha samanuññatā gacchanti kulama’ttano;</p>

<p rend="gathalast">Mahatā parihārena dibbañjasa samañjase.</p>

<p rend="hangnum" n="84"><hi rend="paranum">84</hi><hi rend="dot">.</hi></p>

<p rend="gatha1"> Surabhikusumasaṇḍālaṅkatassālasaṇḍaṃ,</p>

<p rend="gatha2">Samadahamaramālāgīyamānagganādaṃ;</p>

<p rend="gatha3">Nayanavihagasaṅghe avhayantaṃ’va disvā,</p>

<p rend="gathalast">Vipularatinivāsaṃ lumbinīkānanaṃ taṃ.</p>

<p rend="hangnum" n="85"><hi rend="paranum">85</hi><hi rend="dot">.</hi></p>

<p rend="gatha1"> Vipulatararatiṃ sā tamhi kātūna ramme,</p>

<p rend="gatha2">Amarayuvatilīlācārulīlābhirāmā;</p>

<p rend="gatha3">Vikasitavarasālasso’pagantvāna mūlaṃ,</p>

<p rend="gathalast">Sayama’tinamite kaṃ sālasākhaṃ agaṇhi.</p>

<p rend="hangnum" n="86"><hi rend="paranum">86</hi><hi rend="dot">.</hi></p>

<p rend="gatha1"> Tasmiṃ khaṇe kammajamāluta’ssā,</p>

<p rend="gatha2">Caliṃsu sānīhi parikkhipitvā;</p>

<p rend="gatha3">Deviṃ jano taṃ abhipālayanto,</p>

<p rend="gathalast">Tamhā paṭikkamma susaṇṭhitā’tha.</p>

<p rend="hangnum" n="87"><hi rend="paranum">87</hi><hi rend="dot">.</hi></p>

<p rend="gatha1"> Sagacāruhemavalayādivibhūsitena,</p>

<p rend="gatha2">Accantatambanakharaṃsisamujjalena;</p>

<p rend="gatha3">Tulātikomalasurattakarena sākhaṃ,</p>

<p rend="gathalast">Olamba tattha majanesi ṭṭhitā’va dhīraṃ.</p>

<p rend="hangnum" n="88"><hi rend="paranum">88</hi><hi rend="dot">.</hi><pb ed="V" n="0.0009" /></p>

<p rend="gatha1"> Sovaṇṇavaṇṇatanuvaṇṇavirājamānaṃ,</p>

<p rend="gatha2">Nettābhirāmamatulaṃ atulāya gabbhā;</p>

<p rend="gatha3">Sammā pasāritakaraṅghīyugābhirāmaṃ,</p>

<p rend="gathalast">Paṅkeruhā kaṇakahaṃsami’vo’tarantaṃ.</p>

<p rend="hangnum" n="89"><hi rend="paranum">89</hi><hi rend="dot">.</hi></p>

<p rend="gatha1"> Brahmā managgharativaḍḍhanahemajāla,</p>

<p rend="gatha2">Mā’dāya tena upagamma paṭiggahetvā;</p>

<p rend="gatha3">‘‘Sammoda devi aya ma’ggataro suto te,</p>

<p rend="gathalast">Jāto’’ti tāya purato kathayiṃsu ṭhatvā.</p>

<p rend="hangnum" n="90"><hi rend="paranum">90</hi><hi rend="dot">.</hi></p>

<p rend="gatha1"> Jāyanti sesamanujā malamakkhitaṅgā,</p>

<p rend="gatha2">Jāto pane’sa pavaro dipadānamindo;</p>

<p rend="gatha3">Accanta saṇhamalakāsikavatthakamhi,</p>

<p rend="gathalast">Nikkhittanagghataracārumaṇī’va suddho.</p>

<p rend="hangnum" n="91"><hi rend="paranum">91</hi><hi rend="dot">.</hi></p>

<p rend="gatha1"> Eva’mpi sante sabhato’pagantvā,</p>

<p rend="gatha2">Dve vāridhārā subhagassa dehe;</p>

<p rend="gatha3">Janettidehe’pi utuṃ manuññaṃ,</p>

<p rend="gathalast">Gāhāpayuṃ maṅgalakiccatāya.</p>

<p rend="hangnum" n="92"><hi rend="paranum">92</hi><hi rend="dot">.</hi></p>

<p rend="gatha1"> Tesaṃ karaṃ ratikarā ajinappaveṇī,</p>

<p rend="gatha2">Mā’dāya tena upagamma paṭiggahesuṃ;</p>

<p rend="gatha3">Devā dukūlamayacumbaṭakena vīraṃ,</p>

<p rend="gathalast">Tesaṃ karaṃ naravarā narasīharājaṃ.</p>

<p rend="hangnum" n="93"><hi rend="paranum">93</hi><hi rend="dot">.</hi></p>

<p rend="gatha1"> Tesaṃ karā ratikaro vimalo’va cando,</p>

<p rend="gatha2">Cakkaṅkitorucaraṇehi mahītalasmiṃ;</p>

<p rend="gatha3">Sammā patiṭṭhiya puratthimakaṃ disaṃ so,</p>

<p rend="gathalast">Olokayittha kamalāyatalocanehi.</p>

<p rend="hangnum" n="94"><hi rend="paranum">94</hi><hi rend="dot">.</hi></p>

<p rend="gatha1"> Ekaṅganā nekasatāni cakka,</p>

<p rend="gatha2">Vāḷāna’hesuṃ sanarāmarā’tha;</p>

<p rend="gatha3">Dhīraṃ sugandhappabhūtīhi tesu,</p>

<p rend="gathalast">Sampūjayantā idama’braviṃsu.</p>

<p rend="hangnum" n="95"><hi rend="paranum">95</hi><hi rend="dot">.</hi><pb ed="V" n="0.0010" /></p>

<p rend="gatha1"> Natthe’ttha tumhehi samo sudhīsa,</p>

<p rend="gatha2">Eko pumā’pa’ggataro kuto’ti;</p>

<p rend="gatha3">Evaṃ disā lokiya lokanātho,</p>

<p rend="gathalast">Tapekkhamāno sadisa’mpi ekaṃ.</p>

<p rend="hangnum" n="96"><hi rend="paranum">96</hi><hi rend="dot">.</hi></p>

<p rend="gatha1"> Uttarā’bhimukho sattapadaṃ gantvā kathesi’daṃ,</p>

<p rend="gathalast">‘‘Aggo’hamasmi lokassa jeṭṭho seṭṭho’’tiādikaṃ.</p>

<p rend="hangnum" n="97"><hi rend="paranum">97</hi><hi rend="dot">.</hi></p>

<p rend="gatha1"> Anaññasādhāraṇanādamu’ttamaṃ,</p>

<p rend="gatha2">Surāsurabrahmanarindapūjitaṃ;</p>

<p rend="gatha3">Narinda’mādāya gato mahājano,</p>

<p rend="gathalast">Susajjitaṃ taṃ kapiḷavhayaṃ puraṃ.</p>

<p rend="hangnum" n="98"><hi rend="paranum">98</hi><hi rend="dot">.</hi></p>

<p rend="gatha1"> Bhārātibhāranagapādapamerurājaṃ,</p>

<p rend="gatha2">Sabba’mpi sāgarajalaṃ vahituṃ samatthā;</p>

<p rend="gatha3">Jātakkhaṇe,pi guṇabhārama’sayhamānā,</p>

<p rend="gathalast">Saṅkampayī’va pathavī pavarassa tassa.</p>

<p rend="hangnum" n="99"><hi rend="paranum">99</hi><hi rend="dot">.</hi></p>

<p rend="gatha1"> Ramiṃsu soṇā hariṇehi saddhiṃ,</p>

<p rend="gatha2">Kākā ulūkehi mudaggudaggā;</p>

<p rend="gatha3">Supaṇṇarājūhi mahoragā ca,</p>

<p rend="gathalast">Majjārasaṅghā’pi ca undurehi.</p>

<p rend="hangnum" n="100"><hi rend="paranum">100</hi><hi rend="dot">.</hi></p>

<p rend="gatha1"> Migā migindehi samāgamiṃsu,</p>

<p rend="gatha2">Puttehi mātāpitaro yathe’va;</p>

<p rend="gatha3">Nāvā videsa’mpi gatā sadesaṃ,</p>

<p rend="gathalast">Gatā’ca kaṇḍaṃ sarabhaṅgasatthu.</p>

<p rend="hangnum" n="101"><hi rend="paranum">101</hi><hi rend="dot">.</hi></p>

<p rend="gatha1"> Nānāvirāgujjalapaṅkajehi,</p>

<p rend="gatha2">Vibhūsito santataraṅgamālo;</p>

<p rend="gatha3">Mahaṇṇavo āsi tahiṃ jala’mpi,</p>

<p rend="gathalast">Accantasātattamu’pāgamāsi.</p>

<p rend="hangnum" n="102"><hi rend="paranum">102</hi><hi rend="dot">.</hi></p>

<p rend="gatha1"> Suphullaolambakapaṅkajehi,</p>

<p rend="gatha2">Samākulattaṃ gaganaṃ agañchi;</p>

<p rend="gatha3">Jahiṃsu pakkhī gamanaṃ nabhamhi,</p>

<p rend="gathalast">Ṭhitā’ca sindhū’pi asandamānā.</p>

<p rend="hangnum" n="103"><hi rend="paranum">103</hi><hi rend="dot">.</hi><pb ed="V" n="0.0011" /></p>

<p rend="gatha1"> Akālameghappiyasaṅgamena,</p>

<p rend="gatha2">Mahīvadhū sommatamā ahosi;</p>

<p rend="gatha3">Marūhi vassāpitanekapuppha,</p>

<p rend="gathalast">Vibhūsitenā’tivibhūsitāva.</p>

<p rend="hangnum" n="104"><hi rend="paranum">104</hi><hi rend="dot">.</hi></p>

<p rend="gatha1"> Suphullamālābharaṇābhirāmā,</p>

<p rend="gatha2">Lataṅganā’liṃgitapādapindā;</p>

<p rend="gatha3">Sugandhakiñjakkhavarambarehi,</p>

<p rend="gathalast">Disaṅganāyo atisobhayiṃsu.</p>

<p rend="hangnum" n="105"><hi rend="paranum">105</hi><hi rend="dot">.</hi></p>

<p rend="gatha1"> Sugandhadhūpehi nabhaṃ asesaṃ,</p>

<p rend="gatha2">Pavāsitaṃ rammataraṃ ahosi;</p>

<p rend="gatha3">Surāsurindā chanavesadhārī,</p>

<p rend="gathalast">Saṃgītiyuttā vicariṃsu sabbe.</p>

<p rend="hangnum" n="106"><hi rend="paranum">106</hi><hi rend="dot">.</hi></p>

<p rend="gatha1"> Piyaṃvadā sabbajanā ahesuṃ,</p>

<p rend="gatha2">Disā asesā’pi ca vippasannā;</p>

<p rend="gatha3">Gajā’tigajjiṃsu nadiṃsu sīhā,</p>

<p rend="gathalast">Hesāravo cā’si turaṅgamānaṃ.</p>

<p rend="hangnum" n="107"><hi rend="paranum">107</hi><hi rend="dot">.</hi></p>

<p rend="gatha1"> Saveṇuvīṇā suradundubhī nabhe,</p>

<p rend="gatha2">Sakaṃ sakaṃ cārusarampamocayuṃ;</p>

<p rend="gatha3">Sapabbatindapputhulokadhātuyā,</p>

<p rend="gathalast">Uḷāraobhāsavayo manoramo.</p>

<p rend="hangnum" n="108"><hi rend="paranum">108</hi><hi rend="dot">.</hi></p>

<p rend="gatha1"> Manuññagandho mudusītalānilo,</p>

<p rend="gatha2">Sukhappadaṃ vāyi asesajantuno;</p>

<p rend="gatha3">Anekarogādupapīḷitaṃgino,</p>

<p rend="gathalast">Tato pamuttā sukhino siyuṃ janā.</p>

<p rend="hangnum" n="109"><hi rend="paranum">109</hi><hi rend="dot">.</hi></p>

<p rend="gatha1"> Vijambhamānāmitavāḷavījanippa,</p>

<p rend="gatha2" n="-"><hi rend="paranum">-</hi>Bhābhirāmaṃ bhuvanaṃ ahosi.</p>

<p rend="gatha3">Mahiṃhi bhetvā cu’dakāni sandayuṃ,</p>

<p rend="gathalast">Gamiṃsu bujjā ujugattataṃ janā.</p>

<p rend="hangnum" n="110"><hi rend="paranum">110</hi><hi rend="dot">.</hi><pb ed="V" n="0.0012" /></p>

<p rend="gatha1"> Andhā paṅgulanaccāni līlopetāni pekkhayuṃ;</p>

<p rend="gathalast">Suṇiṃsu badhirā mūga gītiyo’pi manoramā.</p>

<p rend="hangnum" n="111"><hi rend="paranum">111</hi><hi rend="dot">.</hi></p>

<p rend="gatha1"> Sitalattamu’pāgañchi avīcaggi’pi tāvade;</p>

<p rend="gathalast">Modiṃsu jalajā tasmiṃ jantavo pahasiṃsu ca.</p>

<p rend="hangnum" n="112"><hi rend="paranum">112</hi><hi rend="dot">.</hi></p>

<p rend="gatha1"> Khuppipāsābhi bhūtānaṃ petānaṃ āsi bhojanaṃ;</p>

<p rend="gathalast">Lokantare’pi āloko andhakāranirantare.</p>

<p rend="hangnum" n="113"><hi rend="paranum">113</hi><hi rend="dot">.</hi></p>

<p rend="gatha1"> Atirekatarā tārāvaḷicandadivākarā;</p>

<p rend="gathalast">Virociṃsu nabhe bhūmigatāni ratanāni ca.</p>

<p rend="hangnum" n="114"><hi rend="paranum">114</hi><hi rend="dot">.</hi></p>

<p rend="gatha1"> Mahītalādayo bhetvā nikkhamma uparūpari;</p>

<p rend="gathalast">Vicittapañcavaṇṇā’suṃ suphullavipulambujā.</p>

<p rend="hangnum" n="115"><hi rend="paranum">115</hi><hi rend="dot">.</hi></p>

<p rend="gatha1"> Dundubhādī ca’laṅkārā avādita aghaṭṭitā;</p>

<p rend="gathalast">Accantamadhuraṃ nādaṃ pamuñcaṃsu mahītale.</p>

<p rend="hangnum" n="116"><hi rend="paranum">116</hi><hi rend="dot">.</hi></p>

<p rend="gatha1"> Baddhā saṅkhalikādīhi muñciṃsu manujā tato;</p>

<p rend="gathalast">Bhuvane bhavanadvārakavāṭā vivaṭā sayaṃ.</p>

<p rend="hangnum" n="117"><hi rend="paranum">117</hi><hi rend="dot">.</hi></p>

<p rend="gatha1"> ‘‘Pure kapiḷavatthumhi jāto suddhodanatrajo;</p>

<p rend="gathalast">Nisajja bodhimaṇḍe’ti ayaṃ buddho bhavissati.’’</p>

<p rend="hangnum" n="118"><hi rend="paranum">118</hi><hi rend="dot">.</hi></p>

<p rend="gatha1"> Celukkhepādayo cā’pī pavattentā pamoditā;</p>

<p rend="gathalast">Kīḷiṃsu devasaṅghā te tāvatiṃsālaye tadā.</p>

<p rend="hangnum" n="119"><hi rend="paranum">119</hi><hi rend="dot">.</hi></p>

<p rend="gatha1"> Iddhimanto mahāpañño kāladevalatāpaso;</p>

<p rend="gathalast">Suddhodananarindassa dhīmato so kulūpago.</p>

<p rend="hangnum" n="120"><hi rend="paranum">120</hi><hi rend="dot">.</hi></p>

<p rend="gatha1"> Bhojanassāvasānamhi tāvatiṃsālayaṃ gato;</p>

<p rend="gathalast">Gantvā divāvihārāya nisinno bhavane tahiṃ.</p>

<p rend="hangnum" n="121"><hi rend="paranum">121</hi><hi rend="dot">.</hi></p>

<p rend="gatha1"> Chanavesaṃ gahetvāna kīḷante te udikkhiya;</p>

<p rend="gathalast">Santosakāraṇaṃ pucchi tesaṃ te’pi na’mabravuṃ.</p>

<p rend="hangnum" n="122"><hi rend="paranum">122</hi><hi rend="dot">.</hi></p>

<p rend="gatha1"> Sutvā taṃ tattato tamhā pītiyo’daggamānaso;</p>

<p rend="gathalast">Tāvadevo’pagantvāna suddhodananivesanaṃ.</p>

<p rend="hangnum" n="123"><hi rend="paranum">123</hi><hi rend="dot">.</hi><pb ed="V" n="0.0013" /></p>

<p rend="gatha1"> Pavisitvā supaññatte nisisso āsane isi;</p>

<p rend="gathalast">‘‘Jāto kira mahārāja putto te nuttaro sudhi.</p>

<p rend="hangnum" n="124"><hi rend="paranum">124</hi><hi rend="dot">.</hi></p>

<p rend="gatha1"> Daṭṭṭhu’micchāma’haṃ taṃ’’ti āha rājā alaṅkataṃ;</p>

<p rend="gathalast">Ānāpetvā kumāraṃ taṃ vandāpetu’mupāgamī.</p>

<p rend="hangnum" n="125"><hi rend="paranum">125</hi><hi rend="dot">.</hi></p>

<p rend="gatha1"> Kumārabhūtassa’pi tāvadeva guṇānubhāvena manoramāni;</p>

<p rend="gathalast">Pādāravindā parivattiya’ggā patiṭṭhitā muddhani tāpasassa.</p>

<p rend="hangnum" n="126"><hi rend="paranum">126</hi><hi rend="dot">.</hi></p>

<p rend="gatha1"> Tenattabhāvena naruttamassa,</p>

<p rend="gatha2">Na vanditabbo tibhavepi koci;</p>

<p rend="gatha3">Tilokanāthassa sace hi sīsaṃ,</p>

<p rend="gathalast">Tapassino pādatale ṭhapeyyaṃ.</p>

<p rend="hangnum" n="127"><hi rend="paranum">127</hi><hi rend="dot">.</hi></p>

<p rend="gatha1"> Phāleyyamuddhā khalu tāpasassa paggayha so añjalimuttamassa;</p>

<p rend="gathalast">Aṭṭhāsi dhīrassa guṇaṇṇavassa nāsetu’mattāna’mayuttakanti.</p>

<p rend="hangnum" n="128"><hi rend="paranum">128</hi><hi rend="dot">.</hi></p>

<p rend="gatha1"> Disvāna taṃ acchariyaṃ narindo devātidevassa sakatrajassa;</p>

<p rend="gathalast">Pādāravindāna’bhivandi tuṭṭho vicittacakkaṅkitakomalāni.</p>

<p rend="hangnum" n="129"><hi rend="paranum">129</hi><hi rend="dot">.</hi></p>

<p rend="gatha1"> Yadā’si rañño puthuvappamaṅgalaṃ tadā puraṃ devapuraṃ’va sajjitaṃ;</p>

<p rend="gathalast">Vibhūsitā tā janatā manoramā samāgatā tassa niketamuttamaṃ.</p>

<p rend="hangnum" n="130"><hi rend="paranum">130</hi><hi rend="dot">.</hi></p>

<p rend="gatha1"> Vibhūsitaṅgo janatāhi tāhi so purakkhato bhūsanabhūsitatrajaṃ;</p>

<p rend="gathalast">Tamā’dayitvā’tulavappamaṅgalaṃ surindalīlāya gato narissaro.</p>

<p rend="hangnum" n="131"><hi rend="paranum">131</hi><hi rend="dot">.</hi></p>

<p rend="gatha1"> Nānāvirāgujjalacārusāni parikkhite kamhi ca jambumūle;</p>

<p rend="gathalast">Sayāpayitvā bahimaṅgalaṃ taṃ udikkhituṃ dhātigaṇā gamiṃsu.</p>

<p rend="hangnum" n="132"><hi rend="paranum">132</hi><hi rend="dot">.</hi><pb ed="V" n="0.0014" /></p>

<p rend="gatha1"> Suvaṇṇatārādivirājamāna’vitānajotujjalajambumūle;</p>

<p rend="gathalast">Nisajja dhīro sayane manuññe’jhānaṃ samāpajji katāvakāso.</p>

<p rend="hangnum" n="133"><hi rend="paranum">133</hi><hi rend="dot">.</hi></p>

<p rend="gatha1"> Suvaṇṇabimbaṃ viya taṃ nisinnaṃ chāyañca tassā ṭhitame’va disvā;</p>

<p rend="gathalast">Tamabravī dhātijano’pagantvā ‘‘puttassa te abbhutamī’disanti.’’</p>

<p rend="hangnum" n="134"><hi rend="paranum">134</hi><hi rend="dot">.</hi></p>

<p rend="gatha1"> Visuddhacandānanabhāsurassa sutvāna taṃ paṅkajalocanassa;</p>

<p rend="gathalast">Savandanaṃ me dutiya’nti vatvā puttassa pāde sirasā’bhivandi.</p>

<p rend="hangnum" n="135"><hi rend="paranum">135</hi><hi rend="dot">.</hi></p>

<p rend="gatha1"> Tadaññānipi lokasmiṃ jātā’nekavidhabbhutā;</p>

<p rend="gathalast">Dassitā me samāsena ganthavitthārabhīrunā.</p>

<p rend="hangnum" n="136"><hi rend="paranum">136</hi><hi rend="dot">.</hi></p>

<p rend="gatha1"> Yasmiṃ vicittamaṇimaṇḍitamandirānaṃ,</p>

<p rend="gatha2">Nānāvitānasayanāsanamaṇḍitānaṃ;</p>

<p rend="gatha3">Nisseṇi seṇi puthubhūmikabhūsitānaṃ,</p>

<p rend="gathalast">Tiṇṇaṃ utūnama’nurūpama’laṅkatānaṃ.</p>

<p rend="hangnum" n="137"><hi rend="paranum">137</hi><hi rend="dot">.</hi></p>

<p rend="gatha1"> Siṅgesu raṃsinikarā suramandirānaṃ,</p>

<p rend="gatha2">Siṅgesu raṃsimapahāsakarā’va niccaṃ;</p>

<p rend="gatha3">Ādiccaraṃsi viya paṅkajakānanāni,</p>

<p rend="gathalast">Lokānanambujavanāni vikāsayanti.</p>

<p rend="hangnum" n="138"><hi rend="paranum">138</hi><hi rend="dot">.</hi></p>

<p rend="gatha1"> Nānā maṇivicittāhi bhittīti vanitā sadā;</p>

<p rend="gathalast">Vinā’pi dappaṇacchāyaṃ pasādhenti sakaṃ tanuṃ.</p>

<p rend="hangnum" n="139"><hi rend="paranum">139</hi><hi rend="dot">.</hi></p>

<p rend="gatha1"> Telāsanagasaṅkāsaṃ vilocanarasāyanaṃ;</p>

<p rend="gathalast">Sudhālaṅkatapākāravalayaṃ yattha dissate.</p>

<p rend="hangnum" n="140"><hi rend="paranum">140</hi><hi rend="dot">.</hi></p>

<p rend="gatha1"> Indanīloruvalayaṃ nānā ratanabhūsitaṃ;</p>

<p rend="gathalast">Dissate’va sadā yasmiṃ parikhānekapaṅkajā.</p>

<p rend="hangnum" n="141"><hi rend="paranum">141</hi><hi rend="dot">.</hi><pb ed="V" n="0.0015" /></p>

<p rend="gatha1"> Patvāna vuddhiṃ vipule manuññe,</p>

<p rend="gatha2">Bhutvāna kāme ca tahiṃ vasanto;</p>

<p rend="gatha3">Gacchaṃ tilokekavilocano so,</p>

<p rend="gathalast">Uyyānakīḷāya mahāpathamhi.</p>

<p rend="hangnum" n="142"><hi rend="paranum">142</hi><hi rend="dot">.</hi></p>

<p rend="gatha1"> Kamena jiṇṇaṃ byadhitaṃ matañca,</p>

<p rend="gatha2">Disvāna rūpaṃ tibhave viratto;</p>

<p rend="gatha3">Manoramaṃ pabbajitañca rūpaṃ,</p>

<p rend="gathalast">Katvā ratiṃ tamhi catutthavāre.</p>

<p rend="hangnum" n="143"><hi rend="paranum">143</hi><hi rend="dot">.</hi></p>

<p rend="gatha1"> Suphullanānātarusaṇḍamaṇḍitaṃ sikhaṇḍisaṇḍādidijūpakūjitaṃ;</p>

<p rend="gathalast">Sudassanīyaṃ viya nandanaṃ vanaṃ manoramuyyānama’gā mahāyaso.</p>

<p rend="hangnum" n="144"><hi rend="paranum">144</hi><hi rend="dot">.</hi></p>

<p rend="gatha1"> Suraṅganā sundarasundarīnaṃ manorame vāditanaccagīte surindalīlāya;</p>

<p rend="gathalast">Tahiṃ narindo ramitva kāmaṃ dipadāna’mindo.</p>

<p rend="hangnum" n="145"><hi rend="paranum">145</hi><hi rend="dot">.</hi></p>

<p rend="gatha1"> Ābhujitvāna pallaṅkaṃ nisinno rucirāsane;</p>

<p rend="gathalast">Kārāpetuma’cintesi dehabhūsana’mattano.</p>

<p rend="hangnum" n="146"><hi rend="paranum">146</hi><hi rend="dot">.</hi></p>

<p rend="gatha1"> Tassa cittaṃ viditvāna vissakammassi’daṃbravī;</p>

<p rend="gathalast">Alaṅkarohi siddhattha’miti devānamissaro.</p>

<p rend="hangnum" n="147"><hi rend="paranum">147</hi><hi rend="dot">.</hi></p>

<p rend="gatha1"> Tenā’ṇatto’pagantvāna vissakammo yasassino;</p>

<p rend="gathalast">Dasadussasahassehi sīsaṃ veṭhesi sobhanaṃ.</p>

<p rend="hangnum" n="148"><hi rend="paranum">148</hi><hi rend="dot">.</hi></p>

<p rend="gatha1"> Tanuṃ manuññampi akāsi sobhanaṃ,</p>

<p rend="gatha2">Anaññasādhāraṇalakkhaṇujjalaṃ;</p>

<p rend="gatha3">Vicittanānuttamabhūsanehi so,</p>

<p rend="gathalast">Sugandhigandhuppalacandanādinā.</p>

<p rend="hangnum" n="149"><hi rend="paranum">149</hi><hi rend="dot">.</hi></p>

<p rend="gatha1"> Vibhūsito tena vibhūsitaṅginā,</p>

<p rend="gatha2">Tahiṃ nisinno vimale silātale;</p>

<p rend="gatha3">Suraṅganāsannibhasundarīhi so,</p>

<p rend="gathalast">Purakkhato devapatīva sobhati.</p>

<p rend="hangnum" n="150"><hi rend="paranum">150</hi><hi rend="dot">.</hi><pb ed="V" n="0.0016" /></p>

<p rend="gatha1"> Suddhodananarindena pesitaṃ sāsanuttamaṃ;</p>

<p rend="gathalast">‘‘Putto te putta jāto’’ti sutvāna dīpaduttamo.</p>

<p rend="hangnum" n="151"><hi rend="paranum">151</hi><hi rend="dot">.</hi></p>

<p rend="gatha1"> ‘‘Mama’jja bandhanaṃ jātaṃ’’iti vatvāna tāvade;</p>

<p rend="gathalast">Samiddhaṃ sabbakāmehi agamā sundaraṃ puraṃ.</p>

<p rend="hangnum" n="152"><hi rend="paranum">152</hi><hi rend="dot">.</hi></p>

<p rend="gatha1"> Ṭhitā uparipāsāde kisāgotami taṃ tadā;</p>

<p rend="gathalast">Rājentaṃ sataraṃsi’ṃva rājaṃ disvā kathe si’daṃ.</p>

<p rend="hangnum" n="153"><hi rend="paranum">153</hi><hi rend="dot">.</hi></p>

<p rend="gatha1"> ‘‘Yesaṃ sūnu ayaṃ dhīro yā ca jāyā imassa tu;</p>

<p rend="gathalast">Te sabbe nibbutā nūna sadā’nūnaguṇassa ve’’.</p>

<p rend="hangnum" n="154"><hi rend="paranum">154</hi><hi rend="dot">.</hi></p>

<p rend="gatha1"> Itī’disaṃ giraṃ sutvā manuññaṃ tāya bhāsitaṃ;</p>

<p rend="gathalast">Sañjātapītiyā pīno gacchamāno sakālayaṃ.</p>

<p rend="hangnum" n="155"><hi rend="paranum">155</hi><hi rend="dot">.</hi></p>

<p rend="gatha1"> Sītalaṃ vimalaṃ hāriṃ hāraṃ taṃ rativaḍḍhanaṃ;</p>

<p rend="gathalast">Pesetvā santikaṃ tassā omuñcitvāna kaṇṭhato.</p>

<p rend="hangnum" n="156"><hi rend="paranum">156</hi><hi rend="dot">.</hi></p>

<p rend="gatha1"> Pāsādama’bhirūhitvā vejayantaṃ’va sundaraṃva;</p>

<p rend="gathalast">Nipajji devarājā’va sayane so mahārahe.</p>

<p rend="hangnum" n="157"><hi rend="paranum">157</hi><hi rend="dot">.</hi></p>

<p rend="gatha1"> Sundarī taṃ purakkhatvā surasundarisannibhā;</p>

<p rend="gathalast">Payojayiṃsu naccāni gītāni vividhāni’pi.</p>

<p rend="hangnum" n="158"><hi rend="paranum">158</hi><hi rend="dot">.</hi></p>

<p rend="gatha1"> Pabbajjābhirato dhīro pañcakāme nirālayo;</p>

<p rend="gathalast">Tādise naccagīte’pi na ramitvā manorame.</p>

<p rend="hangnum" n="159"><hi rend="paranum">159</hi><hi rend="dot">.</hi></p>

<p rend="gatha1"> Nipanno vissamitvāna īsakaṃ sayane tahiṃ;</p>

<p rend="gathalast">Pallaṅkamā’bhujitvāna mahāvīro mahīpati.</p>

<p rend="hangnum" n="160"><hi rend="paranum">160</hi><hi rend="dot">.</hi></p>

<p rend="gatha1"> Nisinno’va’nekappakāraṃ vikāraṃ,</p>

<p rend="gatha2">Padisvāna niddupagānaṃ vadhūnaṃ;</p>

<p rend="gatha3">Gamissāmi’dānī’ti ubbiggacitto,</p>

<p rend="gathalast">Bhave dvāramūlaṃ’pagantvāna rammaṃ.</p>

<p rend="hangnum" n="161"><hi rend="paranum">161</hi><hi rend="dot">.</hi></p>

<p rend="gatha1"> Ṭhapetvāna sīsaṃ subhummārakasmiṃ,</p>

<p rend="gatha2">Suṇissāmi dhīrassa saddanti tasmiṃ;</p>

<p rend="gatha3">Nipannaṃ sudantaṃ pasādāvahantaṃ,</p>

<p rend="gathalast">Sahāyaṃ amaccaṃ mahāpuññavantaṃ.</p>

<p rend="hangnum" n="162"><hi rend="paranum">162</hi><hi rend="dot">.</hi><pb ed="V" n="0.0017" /></p>

<p rend="gatha1"> Acchannasavanaṃ channaṃ āmantetvā kathesi’daṃ;</p>

<p rend="gathalast">‘‘Ānehi iti kappetvā kanthakaṃ nāma sindhavaṃ.’’</p>

<p rend="hangnum" n="163"><hi rend="paranum">163</hi><hi rend="dot">.</hi></p>

<p rend="gatha1"> So channo patigaṇhitvā taṃ giraṃ tena bhāsitaṃ;</p>

<p rend="gathalast">Tato gantvāna kappetvā sīghamā’nesi sindhavaṃ.</p>

<p rend="hangnum" n="164"><hi rend="paranum">164</hi><hi rend="dot">.</hi></p>

<p rend="gatha1"> Abhinikkhamanaṃ tassa ñatvā varaturaṅgamo;</p>

<p rend="gathalast">Tena sajjiyamāno so hesāravamu’dīrayi.</p>

<p rend="hangnum" n="165"><hi rend="paranum">165</hi><hi rend="dot">.</hi></p>

<p rend="gatha1"> Pattharitvāna gacchantaṃ saddaṃ taṃ sakalaṃ puraṃ;</p>

<p rend="gathalast">Sabbe suragaṇā tasmiṃ sotuṃ nā’daṃsu kassaci.</p>

<p rend="hangnum" n="166"><hi rend="paranum">166</hi><hi rend="dot">.</hi></p>

<p rend="gatha1"> Atha so sajjanānando uttamaṃ puttama’ttano;</p>

<p rend="gathalast">Passitvā paṭhamaṃ gantvā pacchā buddho bhavāma’haṃ.</p>

<p rend="hangnum" n="167"><hi rend="paranum">167</hi><hi rend="dot">.</hi></p>

<p rend="gatha1"> Cintayitvāna eva’mpi gantvā jāyānivesanaṃ;</p>

<p rend="gathalast">Ṭhapetvā pādadu’mmāre gīvaṃ anto pavesiya.</p>

<p rend="hangnum" n="168"><hi rend="paranum">168</hi><hi rend="dot">.</hi></p>

<p rend="gatha1"> Kusumehi samākiṇṇe devindasayanūpame;</p>

<p rend="gathalast">Nipannaṃ mātuyā saddhiṃ sayane sakama’trajaṃ.</p>

<p rend="hangnum" n="169"><hi rend="paranum">169</hi><hi rend="dot">.</hi></p>

<p rend="gatha1"> Viloketvāna cintesi iti lokekanāyako;</p>

<p rend="gathalast">Sacā’haṃ deviyā bāhuma’panetvā mama’trajaṃ.</p>

<p rend="hangnum" n="170"><hi rend="paranum">170</hi><hi rend="dot">.</hi></p>

<p rend="gatha1"> Gaṇhissāma’ntarāya’mpi kareyya gamanassa me;</p>

<p rend="gathalast">Pabujjhitvā mahantena pemene’sā yasodharā.</p>

<p rend="hangnum" n="171"><hi rend="paranum">171</hi><hi rend="dot">.</hi></p>

<p rend="gatha1"> Buddho hutvā punā’gamma passissāmī’ti atrajaṃ;</p>

<p rend="gathalast">Narādhipo tadā tamhā pāsādatalato’tari.</p>

<p rend="hangnum" n="172"><hi rend="paranum">172</hi><hi rend="dot">.</hi></p>

<p rend="gatha1"> Pesalānanakaraṅghipaṅkajā hāsaphenabhamuvīcibhāsurā;</p>

<p rend="gathalast">Nettanīlakamalā yasodharākomudī’va nayanālipatthitā.</p>

<p rend="hangnum" n="173"><hi rend="paranum">173</hi><hi rend="dot">.</hi></p>

<p rend="gatha1"> Samattho assa ko tassā jahituṃ dehasampadaṃ;</p>

<p rend="gathalast">Vindamāno vinā dhīraṃ ṭhitaṃ paramimuddhani.</p>

<p rend="hangnum" n="174"><hi rend="paranum">174</hi><hi rend="dot">.</hi></p>

<p rend="gatha1"> ‘‘Asso sāmi mayānīto kālaṃ jāna rathesabha’’;</p>

<p rend="gathalast">Iti abravi channo so bhūpālassa yasassino.</p>

<p rend="hangnum" n="175"><hi rend="paranum">175</hi><hi rend="dot">.</hi><pb ed="V" n="0.0018" /></p>

<p rend="gatha1"> Mahīpati tadā sutvā channeno’dīritaṃ giraṃ;</p>

<p rend="gathalast">Pāsādā otaritvāna gantvā kanthakasantikaṃ.</p>

<p rend="hangnum" n="176"><hi rend="paranum">176</hi><hi rend="dot">.</hi></p>

<p rend="gatha1"> Tassi’daṃ vacanaṃ bhāsi sabbasattahite rato;</p>

<p rend="gathalast">‘‘Kanthaka’jje’karattiṃ mā tārehi’’ sanarāmaraṃ.</p>

<p rend="hangnum" n="177"><hi rend="paranum">177</hi><hi rend="dot">.</hi></p>

<p rend="gatha1"> Lokamu’ttārayissāmi buddho hutvā anuttaro;</p>

<p rend="gathalast">Bhavasāgarato ghorajarādimakarākarā.’’</p>

<p rend="hangnum" n="178"><hi rend="paranum">178</hi><hi rend="dot">.</hi></p>

<p rend="gatha1"> Idaṃ vatvā tamā’ruyha sindhavaṃ saṅkhasannibhaṃ;</p>

<p rend="gathalast">Gāhāpetvāna channena sudaḷhaṃ tassa vāladhiṃ.</p>

<p rend="hangnum" n="179"><hi rend="paranum">179</hi><hi rend="dot">.</hi></p>

<p rend="gatha1"> Patvāna so mahādvārasamīpaṃ samacintayi;</p>

<p rend="gathalast">Bhaveyya vivaṭaṃ dvāraṃ yena kenaci no sace.</p>

<p rend="hangnum" n="180"><hi rend="paranum">180</hi><hi rend="dot">.</hi></p>

<p rend="gatha1"> Vāladhiṃ gahiteneva saddhiṃ channena kanthakaṃ,</p>

<p rend="gatha2">Nippīḷayitvā satthīhi imamaccuggataṃ subhaṃ;</p>

<p rend="gathalast">Ullaṅghitvāna pākāraṃ gacchāmī’ti mahabbalo.</p>

<p rend="hangnum" n="181"><hi rend="paranum">181</hi><hi rend="dot">.</hi></p>

<p rend="gatha1"> Tathā thāmabalūpeto channo’pi turaguttamo;</p>

<p rend="gathalast">Visuṃ visuṃ vicintesuṃ pākāraṃ samatikkamaṃ.</p>

<p rend="hangnum" n="182"><hi rend="paranum">182</hi><hi rend="dot">.</hi></p>

<p rend="gatha1"> Tassa cittaṃ viditvāna moditā gamane subhe;</p>

<p rend="gathalast">Vivariṃsu tadā dvāraṃ dvāre’dhiggahitā surā.</p>

<p rend="hangnum" n="183"><hi rend="paranum">183</hi><hi rend="dot">.</hi></p>

<p rend="gatha1"> Taṃ siddhatthama’siddhatthaṃ karissāmī’ti cintiya;</p>

<p rend="gathalast">Āgantvā tassi’daṃ bhāsi antalikkhe ṭṭhitantiko.</p>

<p rend="hangnum" n="184"><hi rend="paranum">184</hi><hi rend="dot">.</hi></p>

<p rend="gatha1"> ‘‘Mā nikkhami mahāvīra ito te sattame dine;</p>

<p rend="gathalast">Dibbaṃ tu cakkaratanaṃ addhā pātubhavissati.’’</p>

<p rend="hangnum" n="185"><hi rend="paranum">185</hi><hi rend="dot">.</hi></p>

<p rend="gatha1"> Iccevaṃ vuccamāno so antakena mahāyaso;</p>

<p rend="gathalast">‘‘Ko’si tvami’ti’’taṃ bhāsi māro ca’ttānamā’disi.</p>

<p rend="hangnum" n="186"><hi rend="paranum">186</hi><hi rend="dot">.</hi></p>

<p rend="gatha1"> ‘‘Mārajānāma’haṃ mayhaṃ dibbacakkassa sambhavaṃ;</p>

<p rend="gathalast">Gaccha tvami’dha mā tiṭṭha na’mhi rajjenamatthiko.</p>

<p rend="hangnum" n="187"><hi rend="paranum">187</hi><hi rend="dot">.</hi></p>

<p rend="gatha1"> Sabbaṃ dasasahassimpi lokadhātuma’haṃ pana;</p>

<p rend="gathalast">Unnādetvā bhavissāmi buddho lokekanāyako.’’</p>

<p rend="hangnum" n="188"><hi rend="paranum">188</hi><hi rend="dot">.</hi><pb ed="V" n="0.0019" /></p>

<p rend="gatha1"> Evaṃ vutte mahāsatte attano giramu’ttariṃ;</p>

<p rend="gathalast">Gāhāpetuma’sakkonto tatthe’va’ntaradhāyi’so.</p>

<p rend="hangnum" n="189"><hi rend="paranum">189</hi><hi rend="dot">.</hi></p>

<p rend="gatha1"> Pāpimassa idaṃ vatvā cakkavattisirimpi ca;</p>

<p rend="gathalast">Pahāya khepiṇḍaṃ’va paccusasamaye vasiṃ.</p>

<p rend="hangnum" n="190"><hi rend="paranum">190</hi><hi rend="dot">.</hi></p>

<p rend="gatha1"> Gacchantama’bhipūjetuṃ samāgantvāna tāvade;</p>

<p rend="gathalast">Ratanukkāsahassāni dhārayantā marū tahiṃ.</p>

<p rend="hangnum" n="191"><hi rend="paranum">191</hi><hi rend="dot">.</hi></p>

<p rend="gatha1"> Pacchato purato tassa ubhopassesu gacchare;</p>

<p rend="gathalast">Tathe’va abhipūjentā supaṇṇā ca mahoragā.</p>

<p rend="hangnum" n="192"><hi rend="paranum">192</hi><hi rend="dot">.</hi></p>

<p rend="gatha1"> Suvipulasurasenā cārulīlābhirāmā,</p>

<p rend="gatha2">Kusumasaliladhārā vassayantā nabhamhā;</p>

<p rend="gatha3">Ihahi dasasahassī cakkavāḷā gatā tā,</p>

<p rend="gathalast">Sukhumatanutametodaggudaggā caranti.</p>

<p rend="hangnum" n="193"><hi rend="paranum">193</hi><hi rend="dot">.</hi></p>

<p rend="gatha1"> Yasmiṃ sugandhavarapupphasudhūpa cuṇṇa,</p>

<p rend="gatha2">Hemaddhajappabhutibhāsuracārumagge;</p>

<p rend="gatha3">Gacchaṃ mahājavavaraṅga turaṃga rājā,</p>

<p rend="gathalast">Gantuṃ na sakkhi javato kusumādilaggo.</p>

<p rend="hangnum" n="194"><hi rend="paranum">194</hi><hi rend="dot">.</hi></p>

<p rend="gatha1"> Itthaṃ tamhi pathe ramme vattamāne mahāmahe;</p>

<p rend="gathalast">Gacchanto rattisesena tiṃsayojanamañjase.</p>

<p rend="hangnum" n="195"><hi rend="paranum">195</hi><hi rend="dot">.</hi></p>

<p rend="gatha1"> Patvā’nomānadītīraṃ piṭṭhito turagassa so;</p>

<p rend="gathalast">Otaritvāna vimale sītale sikatātale.</p>

<p rend="hangnum" n="196"><hi rend="paranum">196</hi><hi rend="dot">.</hi></p>

<p rend="gatha1"> Vissamitvā idaṃ vatvā ‘‘gacchāhī’ti sakaṃ puraṃ;</p>

<p rend="gathalast">Ābharaṇāni ādiya channe’maṃ guragampi ca.’’</p>

<p rend="hangnum" n="197"><hi rend="paranum">197</hi><hi rend="dot">.</hi></p>

<p rend="gatha1"> Ṭhito tasmiṃ mahāvīro accanta nisitā’sinā;</p>

<p rend="gathalast">Sugandhavāsitaṃ moḷiṃ chetvā’nukkhipi ambare.</p>

<p rend="hangnum" n="198"><hi rend="paranum">198</hi><hi rend="dot">.</hi></p>

<p rend="gatha1"> Cāruhemasumuggena kesadhātuṃ nabhuggataṃ;</p>

<p rend="gathalast">Pūjanatthaṃ sahassakkho sirasā sampaṭicchiya.</p>

<p rend="hangnum" n="199"><hi rend="paranum">199</hi><hi rend="dot">.</hi><pb ed="V" n="0.0020" /></p>

<p rend="gatha1"> Vilocanānandakarindanīlamayehi cūḷāmaṇi cetiyaṃ so;</p>

<p rend="gathalast">Patiṭṭhapesā’malatāvatiṃse ubbedhato yojanamattamaggā.</p>

<p rend="hangnum" n="200"><hi rend="paranum">200</hi><hi rend="dot">.</hi></p>

<p rend="gatha1"> Uttamaṭṭhaparikkhāraṃ dhāretvā brahmunābhataṃ;</p>

<p rend="gathalast">Ambare’ca pavijjhittha varaṃ dussayugampi ca.</p>

<p rend="hangnum" n="201"><hi rend="paranum">201</hi><hi rend="dot">.</hi></p>

<p rend="gatha1"> Tamā’dāya mahābrahmā brahmaloke manoramaṃ;</p>

<p rend="gathalast">Dvādasayojanubbedhaṃ dussathūpaṃ akārayi.</p>

<p rend="hangnum" n="202"><hi rend="paranum">202</hi><hi rend="dot">.</hi></p>

<p rend="gatha1"> Nāmenā’nupiyaṃ nāma gantvā ambavanaṃ tahiṃ;</p>

<p rend="gathalast">Sattāhaṃ vītināmetvā pabbajjāsukhato tato.</p>

<p rend="hangnum" n="203"><hi rend="paranum">203</hi><hi rend="dot">.</hi></p>

<p rend="gatha1"> Gantvāne’kadinene’va tiṃsayojanamañjasaṃ;</p>

<p rend="gathalast">Patvā rājagahaṃ dhīro piṇḍāya cari subbato.</p>

<p rend="hangnum" n="204"><hi rend="paranum">204</hi><hi rend="dot">.</hi></p>

<p rend="gatha1"> Indanīlasilāyā’pi katā pākāragopurā;</p>

<p rend="gathalast">Hemacalā’va dissanti tassā’bhāgi tahiṃ tadā.</p>

<p rend="hangnum" n="205"><hi rend="paranum">205</hi><hi rend="dot">.</hi></p>

<p rend="gatha1"> Ko’yaṃ sakko nukho brahmā māro nāgo’tiādinā;</p>

<p rend="gathalast">Bhiyyo kotuhaḷappatto padisvā taṃ mahājano.</p>

<p rend="hangnum" n="206"><hi rend="paranum">206</hi><hi rend="dot">.</hi></p>

<p rend="gatha1"> Pavisitvā garahetūna bhattaṃ yāpanamattakaṃ;</p>

<p rend="gathalast">Yugamattaṃ’va pekkhanto gacchanto rājavīthiyaṃ.</p>

<p rend="hangnum" n="207"><hi rend="paranum">207</hi><hi rend="dot">.</hi></p>

<p rend="gatha1"> Mathitaṃ merumanthena samudda’va mahājanaṃ;</p>

<p rend="gathalast">Tamhā so ākulī katvā gantvā paṇḍavapabbataṃ.</p>

<p rend="hangnum" n="208"><hi rend="paranum">208</hi><hi rend="dot">.</hi></p>

<p rend="gatha1"> Tato tasse’va chāyāya bhūmibhāge manorame;</p>

<p rend="gathalast">Nisinno missakaṃ bhattaṃ paribhuñjitumā’rabhi.</p>

<p rend="hangnum" n="209"><hi rend="paranum">209</hi><hi rend="dot">.</hi></p>

<p rend="gatha1"> Paccavekkhaṇamattena antasappaṃ nivārisa;</p>

<p rend="gathalast">Dehavammikato dhīro nikkhamantaṃ mahabbalo.</p>

<p rend="hangnum" n="210"><hi rend="paranum">210</hi><hi rend="dot">.</hi></p>

<p rend="gatha1"> Bhutvāna bimbisārena narindena narāsabho;</p>

<p rend="gathalast">Nimantino’pi rajjena upagantvāna’nekadhā.</p>

<p rend="hangnum" n="211"><hi rend="paranum">211</hi><hi rend="dot">.</hi><pb ed="V" n="0.0021" /></p>

<p rend="gatha1"> Paṭikkhipiya taṃ rajjaṃ atha tenā’bhiyācito;</p>

<p rend="gathalast">Dhammaṃ desehi mayhanti buddho hutvā anuttaro.</p>

<p rend="hangnum" n="212"><hi rend="paranum">212</hi><hi rend="dot">.</hi></p>

<p rend="gatha1"> Datvā paṭiññaṃ manujādhipassa dhīro’pagantvāna padhānabhūmiṃ;</p>

<p rend="gathalast">Anaññasādhāraṇadukkarāni katvā tato kiñci apassamāno.</p>

<p rend="hangnum" n="213"><hi rend="paranum">213</hi><hi rend="dot">.</hi></p>

<p rend="gatha1"> Oḷārikannapānāni bhuñjitvā dehasampadaṃ;</p>

<p rend="gathalast">Patvā’japālanigrodhamūlaṃ patto suro viya.</p>

<p rend="hangnum" n="214"><hi rend="paranum">214</hi><hi rend="dot">.</hi></p>

<p rend="gatha1"> Puratthā’bhimukho hutvā nisinno’si jutindharo;</p>

<p rend="gathalast">Dehavaṇṇehi nigrodho hemavaṇṇo’si tassa so.</p>

<p rend="hangnum" n="215"><hi rend="paranum">215</hi><hi rend="dot">.</hi></p>

<p rend="gatha1"> Samiddhapatthanā ekā sujātā nāma sundarī;</p>

<p rend="gathalast">Hemapātiṃ sapāyāsaṃ sīsenā’dāya onatā.</p>

<p rend="hangnum" n="216"><hi rend="paranum">216</hi><hi rend="dot">.</hi></p>

<p rend="gatha1"> Tasmiṃ adhiggahītassa rukkhadevassa tāvade;</p>

<p rend="gathalast">Baliṃ dammī’ti gantvāna disvā tā dīpaduttamaṃ.</p>

<p rend="hangnum" n="217"><hi rend="paranum">217</hi><hi rend="dot">.</hi></p>

<p rend="gatha1"> Dovo’ti saññāya udaggacittā pāyāsapātiṃ pavarassa datvā;</p>

<p rend="gathalast">‘‘Āsiṃsanā ijjhiyathā hi mayhaṃ tuyhampi sā sāmi samijjhitū’ti.’’</p>

<p rend="hangnum" n="218"><hi rend="paranum">218</hi><hi rend="dot">.</hi></p>

<p rend="gatha1"> Icce’vaṃ vacanaṃ vatvā gatā tamhā varaṅganā;</p>

<p rend="gathalast">Atha pāyāsapātiṃ taṃ gahetvā munipuṅgavo.</p>

<p rend="hangnum" n="219"><hi rend="paranum">219</hi><hi rend="dot">.</hi></p>

<p rend="gatha1"> Gantvā nerañjarātīraṃ bhūtvā taṃ varabhojanaṃ;</p>

<p rend="gathalast">Paṭisotaṃ pavissajji tassā pātiṃ manoramaṃ.</p>

<p rend="hangnum" n="220"><hi rend="paranum">220</hi><hi rend="dot">.</hi></p>

<p rend="gatha1"> Jantālipālimananettavilumpamānaṃ,</p>

<p rend="gatha2">Samphullasālavanarājivirājamānaṃ;</p>

<p rend="gatha3">Devindanandanavanaṃ’va’bhinandanīya,</p>

<p rend="gathalast">Mu’yyānamu’ttamataraṃ pavaro’pagantvā.</p>

<p rend="hangnum" n="221"><hi rend="paranum">221</hi><hi rend="dot">.</hi></p>

<p rend="gatha1"> Katvā divāvihāraṃ so sāyaṇhasamaye tahiṃ;</p>

<p rend="gathalast">Gacchaṃ kesaralīlāya bodhipādapasantikaṃ.</p>

<p rend="hangnum" n="222"><hi rend="paranum">222</hi><hi rend="dot">.</hi><pb ed="V" n="0.0022" /></p>

<p rend="gatha1"> Brahmasurāsuramahoragapakkhirāja,</p>

<p rend="gatha2">Saṃsajjitoruvaṭume dipadānamindo;</p>

<p rend="gatha3">Pāyāsi sotthiyadvijo tiṇahārako taṃ,</p>

<p rend="gathalast">Disvāna tassa adadā tiṇamuṭṭhiyo so.</p>

<p rend="hangnum" n="223"><hi rend="paranum">223</hi><hi rend="dot">.</hi></p>

<p rend="gatha1"> Indivarāravindādikusumāna’mbarā tahiṃ;</p>

<p rend="gathalast">Patantī vuṭṭhidhārā’va gacchante dīpaduttame.</p>

<p rend="hangnum" n="224"><hi rend="paranum">224</hi><hi rend="dot">.</hi></p>

<p rend="gatha1"> Cārucandanacuṇṇādi’dhupagandhehi nekadhā;</p>

<p rend="gathalast">Anokāso’si ākāso gacchante dīpaduttame.</p>

<p rend="hangnum" n="225"><hi rend="paranum">225</hi><hi rend="dot">.</hi></p>

<p rend="gatha1"> Ratanujjalachattehi cāruhemaddhajehi ca;</p>

<p rend="gathalast">Anokāso’si ākāso gacchante dipaduttame.</p>

<p rend="hangnum" n="226"><hi rend="paranum">226</hi><hi rend="dot">.</hi></p>

<p rend="gatha1"> Velukkhepasahassehi kīḷantehi marūhi’pi;</p>

<p rend="gathalast">Anokāso’si ākāso gacchante dipaduttame.</p>

<p rend="hangnum" n="227"><hi rend="paranum">227</hi><hi rend="dot">.</hi></p>

<p rend="gatha1"> Suradundubhivajjāni karontehi marūhipi;</p>

<p rend="gathalast">Anokāso’si ākāso gacchante dipaduttame.</p>

<p rend="hangnum" n="228"><hi rend="paranum">228</hi><hi rend="dot">.</hi></p>

<p rend="gatha1"> Suraṅganāhi saṅgitiṃ gāyantihi’pi’nekadhā;</p>

<p rend="gathalast">Anokāso’si ākāso gacchante dipaduttame.</p>

<p rend="hangnum" n="229"><hi rend="paranum">229</hi><hi rend="dot">.</hi></p>

<p rend="gatha1"> Manoramā kiṇṇarakiṇṇaraṅganā,</p>

<p rend="gatha2">Manoramaṅgā uragoragaṅkanā;</p>

<p rend="gatha3">Manoramā tamhi ca naccagītiyo,</p>

<p rend="gathalast">Manoramā’nekavidhā pavattayuṃ.</p>

<p rend="hangnum" n="230"><hi rend="paranum">230</hi><hi rend="dot">.</hi></p>

<p rend="gatha1"> Tadā mahoghe’va mahāmagehi,</p>

<p rend="gatha2">Pavattamāne iti so mahāyaso;</p>

<p rend="gatha3">Tiṇe gahetvā tibhavekanāyako,</p>

<p rend="gathalast">Upāgato bodhidumindasantikaṃ.</p>

<p rend="hangnum" n="231"><hi rend="paranum">231</hi><hi rend="dot">.</hi></p>

<p rend="gatha1"> Viddumāsitaselaggarajatācalasannibhaṃ;</p>

<p rend="gathalast">Katvā padakkhiṇaṃ bodhipādapaṃ dipaduttamo.</p>

<p rend="hangnum" n="232"><hi rend="paranum">232</hi><hi rend="dot">.</hi></p>

<p rend="gatha1"> Puratthimadisābhāge acale raṇadhaṃsake;</p>

<p rend="gathalast">Mahītale ṭhito dhīro cālesi tiṇamuṭṭhiyo.</p>

<p rend="hangnum" n="233"><hi rend="paranum">233</hi><hi rend="dot">.</hi><pb ed="V" n="0.0023" /></p>

<p rend="gatha1"> Viddasahatthamatto so pallaṅko āsi tāvade;</p>

<p rend="gathalast">Atha naṃ abbhutaṃ disvā mahāpañño vicintayi.</p>

<p rend="hangnum" n="234"><hi rend="paranum">234</hi><hi rend="dot">.</hi></p>

<p rend="gatha1"> ‘‘Maṃsalohitamaṭṭhi ca nahārū ca taco ca me;</p>

<p rend="gathalast">Kāmaṃ sussatu nevā’haṃ jahāmi vīriyaṃ’’iti.</p>

<p rend="hangnum" n="235"><hi rend="paranum">235</hi><hi rend="dot">.</hi></p>

<p rend="gatha1"> Ābhujitvā mahāvīro pallaṅkama’parājitaṃ;</p>

<p rend="gathalast">Pācinābhimukho tasmiṃ nisīdi dīpaduttamo.</p>

<p rend="hangnum" n="236"><hi rend="paranum">236</hi><hi rend="dot">.</hi></p>

<p rend="gatha1"> Devadevassa devindo saṅkhamā’dāya tāvade;</p>

<p rend="gathalast">Vīsuttarasatubbedhaṃ dhamayanto tahiṃ ṭhito.</p>

<p rend="hangnum" n="237"><hi rend="paranum">237</hi><hi rend="dot">.</hi></p>

<p rend="gatha1"> Dutiyaṃ puṇṇacandaṃ’va setacchattaṃ tiyojanaṃ;</p>

<p rend="gathalast">Dhārayanto ṭhito sammā mahābrahmā sahampati.</p>

<p rend="hangnum" n="238"><hi rend="paranum">238</hi><hi rend="dot">.</hi></p>

<p rend="gatha1"> Cārucāmaramā’dāya suyāmo’pi surādhipo;</p>

<p rend="gathalast">Vījayanto ṭhito tattha mandaṃ mandaṃ tigāvutaṃ.</p>

<p rend="hangnum" n="239"><hi rend="paranum">239</hi><hi rend="dot">.</hi></p>

<p rend="gatha1"> Beluvaṃ vīṇamā’dāya suropañcasikhavhayo;</p>

<p rend="gathalast">Nānāvidhalayopetaṃ vādayanto tathā ṭhito.</p>

<p rend="hangnum" n="240"><hi rend="paranum">240</hi><hi rend="dot">.</hi></p>

<p rend="gatha1"> Thutigītāni gāyanto nāṭakīhi purakkhato;</p>

<p rend="gathalast">Tathe’va’ṭṭhāsi so nāgarājā kālavhayo’pi ca.</p>

<p rend="hangnum" n="241"><hi rend="paranum">241</hi><hi rend="dot">.</hi></p>

<p rend="gatha1"> Gahetvā hemamañjusā surapupphehi pūritā;</p>

<p rend="gathalast">Pūjayantā’va aṭṭhaṃsu battiṃsā’pi kumārikā.</p>

<p rend="hangnum" n="242"><hi rend="paranum">242</hi><hi rend="dot">.</hi></p>

<p rend="gatha1"> Sendadevasaṅghehi tehi itthaṃ mahāmahe;</p>

<p rend="gathalast">Vattamāne tadā māro pāpimā iti cintayi.</p>

<p rend="hangnum" n="243"><hi rend="paranum">243</hi><hi rend="dot">.</hi></p>

<p rend="gatha1"> ‘‘Atikkamitukāmo’yaṃ kumāro visayaṃ mama;</p>

<p rend="gathalast">Siddhattho atha siddhatthaṃ karissāmī’’ti tāvade.</p>

<p rend="hangnum" n="244"><hi rend="paranum">244</hi><hi rend="dot">.</hi></p>

<p rend="gatha1"> Māpetva bhiṃsanatarorusahassabāhuṃ,</p>

<p rend="gatha2">Saṅgayha tehi jalitā vividhāyudhāni;</p>

<p rend="gatha3">Āruyha cāru diradaṃ girimekhalākkhyaṃ,</p>

<p rend="gathalast">Caṇḍaṃ diyaḍḍhasatayojanamāyataṃ taṃ.</p>

<p rend="hangnum" n="245"><hi rend="paranum">245</hi><hi rend="dot">.</hi><pb ed="V" n="0.0024" /></p>

<p rend="gatha1"> Nānānanāya’nalavaṇṇasiroruhāya,</p>

<p rend="gatha2">Rattoruvaṭṭabahiniggatalocanāya;</p>

<p rend="gatha3">Daṭṭhoṭṭhabhiṃsanamukhāyu’ragabbhujāya,</p>

<p rend="gathalast">Senāya so parivuto vividhāyudhāya.</p>

<p rend="hangnum" n="246"><hi rend="paranum">246</hi><hi rend="dot">.</hi></p>

<p rend="gatha1"> Tattho’pagamma atibhīmaramaṃ ravanto,</p>

<p rend="gatha2">Siddhatthame’tha iti gaṇhatha bandhathe’maṃ;</p>

<p rend="gatha3">Āṇāpayaṃ suragaṇaṃ sahadassanena,</p>

<p rend="gathalast">Caṇḍānīluggatapicuṃ’va palāpayittha.</p>

<p rend="hangnum" n="247"><hi rend="paranum">247</hi><hi rend="dot">.</hi></p>

<p rend="gatha1"> Gambhīramegharavasantibhavaṇḍanādaṃ,</p>

<p rend="gatha2">Vātaṃca māpiya tato subhagassa tassa;</p>

<p rend="gatha3">Kaṇṇampi vīvaravarassa manoramassa,</p>

<p rend="gathalast">No āsiyeva calituṃ pabhu antakotha.</p>

<p rend="hangnum" n="248"><hi rend="paranum">248</hi><hi rend="dot">.</hi></p>

<p rend="gatha1"> Saṃvaṭṭavuṭṭhijavasannibhabhīmaghora,</p>

<p rend="gatha2">Vassaṃ pavassiya tato’dakabindukampi;</p>

<p rend="gatha3">Nāsakkhi netuma’tulassa samīpakampi,</p>

<p rend="gathalast">Disvā tama’bbhutama’tho’pi sudummukho so.</p>

<p rend="hangnum" n="249"><hi rend="paranum">249</hi><hi rend="dot">.</hi></p>

<p rend="gatha1"> Accantabhīmanaḷaaccisamujjaloru,</p>

<p rend="gatha2">Pāsānabhasmakalalāyudhavassadhārā;</p>

<p rend="gatha3">Aṅgārapajjalitavālukavassadhārā,</p>

<p rend="gathalast">Vassāpayittha sakalāni imāni tāni.</p>

<p rend="hangnum" n="250"><hi rend="paranum">250</hi><hi rend="dot">.</hi></p>

<p rend="gatha1"> Mārānubhāvabalato nabhato’pagantvā,</p>

<p rend="gatha2">Patvāna puññasikharuggatasantikaṃ tu;</p>

<p rend="gatha3">Mālāguḷappabhūtibhāvagatāni’thāpi,</p>

<p rend="gathalast">Lokantare’va timiraṃ timiraṃ sughoraṃ.</p>

<p rend="hangnum" n="251"><hi rend="paranum">251</hi><hi rend="dot">.</hi></p>

<p rend="gatha1"> Māpetva mohatimirampi hatassa tassa,</p>

<p rend="gatha2">Dehappabhāgi sataraṃsisatoditaṃ’va;</p>

<p rend="gatha3">Jātaṃ manoramataraṃ atidassanīya,</p>

<p rend="gathalast">Mā’lokapuñjama’valokiya pāpadhammo.</p>

<p rend="hangnum" n="252"><hi rend="paranum">252</hi><hi rend="dot">.</hi><pb ed="V" n="0.0025" /></p>

<p rend="gatha1"> Kopoparattavadano bhukuṭippavārā,</p>

<p rend="gatha2">Accantabhiṃsanavirūpakavesadhārī;</p>

<p rend="gatha3">Accantatiṇhataradhāramasaṅgame’va,</p>

<p rend="gathalast">Cakkāyudhaṃ carataraṃ api merurājaṃ.</p>

<p rend="hangnum" n="253"><hi rend="paranum">253</hi><hi rend="dot">.</hi></p>

<p rend="gatha1"> Saṅkhaṇḍayantami’va thūlakalīrakaṇḍaṃ,</p>

<p rend="gatha2">Vissajji tena’pi na kiñci guṇākarassa;</p>

<p rend="gatha3">Kātuṃ pahuttamu’pagañchi tato tame’taṃ,</p>

<p rend="gathalast">Gantvā nabhā kusumachattatamā’ga sīsaṃ.</p>

<p rend="hangnum" n="254"><hi rend="paranum">254</hi><hi rend="dot">.</hi></p>

<p rend="gatha1"> Vissajjitā’pi senāya selakūṭānalākulā;</p>

<p rend="gathalast">Pagantvā nabhasā mālāgulattaṃ samupāgatā.</p>

<p rend="hangnum" n="255"><hi rend="paranum">255</hi><hi rend="dot">.</hi></p>

<p rend="gatha1"> Tampi disvā sasoko so gantvā dhīrassa santikaṃ;</p>

<p rend="gathalast">Pāpuṇāti mamevā’yaṃ pallaṅko aparājito.</p>

<p rend="hangnum" n="256"><hi rend="paranum">256</hi><hi rend="dot">.</hi></p>

<p rend="gatha1"> Ito uṭṭhaha pallaṅkā iti’bhāsittha dhīmato;</p>

<p rend="gathalast">Katakalyāṇakammassa pallaṅkatthāya māra te.</p>

<p rend="hangnum" n="257"><hi rend="paranum">257</hi><hi rend="dot">.</hi></p>

<p rend="gatha1"> Ko sakkhī’ti pavutto so ime sabbe’ti sakkhino;</p>

<p rend="gathalast">Senāyā’bhimukhaṃ hatthaṃ pasāretvāna pāpimā.</p>

<p rend="hangnum" n="258"><hi rend="paranum">258</hi><hi rend="dot">.</hi></p>

<p rend="gatha1"> Ghoranādena’haṃ sakkhi ahaṃ sakkhī’ti tāya’pi;</p>

<p rend="gathalast">Sakkhibhāvaṃ vadāpetvā tasse’vaṃ samudīrayi.</p>

<p rend="hangnum" n="259"><hi rend="paranum">259</hi><hi rend="dot">.</hi></p>

<p rend="gatha1"> Ko te siddhattha sakkhī’ti atha tenā’tulena’pi;</p>

<p rend="gathalast">Mame’ttha sakkhino māra nasanti’ti sacetanā.</p>

<p rend="hangnum" n="260"><hi rend="paranum">260</hi><hi rend="dot">.</hi></p>

<p rend="gatha1"> Rattameghopanikkhantahemavijjuvabhāsuraṃ;</p>

<p rend="gathalast">Nīharitvā surattambhā cīvarā dakkhiṇaṃ karaṃ.</p>

<p rend="hangnum" n="261"><hi rend="paranum">261</hi><hi rend="dot">.</hi></p>

<p rend="gatha1"> Bhūmiyā’bhimukhaṃ katvā kasmā pāramibhūmiyaṃ;</p>

<p rend="gathalast">Unnādetvā ni’dāne’vaṃ nissaddāsī’ti bhūmiyā.</p>

<p rend="hangnum" n="262"><hi rend="paranum">262</hi><hi rend="dot">.</hi></p>

<p rend="gatha1"> Muñcāpite rave nekasate megharave yathā;</p>

<p rend="gathalast">Buddhanāgabalā nāgaṃ jānūhi supapatiṭṭhitaṃ.</p>

<p rend="hangnum" n="263"><hi rend="paranum">263</hi><hi rend="dot">.</hi><pb ed="V" n="0.0026" /></p>

<p rend="gatha1"> Disvāni’dāni gaṇhāti’dāni gaṇhāti cintiya;</p>

<p rend="gathalast">Sambhinnadāṭhasappo’va hatadappo sudummukho.</p>

<p rend="hangnum" n="264"><hi rend="paranum">264</hi><hi rend="dot">.</hi></p>

<p rend="gatha1"> Pahāyā’yudhavatthāni’laṅkārāni anekadhā;</p>

<p rend="gathalast">Cakkavāḷāvalā yāva sasenāya palāyi so.</p>

<p rend="hangnum" n="265"><hi rend="paranum">265</hi><hi rend="dot">.</hi></p>

<p rend="gatha1"> Taṃ mārasenaṃ sabhayaṃ sasokaṃ palāyamānaṃ iti devasaṅghā;</p>

<p rend="gathalast">Disvāna mārassa parājayo’yaṃ jayo’ti siddhattha kumārakassa.</p>

<p rend="hangnum" n="266"><hi rend="paranum">266</hi><hi rend="dot">.</hi></p>

<p rend="gatha1"> Sammodamānaṃ abhipūjayantā dhīraṃ sugandhappabhūtihi tasmiṃ;</p>

<p rend="gathalast">Punā’gatā nekathutīhi sammā ugghosamānā chanavesadhāri.</p>

<p rend="hangnum" n="267"><hi rend="paranum">267</hi><hi rend="dot">.</hi></p>

<p rend="gatha1"> Evaṃ mārabalaṃ dhīro viddhaṃsetvā mahabbalo;</p>

<p rend="gathalast">Ādicce dharamāne’va nisinno acalāsane.</p>

<p rend="hangnum" n="268"><hi rend="paranum">268</hi><hi rend="dot">.</hi></p>

<p rend="gatha1"> Yāmasmiṃ paṭhame pubbenivāsaṃ ñāṇa’muttamo;</p>

<p rend="gathalast">Visodhetvāna yāmasmiṃ majjhime dibbalocanaṃ.</p>

<p rend="hangnum" n="269"><hi rend="paranum">269</hi><hi rend="dot">.</hi></p>

<p rend="gatha1"> So paṭiccasamuppāde atha pacchimayāmake;</p>

<p rend="gathalast">Otāretvāna ñāṇaṃsaṃ sammasanno anekadhā.</p>

<p rend="hangnum" n="270"><hi rend="paranum">270</hi><hi rend="dot">.</hi></p>

<p rend="gatha1"> Lokadhātusataṃ sammā unnādetvā’ruṇodaye;</p>

<p rend="gathalast">Buddho hutvāna sambuddhosambuddhajalocano.</p>

<p rend="hangnum" n="271"><hi rend="paranum">271</hi><hi rend="dot">.</hi></p>

<p rend="gatha1"> ‘‘Anekajātisaṃsāraṃ sandhāvissa’’ntiādinā;</p>

<p rend="gathalast">Udāne’daṃ udānesi pītivegena sādiso.</p>

<p rend="hangnum" n="272"><hi rend="paranum">272</hi><hi rend="dot">.</hi></p>

<p rend="gatha1"> Sallakkhetvāguṇe tassa pallaṅkassa anekadhā;</p>

<p rend="gathalast">Nā tāva’uṭṭhahissāmi ito pallaṅkato iti.</p>

<p rend="hangnum" n="273"><hi rend="paranum">273</hi><hi rend="dot">.</hi></p>

<p rend="gatha1"> Samāpattī samāpajjī anekasatakoṭiyo;</p>

<p rend="gathalast">Satthā tatthe’va sattāhaṃ nisinno acalāsane.</p>

<p rend="hangnum" n="274"><hi rend="paranum">274</hi><hi rend="dot">.</hi></p>

<p rend="gatha1"> Ajjā’pi nūna dhīrassa siddhatthassa yasassino;</p>

<p rend="gathalast">Atthi kattabbakiccañhi tasmā āsanamālayaṃ.</p>

<p rend="hangnum" n="275"><hi rend="paranum">275</hi><hi rend="dot">.</hi><pb ed="V" n="0.0027" /></p>

<p rend="gatha1"> Najahāsī’ti ekaccadevatānā’si saṃsayaṃ;</p>

<p rend="gathalast">Ñatvā tāsaṃ vitakkaṃ taṃ sametuṃ santamānaso.</p>

<p rend="hangnum" n="276"><hi rend="paranum">276</hi><hi rend="dot">.</hi></p>

<p rend="gatha1"> Uṭṭhāya hemahaṃso’va hemavaṇṇo pabhaṅkaro;</p>

<p rend="gathalast">Abbhuggantvā nabhaṃ nātho akāsi pāṭihāriyaṃ.</p>

<p rend="hangnum" n="277"><hi rend="paranum">277</hi><hi rend="dot">.</hi></p>

<p rend="gatha1"> Vitakkame’vaṃ iminā marūnaṃ sammu’pasammā’nimisesi bodhiṃ;</p>

<p rend="gathalast">Sampūjayanto nayanambujehi sattāhama’ṭṭhāsi jayāsanañca.</p>

<p rend="hangnum" n="278"><hi rend="paranum">278</hi><hi rend="dot">.</hi></p>

<p rend="gatha1"> Subhāsurasmiṃ ratanehi tasmiṃ savaṅkamanto varacaṅkamasmiṃ;</p>

<p rend="gathalast">Manoramasmiṃ ratanālayehi’pi visuddhadhammaṃ vicinaṃ visuddho.</p>

<p rend="hangnum" n="279"><hi rend="paranum">279</hi><hi rend="dot">.</hi></p>

<p rend="gatha1"> Mūlejapālatarurājavarassa tassa,</p>

<p rend="gatha2">Māraṅganānama’malānanapaṅkajāni;</p>

<p rend="gatha3">Sammā milāpiya tato mucalindamūle,</p>

<p rend="gathalast">Bhogindacittakumudāni pabodhayanto.</p>

<p rend="hangnum" n="280"><hi rend="paranum">280</hi><hi rend="dot">.</hi></p>

<p rend="gatha1"> Mūle’pi rājayatanassa tassa tasmiṃ samāpattisukhampi vindaṃ;</p>

<p rend="gathalast">Saṃvītināmesi manuññavaṇṇo ekūnapaññāsadināni dhīmā.</p>

<p rend="hangnum" n="281"><hi rend="paranum">281</hi><hi rend="dot">.</hi></p>

<p rend="gatha1"> Anotattodakaṃ dantakaṭṭhanāgalatāmayaṃ;</p>

<p rend="gathalast">Harīṭakāgadaṃ bhutvā devindenābhatuttamaṃ.</p>

<p rend="hangnum" n="282"><hi rend="paranum">282</hi><hi rend="dot">.</hi></p>

<p rend="gatha1"> Vānijehi samānītaṃ samatthamadhupiṇḍikaṃ;</p>

<p rend="gathalast">Mahārājūpanītamhi pattamhi patigaṇhiya.</p>

<p rend="hangnum" n="283"><hi rend="paranum">283</hi><hi rend="dot">.</hi></p>

<p rend="gatha1"> Bhojanassāvasānamhi japālatarumūlakaṃ;</p>

<p rend="gathalast">Gantvādhigatadhammassa gambhīrattamanussari.</p>

<p rend="hangnum" n="284"><hi rend="paranum">284</hi><hi rend="dot">.</hi></p>

<p rend="gatha1"> Mahīsandhārako vārikkhandhasannibhako ayaṃ;</p>

<p rend="gathalast">Gambhīrodhigato dhammo mayā santo’tiādinā.</p>

<p rend="hangnum" n="285"><hi rend="paranum">285</hi><hi rend="dot">.</hi><pb ed="V" n="0.0028" /></p>

<p rend="gatha1"> Dhammagambhīrataṃ dhammarājassa sarato sato;</p>

<p rend="gathalast">Āsevaṃ takkaṇaṃ dhammaṃ imaṃ me paṭivijjhituṃ.</p>

<p rend="hangnum" n="286"><hi rend="paranum">286</hi><hi rend="dot">.</hi></p>

<p rend="gatha1"> Vāyamanto sampattayācakānaṃ manoramaṃ;</p>

<p rend="gathalast">Kantetvā uttamaṅgañca moḷibhūsanabhūsitaṃ.</p>

<p rend="hangnum" n="287"><hi rend="paranum">287</hi><hi rend="dot">.</hi></p>

<p rend="gatha1"> Suvañjitāni akkhini uppāṭetvāna lohitaṃ;</p>

<p rend="gathalast">Gaḷato nīhiritvāna bhariyaṃ lāvaṇṇabhāsuraṃ.</p>

<p rend="hangnum" n="288"><hi rend="paranum">288</hi><hi rend="dot">.</hi></p>

<p rend="gatha1"> Atrajañca dadantena kulavaṃsappadīpakaṃ;</p>

<p rend="gathalast">Dānaṃ nāma na dinnañca natthi sīlaṃ arakkhitaṃ.</p>

<p rend="hangnum" n="289"><hi rend="paranum">289</hi><hi rend="dot">.</hi></p>

<p rend="gatha1"> Tathāhi saṅkhapālādiattabhāvesu jīvitaṃ;</p>

<p rend="gathalast">Mayā pariccajantena sīlabhedabhayena ca.</p>

<p rend="hangnum" n="290"><hi rend="paranum">290</hi><hi rend="dot">.</hi></p>

<p rend="gatha1"> Khantivādādike nekaattabhāve apūritā;</p>

<p rend="gathalast">Chejjādiṃ pāpunattena pāramī natthi kāci me.</p>

<p rend="hangnum" n="291"><hi rend="paranum">291</hi><hi rend="dot">.</hi></p>

<p rend="gatha1"> Tassa me vidhamantassa mārasenaṃ vasundharā;</p>

<p rend="gathalast">Na kampittha ayaṃ pubbenivāsaṃ sarato’pi ca.</p>

<p rend="hangnum" n="292"><hi rend="paranum">292</hi><hi rend="dot">.</hi></p>

<p rend="gatha1"> Visodhentassa me yāme majjhime dibbalocanaṃ;</p>

<p rend="gathalast">Na kampittha pakampittha pacchime pana yāmake.</p>

<p rend="hangnum" n="293"><hi rend="paranum">293</hi><hi rend="dot">.</hi></p>

<p rend="gatha1"> Paccayākārañāṇaṃ me tāvade paṭivijjhato;</p>

<p rend="gathalast">Sādhukāraṃ dadantī’ca muñcamānā mahāravaṃ.</p>

<p rend="hangnum" n="294"><hi rend="paranum">294</hi><hi rend="dot">.</hi></p>

<p rend="gatha1"> Sampuṇṇalāpū viya kañjikāhi,</p>

<p rend="gatha2">Takkehi puṇṇaṃ viya vāṭikā’va;</p>

<p rend="gatha3">Sammakkhito’va’ñjanakehi hattho,</p>

<p rend="gathalast">Vasāhi sampīta pilotikā’va.</p>

<p rend="hangnum" n="295"><hi rend="paranum">295</hi><hi rend="dot">.</hi></p>

<p rend="gatha1"> Kilesapuñjabbharito kiliṭṭho,</p>

<p rend="gatha2">Rāgena ratto api desaduṭṭho;</p>

<p rend="gatha3">Mohena mūḷho’ti mahabbalena,</p>

<p rend="gathalast">Loko avijjānikarākaro’yaṃ.</p>

<p rend="hangnum" n="296"><hi rend="paranum">296</hi><hi rend="dot">.</hi><pb ed="V" n="0.0029" /></p>

<p rend="gatha1"> Kinnāma dhammaṃ paṭivijjhate’taṃ,</p>

<p rend="gatha2">Attho hi ko tassi’ti desanāya;</p>

<p rend="gatha3">Evaṃ nirussāhama’gañchi nātho,</p>

<p rend="gathalast">Pajāya dhammāmatapānadāne.</p>

<p rend="hangnum" n="297"><hi rend="paranum">297</hi><hi rend="dot">.</hi></p>

<p rend="gatha1"> Nicchāretvā mahānādaṃ tato brahmā sahampatī;</p>

<p rend="gathalast">Nassati vata bho loko iti loko vinassati.</p>

<p rend="hangnum" n="298"><hi rend="paranum">298</hi><hi rend="dot">.</hi></p>

<p rend="gatha1"> Brahmasaṅghaṃ samādāya devasaṅghañca tāvade;</p>

<p rend="gathalast">Lokadhātusate satthu samīpaṃ samupāgato.</p>

<p rend="hangnum" n="299"><hi rend="paranum">299</hi><hi rend="dot">.</hi></p>

<p rend="gatha1"> Gantvā mahītale jānuṃ nihacca sirasañjaliṃ;</p>

<p rend="gathalast">Paggayha ‘‘bhagavā dhammaṃ desetu’’ itiādinā.</p>

<p rend="hangnum" n="300"><hi rend="paranum">300</hi><hi rend="dot">.</hi></p>

<p rend="gatha1"> Yācito tena sambuddharavindavadano jino;</p>

<p rend="gathalast">Lokadhātusataṃ buddhacakkhunā’lokayaṃ tadā.</p>

<p rend="hangnum" n="301"><hi rend="paranum">301</hi><hi rend="dot">.</hi></p>

<p rend="gatha1"> Tasmiṃ apparajakkhādimaccā disvā’ti ettakā;</p>

<p rend="gathalast">Vibhajitvā’tha te satte bhabbābhabbavasena so.</p>

<p rend="hangnum" n="302"><hi rend="paranum">302</hi><hi rend="dot">.</hi></p>

<p rend="gatha1"> Abhabbe parivajjetvā bhabbe’vā’dāya buddhiyā;</p>

<p rend="gathalast">Upanetu jano’dāni saddhābhājanama’ttano.</p>

<p rend="hangnum" n="303"><hi rend="paranum">303</hi><hi rend="dot">.</hi></p>

<p rend="gatha1"> Pūressāmī’ti taṃ tassa saddhammāmatadānato;</p>

<p rend="gathalast">Vissajji brahmasaṅghassa vacanāmataraṃsiyo.</p>

<p rend="hangnum" n="304"><hi rend="paranum">304</hi><hi rend="dot">.</hi></p>

<p rend="gatha1"> Tatojapālodayapabbatodito,</p>

<p rend="gatha2">Mahappabho buddhadivākaro nabhe;</p>

<p rend="gatha3">Maṇippabhāsannibhabhāsurappabho,</p>

<p rend="gathalast">Pamocayaṃ bhāsurabuddharaṃsiyo.</p>

<p rend="hangnum" n="305"><hi rend="paranum">305</hi><hi rend="dot">.</hi></p>

<p rend="gatha1"> Pamodayanto upakādayo tadā,</p>

<p rend="gatha2">Kamena aṭṭhārasayojanañjasaṃ;</p>

<p rend="gatha3">Atikkamitvāna suphullapādape,</p>

<p rend="gathalast">Vijambhamānāligaṇābhikūjitaṃ.</p>

<p rend="hangnum" n="306"><hi rend="paranum">306</hi><hi rend="dot">.</hi><pb ed="V" n="0.0030" /></p>

<p rend="gatha1"> Nirantaraṃ nekadijupakūjitaṃ suphrallapaṅkeruha gandhavāsitaṃ gato;</p>

<p rend="gathalast">Yasassī migadāyamuttamaṃ tahiṃ tapassī atha pañcavaggiyā.</p>

<p rend="hangnum" n="307"><hi rend="paranum">307</hi><hi rend="dot">.</hi></p>

<p rend="gatha1"> Devātidevaṃ tibhavekanāthaṃ,</p>

<p rend="gatha2">Lokantadassiṃ sugataṃ sugattaṃ;</p>

<p rend="gatha3">Disvāna dhīraṃ munisīharājaṃ,</p>

<p rend="gathalast">Kumantaṇaṃ te iti mantayiṃsu.</p>

<p rend="hangnum" n="308"><hi rend="paranum">308</hi><hi rend="dot">.</hi></p>

<p rend="gatha1"> ‘‘Bhutvāna oḷārikaannapānaṃ,</p>

<p rend="gatha2">Suvaṇṇavaṇṇo paripuṇṇakāyo;</p>

<p rend="gatha3">Etā’vuso’yaṃ samaṇo imassa,</p>

<p rend="gathalast">Karoma nā’mhe abhivādanādiṃ.</p>

<p rend="hangnum" n="309"><hi rend="paranum">309</hi><hi rend="dot">.</hi></p>

<p rend="gatha1"> Ayaṃ visālanvayato sasūto,</p>

<p rend="gatha2">Sambhāvanīyo bhuvi ketubhūto;</p>

<p rend="gatha3">Paṭiggahetuṃ’rahatā’sanaṃ tu,</p>

<p rend="gathalast">Tasmā’sanaṃ’yevi’ti paññapema.’’</p>

<p rend="hangnum" n="310"><hi rend="paranum">310</hi><hi rend="dot">.</hi></p>

<p rend="gatha1"> Ñatvā’tha bhagavā tesaṃ vitakkaṃ tikkhabuddhiyā;</p>

<p rend="gathalast">Mettānilakadambehi mānaketuṃ padhaṃsayī.</p>

<p rend="hangnum" n="311"><hi rend="paranum">311</hi><hi rend="dot">.</hi></p>

<p rend="gatha1"> Samatthā nahi saṇṭhātuṃ sakāya katikāya te;</p>

<p rend="gathalast">Akaṃsu lokanāthassa vandanādīni dhīmato.</p>

<p rend="hangnum" n="312"><hi rend="paranum">312</hi><hi rend="dot">.</hi></p>

<p rend="gatha1"> Buddhabhāvaṃ ajānantā munayo munirājino;</p>

<p rend="gathalast">Āvuso vādato tassa kevalaṃ samudīrayuṃ.</p>

<p rend="hangnum" n="313"><hi rend="paranum">313</hi><hi rend="dot">.</hi></p>

<p rend="gatha1"> Atha lokavidū lokanātho tesamu‘‘dīratha;</p>

<p rend="gathalast">Āvusovādato neva satthuno’’ samudīrayi.</p>

<p rend="hangnum" n="314"><hi rend="paranum">314</hi><hi rend="dot">.</hi></p>

<p rend="gatha1"> ‘‘Bhikkhave arahaṃ sammā sambuddho’ti tathāgato’’;</p>

<p rend="gathalast">Buddhabhāvaṃ pakāsetvā attano tesamu’ttamo.</p>

<p rend="hangnum" n="315"><hi rend="paranum">315</hi><hi rend="dot">.</hi></p>

<p rend="gatha1"> Nisinno tehi paññatte dassaneyyuttamāsane;</p>

<p rend="gathalast">Brahmanādena te there sīlabhūsanabhūsite.</p>

<p rend="hangnum" n="316"><hi rend="paranum">316</hi><hi rend="dot">.</hi><pb ed="V" n="0.0031" /></p>

<p rend="gatha1"> Āmantetvāna brahmānaṃ nekakoṭipurakkhato;</p>

<p rend="gathalast">Dhammacakkaṃ pavattento desanāraṃsinā tadā.</p>

<p rend="hangnum" n="317"><hi rend="paranum">317</hi><hi rend="dot">.</hi></p>

<p rend="gatha1"> Mohandhakārarāsimpi hantvā loke manoramaṃ;</p>

<p rend="gathalast">Dhammālokaṃ padassetvā veneyyambujabuddhiyā.</p>

<p rend="hangnum" n="318"><hi rend="paranum">318</hi><hi rend="dot">.</hi></p>

<p rend="gatha1"> Migakānanasaṅkhāto raṇabhūmitale iti;</p>

<p rend="gathalast">Rājā mahānubhāvo’vadhammarājā visārado.</p>

<p rend="hangnum" n="319"><hi rend="paranum">319</hi><hi rend="dot">.</hi></p>

<p rend="gatha1"> Desanāsiṃ samādāya dhībhujena manoramaṃ;</p>

<p rend="gathalast">Veneyyajanabandhunaṃ mahānatthakaraṃ sadā.</p>

<p rend="hangnum" n="320"><hi rend="paranum">320</hi><hi rend="dot">.</hi></p>

<p rend="gatha1"> Kilesārī padāḷetvā saddhammajayadundubhiṃ;</p>

<p rend="gathalast">Paharitvāna saddhammajayaketuṃ sudujjayaṃ.</p>

<p rend="hangnum" n="321"><hi rend="paranum">321</hi><hi rend="dot">.</hi></p>

<p rend="gatha1"> Ussāpetvāna saddhammajayatthuṇuttamaṃ subhaṃ;</p>

<p rend="gathalast">Patiṭṭhāpiya lokekarājā hutvā sivaṅkaro.</p>

<p rend="hangnum" n="322"><hi rend="paranum">322</hi><hi rend="dot">.</hi></p>

<p rend="gatha1"> Pamocetvāna janataṃ brahāsaṃsārabandhanā;</p>

<p rend="gathalast">Nibbāṇanagaraṃ netukāmo lokahite rato.</p>

<p rend="hangnum" n="323"><hi rend="paranum">323</hi><hi rend="dot">.</hi></p>

<p rend="gatha1"> Suvaṇṇācalakūṭaṃ’va jaṅgamaṃ cārudassanaṃ;</p>

<p rend="gathalast">Patvo’ruvelagāmiṃ taṃ añjasaṃ’va surañjasaṃ.</p>

<p rend="hangnum" n="324"><hi rend="paranum">324</hi><hi rend="dot">.</hi></p>

<p rend="gatha1"> Bhaddavaggiyabhūpālakumāre tiṃsamattake;</p>

<p rend="gathalast">Maggattayāmatarasaṃ pāyenvā rasamu’ttamaṃ.</p>

<p rend="hangnum" n="325"><hi rend="paranum">325</hi><hi rend="dot">.</hi></p>

<p rend="gatha1"> Pabbajjamu’ttamaṃ datvā lokassa’tthāya bhikkhavo;</p>

<p rend="gathalast">Uyyojetvāna sambuddho cārikaṃ carathā’ti te.</p>

<p rend="hangnum" n="326"><hi rend="paranum">326</hi><hi rend="dot">.</hi></p>

<p rend="gatha1"> Gantvo’ruvelaṃ jaṭilānama’nto-</p>

<p rend="gatha2">Jaṭā ca chetvāna jaṭā bahiddhā;</p>

<p rend="gatha3">Pāpetva aggañjasamu’ttamo te,</p>

<p rend="gathalast">Purakkhato indu’va tārakābhi.</p>

<p rend="hangnum" n="327"><hi rend="paranum">327</hi><hi rend="dot">.</hi></p>

<p rend="gatha1"> Purakkhato tehi anāsavehi,</p>

<p rend="gatha2">Chabbaṇṇaraṃsābharanuttamehi;</p>

<p rend="gatha3">Disaṅganāyo atisobhayanto,</p>

<p rend="gathalast">Pakkhīnamakkhīni’pi pīṇayanto.</p>

<p rend="hangnum" n="328"><hi rend="paranum">328</hi><hi rend="dot">.</hi><pb ed="V" n="0.0032" /></p>

<p rend="gatha1"> Dinnaṃ paṭiññaṃ samanussaranto,</p>

<p rend="gatha2">Taṃ bimbisārassa mahāyasassa;</p>

<p rend="gatha3">Mocetukāmo vararājavaṃsaṃ,</p>

<p rend="gathalast">Dhajūpamānassa guṇālayassa.</p>

<p rend="hangnum" n="329"><hi rend="paranum">329</hi><hi rend="dot">.</hi></p>

<p rend="gatha1"> Sikhaṇḍimaṇḍalāraddhanaccaṃ laṭṭhivanavhayaṃ;</p>

<p rend="gathalast">Uyyānama’gamā nekatarusaṇḍābhimaṇḍitaṃ.</p>

<p rend="hangnum" n="330"><hi rend="paranum">330</hi><hi rend="dot">.</hi></p>

<p rend="gatha1"> Bimbisāranarindo so’gatabhāvaṃ mahesino;</p>

<p rend="gathalast">Suṇitvā pītipāmojjabhūsanena vibhūsito.</p>

<p rend="hangnum" n="331"><hi rend="paranum">331</hi><hi rend="dot">.</hi></p>

<p rend="gatha1"> Tamu’yyānu’pagantvāna mahāmaccapurakkhato;</p>

<p rend="gathalast">Satthupādāravindehi sobhayanto siroruhe.</p>

<p rend="hangnum" n="332"><hi rend="paranum">332</hi><hi rend="dot">.</hi></p>

<p rend="gatha1"> Nisinno bimbisāraṃ taṃ saddhammaamatambunā;</p>

<p rend="gathalast">Devindagīyamānaggavaṇṇo vaṇṇābhirājito.</p>

<p rend="hangnum" n="333"><hi rend="paranum">333</hi><hi rend="dot">.</hi></p>

<p rend="gatha1"> Devadānavabhogindapūjito so mahāyaso;</p>

<p rend="gathalast">Rammaṃ rājagahaṃ gantvā devindapurasannibhaṃ.</p>

<p rend="hangnum" n="334"><hi rend="paranum">334</hi><hi rend="dot">.</hi></p>

<p rend="gatha1"> Narindagehaṃ ānīto narindena sarāsabho;</p>

<p rend="gathalast">Bhojanassā’vasānamhi cālayanto mahāmahiṃ.</p>

<p rend="hangnum" n="335"><hi rend="paranum">335</hi><hi rend="dot">.</hi></p>

<p rend="gatha1"> Patigaṇhiya samphullatarurājavirājitaṃ;</p>

<p rend="gathalast">Rammaṃ veluvanārāmaṃ vilocana rasāyanaṃ.</p>

<p rend="hangnum" n="336"><hi rend="paranum">336</hi><hi rend="dot">.</hi></p>

<p rend="gatha1"> Sitapulinasamūhacchannabhālaṅkatasmiṃ,</p>

<p rend="gatha2">Surabhikusumagandhākiṇṇamandānilasmiṃ;</p>

<p rend="gatha3">Vividhakamalamālālaṅkatambāsayasmiṃ,</p>

<p rend="gathalast">Vipulavimalatasmiṃ valliyāmaṇḍapasmiṃ.</p>

<p rend="hangnum" n="337"><hi rend="paranum">337</hi><hi rend="dot">.</hi></p>

<p rend="gatha1"> Suranaramahanīyo cārupādāravindo,</p>

<p rend="gatha2">Vimalakamalanetto kundadantābhirāmo;</p>

<p rend="gatha3">Guṇaratanasamuddo nāthanātho munindo,</p>

<p rend="gathalast">Kaṇakakiraṇasobho somasommānano so.</p>

<p rend="hangnum" n="338"><hi rend="paranum">338</hi><hi rend="dot">.</hi><pb ed="V" n="0.0033" /></p>

<p rend="gatha1"> Vimalapavarasīlakkhandhavārañca katvā,</p>

<p rend="gatha2">Ruciravarasamādhīkuntamu‘‘ssāpayitvā;</p>

<p rend="gatha3">Tikhiṇatarasubhaggaṃ buddhañāṇorukaṇḍaṃ,</p>

<p rend="gathalast">Viharati bhamayanto kāmama’ggā vihārā.</p>

<p rend="hangnum" n="339"><hi rend="paranum">339</hi><hi rend="dot">.</hi></p>

<p rend="gatha1"> Tadā suddhodano rājā‘‘putto sambodhimuttamaṃ;</p>

<p rend="gathalast">Patvā pavattasaddhammacakko lokahitāya me.</p>

<p rend="hangnum" n="340"><hi rend="paranum">340</hi><hi rend="dot">.</hi></p>

<p rend="gatha1"> Rājagahaṃ’ca nissāya ramme veluvane’dhunā;</p>

<p rend="gathalast">Vasatī‘‘ti suṇitvāna buddhabhūtaṃ sakatrajaṃ.</p>

<p rend="hangnum" n="341"><hi rend="paranum">341</hi><hi rend="dot">.</hi></p>

<p rend="gatha1"> Daṭṭhukāmo navakkhattuṃ navāmacce mahesino;</p>

<p rend="gathalast">Navayodhasahassehi saddhiṃ pesesi santikaṃ.</p>

<p rend="hangnum" n="342"><hi rend="paranum">342</hi><hi rend="dot">.</hi></p>

<p rend="gatha1"> Gantvā te dhammarājassa sutvā’nopamadesanaṃ;</p>

<p rend="gathalast">Uttamatthaṃ labhitvāna sāsanampi napesayuṃ.</p>

<p rend="hangnum" n="343"><hi rend="paranum">343</hi><hi rend="dot">.</hi></p>

<p rend="gatha1"> Tesve’kampi apassanto kāludāyiṃ subhāratiṃ;</p>

<p rend="gathalast">Āmantetvā mahāmaccaṃ pabbajjābhirataṃ sadā.</p>

<p rend="hangnum" n="344"><hi rend="paranum">344</hi><hi rend="dot">.</hi></p>

<p rend="gatha1"> ‘‘Sugattaratanaṃ netvā mama nettarasāyanaṃ;</p>

<p rend="gathalast">Yena kenacu’pāyena karohī’’ti tama’bravī.</p>

<p rend="hangnum" n="345"><hi rend="paranum">345</hi><hi rend="dot">.</hi></p>

<p rend="gatha1"> Atha yodhasahassena tampi pesesi so’pi ca;</p>

<p rend="gathalast">Gantvā sapariso satthu sutvā sundaradesanaṃ.</p>

<p rend="hangnum" n="346"><hi rend="paranum">346</hi><hi rend="dot">.</hi></p>

<p rend="gatha1"> Arahattañjasaṃ patvā pabbajitvā narāsabhaṃ;</p>

<p rend="gathalast">Namassanto sa sambuddhaṃ paggayha sirasañjaliṃ.</p>

<p rend="hangnum" n="347"><hi rend="paranum">347</hi><hi rend="dot">.</hi></p>

<p rend="gatha1"> ‘‘Vasantakālajjanītātirattavaṇṇābhirāmaṅkurapallavāni;</p>

<p rend="gathalast">Sunīlavaṇṇujjalapattayuttā sākhāsahassāni manoramāni.</p>

<p rend="hangnum" n="348"><hi rend="paranum">348</hi><hi rend="dot">.</hi></p>

<p rend="gatha1"> Visiṭṭhagandhākulaphāliphullanānāvicittāni mahīruhāni;</p>

<p rend="gathalast">Sucittanānāmigapakkhisaṅghasaṅgīyamānuttamakānanāni.</p>

<p rend="hangnum" n="349"><hi rend="paranum">349</hi><hi rend="dot">.</hi><pb ed="V" n="0.0034" /></p>

<p rend="gatha1"> Sunīlasātodakapūritāni sunādikādambakadambakāni;</p>

<p rend="gathalast">Sugandhendīvarakallahārā ravindarattambujabhūsitāni.</p>

<p rend="hangnum" n="350"><hi rend="paranum">350</hi><hi rend="dot">.</hi></p>

<p rend="gatha1"> Tīrantare jātadumesu pupphakiñjakkharājīhi virājitāni;</p>

<p rend="gathalast">Muttātisetāmalasekatāni rammāni nekāni jalāsayāni.</p>

<p rend="hangnum" n="351"><hi rend="paranum">351</hi><hi rend="dot">.</hi></p>

<p rend="gatha1"> Manuññaveḷuriyakañcukānivaguṇṭhitāni’ca susaddalehi;</p>

<p rend="gathalast">Sunīlabhūtāni mahītalāni nabhāni mandānila saṅkulāni.</p>

<p rend="hangnum" n="352"><hi rend="paranum">352</hi><hi rend="dot">.</hi></p>

<p rend="gatha1"> Anantabhogehi janehi phītaṃ,</p>

<p rend="gatha2">Surājadhāniṃ kapiḷābhidhāniṃ;</p>

<p rend="gatha3">Gantuṃ bhadante samayo’’tiādiṃ,</p>

<p rend="gathalast">Saṃvaṇṇi vaṇṇaṃ gamanañjasassa.</p>

<p rend="hangnum" n="353"><hi rend="paranum">353</hi><hi rend="dot">.</hi></p>

<p rend="gatha1"> Suvaṇṇanaṃ taṃ sugato suṇitvā,</p>

<p rend="gatha2">‘‘Vaṇṇesi vaṇṇaṃ gamanassu’dāyi;</p>

<p rend="gatha3">Kinnū‘‘ti bhāsittha tato udāyi,</p>

<p rend="gathalast">Kathesi’daṃ tassa sivaṅkarassa.</p>

<p rend="hangnum" n="354"><hi rend="paranum">354</hi><hi rend="dot">.</hi></p>

<p rend="gatha1"> ‘‘Bhante pitā dassanami’cchate te,</p>

<p rend="gatha2">Suddhodano rājavaro yasassī;</p>

<p rend="gatha3">Tathāgato lokahitekanātho,</p>

<p rend="gathalast">Karotu saññātakasaṅgahanti.’’</p>

<p rend="hangnum" n="355"><hi rend="paranum">355</hi><hi rend="dot">.</hi></p>

<p rend="gatha1"> Suṇitvā madhuraṃ tassa giraṃ lokahite rato;</p>

<p rend="gathalast">‘‘Sādhu’dāyi karissāmi ñātakānanti saṅgahaṃ.’’</p>

<p rend="hangnum" n="356"><hi rend="paranum">356</hi><hi rend="dot">.</hi></p>

<p rend="gatha1"> Jaṅgamo hemamerū’va rattakambalalaṅkato;</p>

<p rend="gathalast">Vimalo puṇṇacando’va tārakāparivārito.</p>

<p rend="hangnum" n="357"><hi rend="paranum">357</hi><hi rend="dot">.</hi></p>

<p rend="gatha1"> Saddhiṃ vīsasahassehi santacittehi tādihi;</p>

<p rend="gathalast">Gacchanto sirisampanno añjase saṭṭhiyojane.</p>

<p rend="hangnum" n="358"><hi rend="paranum">358</hi><hi rend="dot">.</hi><pb ed="V" n="0.0035" /></p>

<p rend="gatha1"> Dine dine vasitvāna yojane yojane jino;</p>

<p rend="gathalast">Dvīhi māsehi sampatto buddho jātapuraṃ varaṃ.</p>

<p rend="hangnum" n="359"><hi rend="paranum">359</hi><hi rend="dot">.</hi></p>

<p rend="gatha1"> Buddhaṃ visuddhakamalānanasobhamānaṃ,</p>

<p rend="gatha2">Bālaṃsumālisatabhānusamānabhānuṃ;</p>

<p rend="gatha3">Cakkaṅkitorucaraṇaṃ caraṇādhivāsaṃ,</p>

<p rend="gathalast">Lokattayekasaraṇaṃ araṇaggakāyaṃ.</p>

<p rend="hangnum" n="360"><hi rend="paranum">360</hi><hi rend="dot">.</hi></p>

<p rend="gatha1"> Sampuṇṇahemaghaṭatoraṇadhūmagandha,</p>

<p rend="gatha2">Mālehi veṇupaṇavādihi dundubhīhi;</p>

<p rend="gatha3">Cittehi chattadhajacāmaravījanīhi,</p>

<p rend="gathalast">Suddhodanādivanipā abhipūjayiṃsū.</p>

<p rend="hangnum" n="361"><hi rend="paranum">361</hi><hi rend="dot">.</hi></p>

<p rend="gatha1"> Susajjitaṃ puraṃ patvā munindo taṃ manoramaṃ;</p>

<p rend="gathalast">Sugandhipupphakiñjakkhālaṅkatorutalākulaṃ.</p>

<p rend="hangnum" n="362"><hi rend="paranum">362</hi><hi rend="dot">.</hi></p>

<p rend="gatha1"> Suphullajalajākiṇṇa acchodakajalālayaṃ;</p>

<p rend="gathalast">Mayūramaṇḍalāraddha raṅgehi ca virājitaṃ.</p>

<p rend="hangnum" n="363"><hi rend="paranum">363</hi><hi rend="dot">.</hi></p>

<p rend="gatha1"> Cārucaṅkamapāsāda latāmaṇḍapamaṇḍitaṃ;</p>

<p rend="gathalast">Pāvekkhi pavaro rammaṃ nigrodhārāmamuttamaṃ.</p>

<p rend="hangnum" n="364"><hi rend="paranum">364</hi><hi rend="dot">.</hi></p>

<p rend="gatha1"> ‘‘Amhākame’sasiddhattho putto natto’ti’’ādinā;</p>

<p rend="gathalast">Cintayitvāna sañjātamānasatthaddhasākiyā.</p>

<p rend="hangnum" n="365"><hi rend="paranum">365</hi><hi rend="dot">.</hi></p>

<p rend="gatha1"> Dahare dahare rāja kumāre idama’bravuṃ;</p>

<p rend="gathalast">‘‘Tumhe vandatha siddhatthaṃ navandāma mayanti taṃ.’’</p>

<p rend="hangnum" n="366"><hi rend="paranum">366</hi><hi rend="dot">.</hi></p>

<p rend="gatha1"> Idaṃ vatvā nisīdiṃsu katvā te purato tato;</p>

<p rend="gathalast">Adantadamako danto tilokekavilocano.</p>

<p rend="hangnum" n="367"><hi rend="paranum">367</hi><hi rend="dot">.</hi></p>

<p rend="gatha1"> Tesaṃ ajjhāsayaṃ ñatvā ‘‘na maṃ vandanti ñātayo;</p>

<p rend="gathalast">Handa vandāpayissāmi’dāni nesanti’’ tāvade.</p>

<p rend="hangnum" n="368"><hi rend="paranum">368</hi><hi rend="dot">.</hi></p>

<p rend="gatha1"> Abhiññā pādakajjhānaṃ samāpajjitvā jhānato;</p>

<p rend="gathalast">Vuṭṭhāya hemahaṃso’va hemavaṇṇo pabhaṅkaro.</p>

<p rend="hangnum" n="369"><hi rend="paranum">369</hi><hi rend="dot">.</hi><pb ed="V" n="0.0036" /></p>

<p rend="gatha1"> Abbhuggantvā nabhaṃ sabbasattanettarasāyanaṃ;</p>

<p rend="gathalast">Gaṇḍambarukkhamūlasmiṃ pāṭihāriyasannibhaṃ.</p>

<p rend="hangnum" n="370"><hi rend="paranum">370</hi><hi rend="dot">.</hi></p>

<p rend="gatha1"> Asādhāraṇama’ññesaṃ pāṭihāriyamu’ttamaṃ;</p>

<p rend="gathalast">Ramanīyatare tasmiṃ akāsi munipuṅgavo.</p>

<p rend="hangnum" n="371"><hi rend="paranum">371</hi><hi rend="dot">.</hi></p>

<p rend="gatha1"> Disvā tama’bbhutaṃ rājā suddhodanonarāsabho;</p>

<p rend="gathalast">Sañjātapītipāmojjo sakyavaṃsekanāyako.</p>

<p rend="hangnum" n="372"><hi rend="paranum">372</hi><hi rend="dot">.</hi></p>

<p rend="gatha1"> Satthupādāravindehi sake cārusiroruhe;</p>

<p rend="gathalast">Bhūsite’kāsi te sabbe sākiya’ akaruṃ tathā.</p>

<p rend="hangnum" n="373"><hi rend="paranum">373</hi><hi rend="dot">.</hi></p>

<p rend="gatha1"> Dhīro pokkharavassassa avasāne manoramaṃ;</p>

<p rend="gathalast">Dhammavassaṃ pavassetvā sattacittāvanuggataṃ.</p>

<p rend="hangnum" n="374"><hi rend="paranum">374</hi><hi rend="dot">.</hi></p>

<p rend="gatha1"> Mahāmoharajaṃ hantvā sasaṅgho dutiye dine;</p>

<p rend="gathalast">Pavekkhi sapadānena piṇḍāya puramu’ttamaṃ.</p>

<p rend="hangnum" n="375"><hi rend="paranum">375</hi><hi rend="dot">.</hi></p>

<p rend="gatha1"> Tassa pādāravindāni’ravindāni anekadhā;</p>

<p rend="gathalast">Uggantvā patigaṇhiṃsu akkantakkantaṭhānato.</p>

<p rend="hangnum" n="376"><hi rend="paranum">376</hi><hi rend="dot">.</hi></p>

<p rend="gatha1"> Dehajotikadambehi gopuraṭṭālamandirā;</p>

<p rend="gathalast">Piñjarattaṃ gatā tasmiṃ pākārappabhūti tadā.</p>

<p rend="hangnum" n="377"><hi rend="paranum">377</hi><hi rend="dot">.</hi></p>

<p rend="gatha1"> Carantaṃ pavisitvāna piṇḍāya puravīthiyaṃ;</p>

<p rend="gathalast">Lokālokakaraṃ vīraṃ santaṃ dantaṃ pabhaṅkaraṃ.</p>

<p rend="hangnum" n="378"><hi rend="paranum">378</hi><hi rend="dot">.</hi></p>

<p rend="gatha1"> Pasādajanake ramme pāsāde sā yasodharā;</p>

<p rend="gathalast">Sīhapañjarato disvā ṭhitā pemaparāyaṇā.</p>

<p rend="hangnum" n="379"><hi rend="paranum">379</hi><hi rend="dot">.</hi></p>

<p rend="gatha1"> Bhūsane maṇiraṃsīhi bhāsuraṃ rāhulaṃ varaṃ;</p>

<p rend="gathalast">Āmantetvā padassetvā ‘‘tuyhame’so pitā’’ti taṃ.</p>

<p rend="hangnum" n="380"><hi rend="paranum">380</hi><hi rend="dot">.</hi></p>

<p rend="gatha1"> Niketamu’pasaṅkamma suddhodanayasassino;</p>

<p rend="gathalast">Vanditvā tama’nekāhi itthīhi parivāritā.</p>

<p rend="hangnum" n="381"><hi rend="paranum">381</hi><hi rend="dot">.</hi></p>

<p rend="gatha1"> ‘‘Deva devindalīlāya putto te’dha pure pure;</p>

<p rend="gathalast">Caritvā carate’dāni piṇḍāyā’ti ghare ghare’’.</p>

<p rend="hangnum" n="382"><hi rend="paranum">382</hi><hi rend="dot">.</hi><pb ed="V" n="0.0037" /></p>

<p rend="gatha1"> Pavedesi pavedetvā’gamā mandirama’ttano;</p>

<p rend="gathalast">Ānandajalasandoha pūrito’rucilocanā.</p>

<p rend="hangnum" n="383"><hi rend="paranum">383</hi><hi rend="dot">.</hi></p>

<p rend="gatha1"> Tato sesanarindānaṃ indo indova laṅkato;</p>

<p rend="gathalast">Kampamāno pagantvāna vegena jinasantikaṃ.</p>

<p rend="hangnum" n="384"><hi rend="paranum">384</hi><hi rend="dot">.</hi></p>

<p rend="gatha1"> ‘‘Sakyapuṅgava te ne’sa vaṃso mā cara mā cara;</p>

<p rend="gathalast">Vaṃse putte’karājā’pi na piṇḍāya carī pure.’’</p>

<p rend="hangnum" n="385"><hi rend="paranum">385</hi><hi rend="dot">.</hi></p>

<p rend="gatha1"> Iti vutte narindena munindo guṇasekharo;</p>

<p rend="gathalast">‘‘Tuyhame’so mahārāja vaṃso mayhaṃ pana’nvayo.</p>

<p rend="hangnum" n="386"><hi rend="paranum">386</hi><hi rend="dot">.</hi></p>

<p rend="gatha1"> Buddhavaṃso’’ti sambuddhavaṃsaṃ tassa pakāsayī;</p>

<p rend="gathalast">Atho tasmiṃ ṭhitoyeva desento dhammamu’ttariṃ.</p>

<p rend="hangnum" n="387"><hi rend="paranum">387</hi><hi rend="dot">.</hi></p>

<p rend="gatha1"> ‘‘Uttiṭṭhe nappamajjeyya dhammami’’ccādimu’ttamaṃ;</p>

<p rend="gathalast">Gāthaṃ manoramaṃ vatvā sotūnaṃ sivamā’vahaṃ.</p>

<p rend="hangnum" n="388"><hi rend="paranum">388</hi><hi rend="dot">.</hi></p>

<p rend="gatha1"> Dassanaggarasaṃ datvā santappetvā tamu’ttamo;</p>

<p rend="gathalast">Tenā’bhiyācito tassa niketaṃ samupāgato.</p>

<p rend="hangnum" n="389"><hi rend="paranum">389</hi><hi rend="dot">.</hi></p>

<p rend="gatha1"> Saddhiṃ visasahassehi tādīhi dipaduttamaṃ;</p>

<p rend="gathalast">Madhurodanapānena santappetvā mahīpati.</p>

<p rend="hangnum" n="390"><hi rend="paranum">390</hi><hi rend="dot">.</hi></p>

<p rend="gatha1"> Cuḷāmaṇīmarīcīhi piñjarañjalikehi taṃ;</p>

<p rend="gathalast">Rājuhi saha vanditvā nisīdi jinasantike.</p>

<p rend="hangnum" n="391"><hi rend="paranum">391</hi><hi rend="dot">.</hi></p>

<p rend="gatha1"> Tā’pi nekasatā gantvā sundarā rājasundarī;</p>

<p rend="gathalast">Narindena anuññātā nisidiṃsu tahiṃ tadā.</p>

<p rend="hangnum" n="392"><hi rend="paranum">392</hi><hi rend="dot">.</hi></p>

<p rend="gatha1"> Desetvā madhuraṃ dhammaṃ tilokatilako jino;</p>

<p rend="gathalast">Ahampa’jja na gaccheyyaṃ save bimbāya mandiraṃ.</p>

<p rend="hangnum" n="393"><hi rend="paranum">393</hi><hi rend="dot">.</hi></p>

<p rend="gatha1"> Dayāya hadayaṃ tassā phāleyyā’ti dayālayo;</p>

<p rend="gathalast">Sāvakaggayugaṃ gayha mandiraṃ pitarā gato.</p>

<p rend="hangnum" n="394"><hi rend="paranum">394</hi><hi rend="dot">.</hi></p>

<p rend="gatha1"> Nisīdi pavisitvāna buddho buddhāsane tahiṃ;</p>

<p rend="gathalast">Chabbaṇṇaraṃsijālehi bhāsuranto’va bhānumā.</p>

<p rend="hangnum" n="395"><hi rend="paranum">395</hi><hi rend="dot">.</hi><pb ed="V" n="0.0038" /></p>

<p rend="gatha1"> Manosilācuṇṇasamānadehamarīvijālehi virājamānā;</p>

<p rend="gathalast">Pakampitā hemalatā’va bimbā bimbadharā satthu samīpa’māga.</p>

<p rend="hangnum" n="396"><hi rend="paranum">396</hi><hi rend="dot">.</hi></p>

<p rend="gatha1"> Satthu pādesu samphassasītaluttamavārinā;</p>

<p rend="gathalast">Nibbāpesi mahāsokapāvakaṃ hadayindhane.</p>

<p rend="hangnum" n="397"><hi rend="paranum">397</hi><hi rend="dot">.</hi></p>

<p rend="gatha1"> Rājā satthu pavedesi bimbāyā’ti bahuṃ guṇaṃ;</p>

<p rend="gathalast">Munindo’pi pakāsesi candakiṇṇarajātakaṃ.</p>

<p rend="hangnum" n="398"><hi rend="paranum">398</hi><hi rend="dot">.</hi></p>

<p rend="gatha1"> Tadā nandakumārassa sampatte maṅgalattaye;</p>

<p rend="gathalast">Vivāho abhiseko ca iti gehappavesanaṃ.</p>

<p rend="hangnum" n="399"><hi rend="paranum">399</hi><hi rend="dot">.</hi></p>

<p rend="gatha1"> Maṅgalānaṃ pureyeva pabbājesi pabhaṅkaro;</p>

<p rend="gathalast">Anicchantaṃ’va netvā taṃ ārāmaṃ rammamuttamaṃ.</p>

<p rend="hangnum" n="400"><hi rend="paranum">400</hi><hi rend="dot">.</hi></p>

<p rend="gatha1"> Attānama’nugacchantaṃ dāyajjatthaṃ sakatrajaṃ;</p>

<p rend="gathalast">Kumāraṃ rāhulaṃ cā’pi kumārābharaṇujjalaṃ.</p>

<p rend="hangnum" n="401"><hi rend="paranum">401</hi><hi rend="dot">.</hi></p>

<p rend="gatha1"> ‘‘Sukhā’va chāyā te me’’ti uggirantaṃ giraṃ piyaṃ;</p>

<p rend="gathalast">‘‘Dāyajjaṃ me dadāhī’ti dāyajjaṃ me dadāhi ca’’.</p>

<p rend="hangnum" n="402"><hi rend="paranum">402</hi><hi rend="dot">.</hi></p>

<p rend="gatha1"> Ārāmameva netvāna pabbājesi niruttaraṃ;</p>

<p rend="gathalast">Saddhammaratanaṃ datvā dāyajjaṃ tassa dhīmato.</p>

<p rend="hangnum" n="403"><hi rend="paranum">403</hi><hi rend="dot">.</hi></p>

<p rend="gatha1"> Nikkhamma tamhā sugataṃsumāli tahiṃ jantusaroruhāni;</p>

<p rend="gathalast">Saddhammaraṃsīhi vikāsayanto upāgato rājagahaṃ punā’pi.</p>

<p rend="hangnum" n="404"><hi rend="paranum">404</hi><hi rend="dot">.</hi></p>

<p rend="gatha1"> Kusumākula sundaratarupavane padumuppala bhāsurasaranikare;</p>

<p rend="gathalast">Puthucaṅkamamaṇḍitasitasikate subhasītavane viharati sugato.</p>

<p rend="hangnum" n="405"><hi rend="paranum">405</hi><hi rend="dot">.</hi></p>

<p rend="gatha1"> Tadā sudattavhayaseṭṭhiseṭṭho,</p>

<p rend="gatha2">Bahūhi bhaṇḍaṃ sakaṭehi gayha;</p>

<p rend="gatha3">Sāvatthito rājagahe manuññe,</p>

<p rend="gathalast">Sahāyaseṭṭhissa gharū’pagantvā.</p>

<p rend="hangnum" n="406"><hi rend="paranum">406</hi><hi rend="dot">.</hi><pb ed="V" n="0.0039" /></p>

<p rend="gatha1"> Tene’va vutto subhagena buddho,</p>

<p rend="gatha2">Jāto’ti loke dipadānamindo;</p>

<p rend="gatha3">Sañjātapītīhi udaggacitto,</p>

<p rend="gathalast">Rattiṃ pabhātaṃ iti maññamāno.</p>

<p rend="hangnum" n="407"><hi rend="paranum">407</hi><hi rend="dot">.</hi></p>

<p rend="gatha1"> Nikkhamma tamhā vigatandhakāre,</p>

<p rend="gatha2">Devānubhāvena mahāpathamhi;</p>

<p rend="gatha3">Gantvāna taṃ sītavanaṃ surammaṃ,</p>

<p rend="gathalast">Sampuṇṇa candaṃ’va virājamānaṃ.</p>

<p rend="hangnum" n="408"><hi rend="paranum">408</hi><hi rend="dot">.</hi></p>

<p rend="gatha1"> Taṃ dīparukkhaṃ viya pajjalantaṃ,</p>

<p rend="gatha2">Vilocanānandakaraṃ mahesiṃ;</p>

<p rend="gatha3">Disvāna tassu’ttamapādarāgaṃ,</p>

<p rend="gathalast">Paṭiggahetvā sirasā sudhīmā.</p>

<p rend="hangnum" n="409"><hi rend="paranum">409</hi><hi rend="dot">.</hi></p>

<p rend="gatha1"> Gambhīraṃ nipuṇaṃ dhammaṃ suṇitvā vimalaṃ varaṃ;</p>

<p rend="gathalast">Sotāpattiphala’mpatvā sahassanaya maṇḍitaṃ.</p>

<p rend="hangnum" n="410"><hi rend="paranum">410</hi><hi rend="dot">.</hi></p>

<p rend="gatha1"> Nimantetvāna sambuddhaṃ sasaṅghaṃ lokanāyakaṃ;</p>

<p rend="gathalast">Vaṇṇagandharasūpetaṃ datvā dānaṃ sukhāvahaṃ.</p>

<p rend="hangnum" n="411"><hi rend="paranum">411</hi><hi rend="dot">.</hi></p>

<p rend="gatha1"> Satthu āgamanatthāya sāvatthinagaraṃ varaṃ;</p>

<p rend="gathalast">Paṭiññaṃ so gahetvāna gacchanto antarāpathe.</p>

<p rend="hangnum" n="412"><hi rend="paranum">412</hi><hi rend="dot">.</hi></p>

<p rend="gatha1"> Yojane yojane vāru cittakammasamujjale;</p>

<p rend="gathalast">Vihāre pavare datvā kārāpetvā bahuṃ dhanaṃ.</p>

<p rend="hangnum" n="413"><hi rend="paranum">413</hi><hi rend="dot">.</hi></p>

<p rend="gatha1"> Sāvatthiṃ puna’rāgantvā pāsādasatamaṇḍitaṃ;</p>

<p rend="gathalast">Toraṇaṅghikapākāragopurādivirājitaṃ.</p>

<p rend="hangnum" n="414"><hi rend="paranum">414</hi><hi rend="dot">.</hi></p>

<p rend="gatha1"> Puraṃ apahasantaṃ’va devindassā’pi sabbadā;</p>

<p rend="gathalast">Sabbasampattisampannaṃ naccagītādisobhitaṃ.</p>

<p rend="hangnum" n="415"><hi rend="paranum">415</hi><hi rend="dot">.</hi></p>

<p rend="gatha1"> Kasmiṃ so vihareyyā’ti bhagavā lokanāyako;</p>

<p rend="gathalast">Samantānuvilokento vihārārahabhūmikaṃ.</p>

<p rend="hangnum" n="416"><hi rend="paranum">416</hi><hi rend="dot">.</hi><pb ed="V" n="0.0040" /></p>

<p rend="gatha1"> Jetarājakumārassa uyyānaṃ nandanopamaṃ;</p>

<p rend="gathalast">Chāyūdakādisampannaṃ bhūmibhāgaṃ udikkhiya.</p>

<p rend="hangnum" n="417"><hi rend="paranum">417</hi><hi rend="dot">.</hi></p>

<p rend="gatha1"> Hiraññakoṭisanthāravasene’va mahāyaso;</p>

<p rend="gathalast">Kiṇitvā pavare tamhi narāmaramanohare.</p>

<p rend="hangnum" n="418"><hi rend="paranum">418</hi><hi rend="dot">.</hi></p>

<p rend="gatha1"> Niccaṃ kiṅkiṇijālanādaruciraṃ siṅgīva siṅgākulaṃ,</p>

<p rend="gatha2">Rammaṃnekamaṇīhi channachadanaṃ āmuttamuttāvaliṃ;</p>

<p rend="gatha3">Nānārāgavitāna bhāsurataraṃ pupphādinā’laṅkata,</p>

<p rend="gathalast">Citraṃ gandhakuṭiṃ varaṃ suvipulaṃ kāresi bhūsekharaṃ.</p>

<p rend="hangnum" n="419"><hi rend="paranum">419</hi><hi rend="dot">.</hi></p>

<p rend="gatha1"> Jinatrajānampi visālamālayaṃ,</p>

<p rend="gatha2">Vitānanānāsayanāsanujjalaṃ;</p>

<p rend="gatha3">Sumaṇḍitaṃ maṇḍapavaṅkamādinā,</p>

<p rend="gathalast">Vilumpamānaṃ manalocanaṃ sadā.</p>

<p rend="hangnum" n="420"><hi rend="paranum">420</hi><hi rend="dot">.</hi></p>

<p rend="gatha1"> Athāpi saṇhāmalasetavālukaṃ,</p>

<p rend="gatha2">Savedikācāruvisālamālakaṃ;</p>

<p rend="gatha3">Jalāsayaṃ sāta’tisītalodakaṃ,</p>

<p rend="gathalast">Sugandhisogandhikapaṅkajākulaṃ.</p>

<p rend="hangnum" n="421"><hi rend="paranum">421</hi><hi rend="dot">.</hi></p>

<p rend="gatha1"> Suphullasālāsanasoganāga,</p>

<p rend="gatha2">Punnāgapūgādivirājamānaṃ;</p>

<p rend="gatha3">Manoramaṃ jetavanābhidhānaṃ,</p>

<p rend="gathalast">Kārāpayī seṭṭhi vihāraseṭṭhaṃ.</p>

<p rend="hangnum" n="422"><hi rend="paranum">422</hi><hi rend="dot">.</hi></p>

<p rend="gatha1"> Visālakelāsadharādharuttamā-</p>

<p rend="gatha2">Bhirāmapākāraphanindagopito;</p>

<p rend="gatha3">Janassa sabbābhimanatthasādhako,</p>

<p rend="gathalast">Vihāracintāmaṇi so virājite.</p>

<p rend="hangnum" n="423"><hi rend="paranum">423</hi><hi rend="dot">.</hi></p>

<p rend="gatha1"> Tato āgamanatthāya munindaṃ nāthapiṇḍiko;</p>

<p rend="gathalast">Dūtaṃ pāhesi so satthā sutvā dūtassa sāsanaṃ.</p>

<p rend="hangnum" n="424"><hi rend="paranum">424</hi><hi rend="dot">.</hi></p>

<p rend="gatha1"> Mahatā bhikkhusaṅghena tadā tamhā purakkhato;</p>

<p rend="gathalast">Nikkhamitvā’nupubbena patto sāvatthimuttamaṃ.</p>

<p rend="hangnum" n="425"><hi rend="paranum">425</hi><hi rend="dot">.</hi><pb ed="V" n="0.0041" /></p>

<p rend="gatha1"> Samujjalāni nekāni dhajānādāya sundarā;</p>

<p rend="gathalast">Kumārā purato satthu nikkhamiṃsu surā yathā.</p>

<p rend="hangnum" n="426"><hi rend="paranum">426</hi><hi rend="dot">.</hi></p>

<p rend="gatha1"> Nikkhamiṃsu tato tesaṃ pacchato taruṇaṅganā;</p>

<p rend="gathalast">Cārupuṇṇaghaṭādāya devakaññā yathā tathā.</p>

<p rend="hangnum" n="427"><hi rend="paranum">427</hi><hi rend="dot">.</hi></p>

<p rend="gatha1"> Puṇṇapātiṃ gahetvāna seṭṭhino bhariyā tathā;</p>

<p rend="gathalast">Saddhiṃ nekasatitthihi nekālaṅkāralaṅkatā.</p>

<p rend="hangnum" n="428"><hi rend="paranum">428</hi><hi rend="dot">.</hi></p>

<p rend="gatha1"> Mahāseṭṭhi mahāseṭṭhisatehi saha nāyakaṃ;</p>

<p rend="gathalast">Abbhuggañchi mahāvīraṃ pūjito tehi nekadhā.</p>

<p rend="hangnum" n="429"><hi rend="paranum">429</hi><hi rend="dot">.</hi></p>

<p rend="gatha1"> Chabbaṇṇaraṃsīhi manoramehi,</p>

<p rend="gatha2">Puraṃ varaṃ piñjaravaṇṇabhāvaṃ;</p>

<p rend="gatha3">Nento munindo sugato sugatto,</p>

<p rend="gathalast">Upāvisī jetavanaṃ vihāraṃ.</p>

<p rend="hangnum" n="430"><hi rend="paranum">430</hi><hi rend="dot">.</hi></p>

<p rend="gatha1"> Cātuddisassa saṅghassa sambuddhapamukhassa’haṃ;</p>

<p rend="gathalast">Imaṃ dammi vihāranti satthu cārukarambuje.</p>

<p rend="hangnum" n="431"><hi rend="paranum">431</hi><hi rend="dot">.</hi></p>

<p rend="gatha1"> Sugandhavāsitaṃ vāriṃ hemabhiṅkārato varaṃ;</p>

<p rend="gathalast">Ākiritvā adā rammaṃ vihāraṃ cārudassanaṃ.</p>

<p rend="hangnum" n="432"><hi rend="paranum">432</hi><hi rend="dot">.</hi></p>

<p rend="gatha1"> Surammaṃ vihāraṃ paṭiggayaha seṭṭhaṃ,</p>

<p rend="gatha2">Anagghe vicittāsanasmiṃ nisinno;</p>

<p rend="gatha3">Janindānamindo tilokekanetto,</p>

<p rend="gathalast">Tilokappasādāvahaṃ taṃ manuññaṃ.</p>

<p rend="hangnum" n="433"><hi rend="paranum">433</hi><hi rend="dot">.</hi></p>

<p rend="gatha1"> Udārānisaṃsaṃ vihārappadāne,</p>

<p rend="gatha2">Anāthappadānena nāthassa tassa;</p>

<p rend="gatha3">Sudattābhidhānassa seṭṭhissa satthā,</p>

<p rend="gathalast">Yasassī hitesī mahesī adesī.</p>

<p rend="hangnum" n="434"><hi rend="paranum">434</hi><hi rend="dot">.</hi></p>

<p rend="gatha1"> Udārānisaṃsaṃ vihārappadāne,</p>

<p rend="gatha2">Kathetuṃ samattho vinā bhūripaññaṃ;</p>

<p rend="gatha3">Tilokekanāthaṃ naro kosi yutto,</p>

<p rend="gathalast">Mukhānaṃ sahassehi nekehi cā’pi.</p>

<p rend="hangnum" n="435"><hi rend="paranum">435</hi><hi rend="dot">.</hi><pb ed="V" n="0.0042" /></p>

<p rend="gatha1"> Iti vipulayaso so tassa dhammaṃ kathetvā,</p>

<p rend="gatha2">Api sakalajanānaṃ mānase tosayanto;</p>

<p rend="gatha3">Paramamadhuranādaṃ dhammabheriṃ mahantaṃ,</p>

<p rend="gathalast">Viharati paharanto tattha tatthūpagantvā.</p>

<p rend="hangnum" n="436"><hi rend="paranum">436</hi><hi rend="dot">.</hi></p>

<p rend="gatha1"> Evaṃ tilokahitadena mahādayena,</p>

<p rend="gatha2">Lokuttamena paribhuttapadesapantiṃ;</p>

<p rend="gatha3">Niccaṃsurāsuramahoragarakkhasādi,</p>

<p rend="gathalast">Sampūjitaṃ ahami’dāni nidassasissaṃ.</p>

<p rend="hangnum" n="437"><hi rend="paranum">437</hi><hi rend="dot">.</hi></p>

<p rend="gatha1"> Saddhammaraṃsinikarehi jinaṃsumāli,</p>

<p rend="gatha2">Veneyyapaṅkajavanāni vikāsayanto;</p>

<p rend="gatha3">Vāsaṃ akāsi pavaro paṭhamamhi vasse,</p>

<p rend="gathalast">Bārāṇasimhi nagare migakānanamhi.</p>

<p rend="hangnum" n="438"><hi rend="paranum">438</hi><hi rend="dot">.</hi></p>

<p rend="gatha1"> Nānāppakāraratanāpaṇapantivīthi,</p>

<p rend="gatha2">Ramme pure pavararājagahābhidhāne;</p>

<p rend="gatha3">Vāsaṃ akāsi dutiye tatiye catutthe,</p>

<p rend="gathalast">Vassepi kantataraveluvaneva nātho.</p>

<p rend="hangnum" n="439"><hi rend="paranum">439</hi><hi rend="dot">.</hi></p>

<p rend="gatha1"> Bhūpālamoḷimaṇiraṃsivirājamānaṃ,</p>

<p rend="gatha2">Vesālināmaviditaṃ nagaraṃ surammaṃ;</p>

<p rend="gatha3">Nissāya sakyamunikesari pañcamamhī,</p>

<p rend="gathalast">Vassamhi vāsamakarittha mahāvanasmiṃ.</p>

<p rend="hangnum" n="440"><hi rend="paranum">440</hi><hi rend="dot">.</hi></p>

<p rend="gatha1"> Phullātinīlavimaluppalacārunetto,</p>

<p rend="gatha2">Siṃgīsamānatanujotihi jotamāno;</p>

<p rend="gatha3">Buddho anantaguṇasannidhi chaṭṭhavasse,</p>

<p rend="gathalast">Vāsaṃ akā vipulamaṅkula pabbatasmiṃ.</p>

<p rend="hangnum" n="441"><hi rend="paranum">441</hi><hi rend="dot">.</hi></p>

<p rend="gatha1"> Gambhīraduddasataraṃ madhuraṃ marūnaṃ,</p>

<p rend="gatha2">Desetva dhammamatulo sirisannivāso;</p>

<p rend="gatha3">Devindasītalavisālasilāsanasmiṃ,</p>

<p rend="gathalast">Vassamhi vāsama’karī muni sattamamhi.</p>

<p rend="hangnum" n="442"><hi rend="paranum">442</hi><hi rend="dot">.</hi><pb ed="V" n="0.0043" /></p>

<p rend="gatha1"> Phullāravindacaraṇo caraṇādhivāso,</p>

<p rend="gatha2">So suṃsumāragirināmadharādharamhi;</p>

<p rend="gatha3">Vāsaṃ akā paramamāraji aṭṭhamasmiṃ,</p>

<p rend="gathalast">Vassamhi kantarabhesakalāvanamhi.</p>

<p rend="hangnum" n="443"><hi rend="paranum">443</hi><hi rend="dot">.</hi></p>

<p rend="gatha1"> Nānāmatātibahutitthiyasappadappaṃ,</p>

<p rend="gatha2">Hantvā tilokatilako navamamhi vasse;</p>

<p rend="gatha3">Vāsaṃ akāsi rucire atidassanīye,</p>

<p rend="gathalast">Kosambisimbalivane jinapakkhirājā.</p>

<p rend="hangnum" n="444"><hi rend="paranum">444</hi><hi rend="dot">.</hi></p>

<p rend="gatha1"> Tesaṃ mahantakalahaṃ samituṃ yatīnaṃ,</p>

<p rend="gatha2">Nissāya vāraṇavaraṃ dasamamhi vasse;</p>

<p rend="gatha3">Pupphābhikiṇṇavipulāmalakānanasmiṃ,</p>

<p rend="gathalast">Vāsaṃ akā munivaro varapāraleyyo.</p>

<p rend="hangnum" n="445"><hi rend="paranum">445</hi><hi rend="dot">.</hi></p>

<p rend="gatha1"> Dhammāmatena janataṃ ajarāmarattaṃ,</p>

<p rend="gatha2">Nento vilocanamanoharasuddhadanto;</p>

<p rend="gatha3">Nālābhidhānadijagāmavare munindo,</p>

<p rend="gathalast">Vāsaṃ akā amitabuddhi dasekavasse.</p>

<p rend="hangnum" n="446"><hi rend="paranum">446</hi><hi rend="dot">.</hi></p>

<p rend="gatha1"> Verañja cārudijagāmasamīpabhūte,</p>

<p rend="gatha2">Ārāmake surabhipupphaphalābhirāme;</p>

<p rend="gatha3">Sabbaññu sakyamuni bārasamamhi vasse,</p>

<p rend="gathalast">Vāsaṃ akāsi pucimandadumindamūle.</p>

<p rend="hangnum" n="447"><hi rend="paranum">447</hi><hi rend="dot">.</hi></p>

<p rend="gatha1"> Phullāravindavadano racicārusobho,</p>

<p rend="gatha2">Lokassa atthacariyāya dayādhivāso;</p>

<p rend="gatha3">Vāsaṃ akā ruciracāliyapabbatasmiṃ,</p>

<p rend="gathalast">Vīro tilokagaru terasamamhi vasse.</p>

<p rend="hangnum" n="448"><hi rend="paranum">448</hi><hi rend="dot">.</hi></p>

<p rend="gatha1"> Bandhūkapupphasamapādakarābhirāmo,</p>

<p rend="gatha2">Dhammissaro pavarajetavane suramme;</p>

<p rend="gatha3">Dhīro mahiddhi muni cuddasamamhi vasse,</p>

<p rend="gathalast">Vāsaṃ akā sakalasattahitesu yutto.</p>

<p rend="hangnum" n="449"><hi rend="paranum">449</hi><hi rend="dot">.</hi><pb ed="V" n="0.0044" /></p>

<p rend="gatha1"> Veneyyabandhuvanarāgagaje vihantvā,</p>

<p rend="gatha2">Vassamhi pañcadasame munisīharājā;</p>

<p rend="gatha3">Vāsaṃ akā kapilavatthudharādharoru,</p>

<p rend="gathalast">Nigrodharāmaramaṇīyamaṇigguhāyaṃ.</p>

<p rend="hangnum" n="450"><hi rend="paranum">450</hi><hi rend="dot">.</hi></p>

<p rend="gatha1"> Yakkhampi kakkhalataraṃ suvinītabhāvaṃ,</p>

<p rend="gatha2">Netvā pure varatamālavakābhidhāne;</p>

<p rend="gatha3">Vasmamhi vāsamakarī dasachaṭṭhamamhi,</p>

<p rend="gathalast">Nento janaṃ bahutarampi ca santimaggaṃ.</p>

<p rend="hangnum" n="451"><hi rend="paranum">451</hi><hi rend="dot">.</hi></p>

<p rend="gatha1"> Pākāragopuraniketanatoraṇādi,</p>

<p rend="gatha2">Nettābhirāmavararājagahe mahesi;</p>

<p rend="gatha3">Vāsaṃ akānadhivaro dasasattamamhi,</p>

<p rend="gathalast">Vassamhi patthayaso bhuvanattayasmiṃ.</p>

<p rend="hangnum" n="452"><hi rend="paranum">452</hi><hi rend="dot">.</hi></p>

<p rend="gatha1"> Dhammosadhena madhurena sukhāvahena,</p>

<p rend="gatha2">Lokassa ghoratararāgarajaṃ vihantvā;</p>

<p rend="gatha3">Vassamhi vāsamakarī dasaaṭṭhamasmiṃ,</p>

<p rend="gathalast">Aṅgīraso pavaracāliyapabbatasmiṃ.</p>

<p rend="hangnum" n="453"><hi rend="paranum">453</hi><hi rend="dot">.</hi></p>

<p rend="gatha1"> Venayyabandhujanamoharipuṃ uḷāraṃ,</p>

<p rend="gatha2">Hantvāna dhammaasinā varadhammarājā;</p>

<p rend="gatha3">Ekūnavīsatimake puna tattha vasse,</p>

<p rend="gathalast">Vāsaṃ akā madhurabhārati lokanātho.</p>

<p rend="hangnum" n="454"><hi rend="paranum">454</hi><hi rend="dot">.</hi></p>

<p rend="gatha1"> Suddhāsayo pavararājagahe vicitte,</p>

<p rend="gatha2">Vāsaṃ akāsi samavīsatimamhi vasse;</p>

<p rend="gatha3">Lokassa atthacaraṇe subhakapparukkho,</p>

<p rend="gathalast">Cintāmaṇippavarabhaddaghaṭo munindo.</p>

<p rend="hangnum" n="455"><hi rend="paranum">455</hi><hi rend="dot">.</hi></p>

<p rend="gatha1"> Evaṃ tilokamahito anibaddhavāsaṃ,</p>

<p rend="gatha2">Katvā carampaṭhamabodhiyudārapañño;</p>

<p rend="gatha3">Chabbaṇṇaraṃsisamupetavicittadeho,</p>

<p rend="gathalast">Lokekabandhu bhagavā avasesakāle.</p>

<p rend="hangnum" n="456"><hi rend="paranum">456</hi><hi rend="dot">.</hi><pb ed="V" n="0.0045" /></p>

<p rend="gatha1"> Sāvatthiyaṃ pavarajetavane ca ramme,</p>

<p rend="gatha2">Dibbālaye ca samalaṅkatapubbarāme;</p>

<p rend="gatha3">Vāsaṃ akāsi muni vīsatipañcavasse,</p>

<p rend="gathalast">Lokābhivuddhinirato sukhasannivāso.</p>

<p rend="hangnum" n="457"><hi rend="paranum">457</hi><hi rend="dot">.</hi></p>

<p rend="gatha1"> Iti amitadayo yo pañcatāḷīsavasse,</p>

<p rend="gatha2">Manujamanavanasmiṃ jātarāgaggirāsiṃ;</p>

<p rend="gatha3">Paramamadhuradhammambuhi nibbāpayanto,</p>

<p rend="gathalast">Avasi samunimegho lokasantiṃ karotu!</p>

<p rend="hangnum" n="458"><hi rend="paranum">458</hi><hi rend="dot">.</hi></p>

<p rend="gatha1"> Paññāvaraṅganā mayhaṃ sañjātā manamandire;</p>

<p rend="gathalast">Tosayantī sabbajanaṃ vuddhiṃ gacchatu sabbadā.</p>

<p rend="hangnum" n="459"><hi rend="paranum">459</hi><hi rend="dot">.</hi></p>

<p rend="gatha1"> Citaṃ yaṃ racayantena jinassa caritaṃ mayā;</p>

<p rend="gathalast">Puññaṃ tassānubhāvena sampatto tusitālayaṃ.</p>

<p rend="hangnum" n="460"><hi rend="paranum">460</hi><hi rend="dot">.</hi></p>

<p rend="gatha1"> Metteyyalokanāthassa suṇanto dhammadesanaṃ;</p>

<p rend="gathalast">Tena saddhiṃ ciraṃ kālaṃ vindanto mahatiṃ siriṃ.</p>

<p rend="hangnum" n="461"><hi rend="paranum">461</hi><hi rend="dot">.</hi></p>

<p rend="gatha1"> Buddhe jāte mahāsattoramme ketumanīpure;</p>

<p rend="gathalast">Rājavaṃse janītvāna tihetupaṭisandhiko.</p>

<p rend="hangnum" n="462"><hi rend="paranum">462</hi><hi rend="dot">.</hi></p>

<p rend="gatha1"> Civaraṃ piṇḍapātañca anagghaṃ vipulaṃ varaṃ;</p>

<p rend="gathalast">Senāsanañca bhesajjaṃ datvā tassa mahesino.</p>

<p rend="hangnum" n="463"><hi rend="paranum">463</hi><hi rend="dot">.</hi></p>

<p rend="gatha1"> Sāsane pabbajitvāna jotento tamanuttaraṃ;</p>

<p rend="gathalast">Iddhimā satimā sammā dhārento piṭakattayaṃ.</p>

<p rend="hangnum" n="464"><hi rend="paranum">464</hi><hi rend="dot">.</hi></p>

<p rend="gatha1"> Vyākato tena buddho yaṃ hessatīti anāgate;</p>

<p rend="gathalast">Uppannuppannabuddhānaṃ dānaṃ datvā sukhāvahaṃ.</p>

<p rend="hangnum" n="465"><hi rend="paranum">465</hi><hi rend="dot">.</hi></p>

<p rend="gatha1"> Saṃsāre saṃsaranto hi kapparukkho ca pāṇinaṃ;</p>

<p rend="gathalast">Icchiticchitamannādiṃ dadanto madhuraṃ caraṃ.</p>

<p rend="hangnum" n="466"><hi rend="paranum">466</hi><hi rend="dot">.</hi></p>

<p rend="gatha1"> Maṃsalohitanettādiṃ dadaṃ cittasamāhito;</p>

<p rend="gathalast">Sīlanekkhammapaññādiṃ pūrento sabbapāramiṃ.</p>

<p rend="hangnum" n="467"><hi rend="paranum">467</hi><hi rend="dot">.</hi><pb ed="V" n="0.0046" /></p>

<p rend="gatha1"> Pāramisikharaṃ patvā buddho hutvā anuttaro;</p>

<p rend="gathalast">Desetvā madhuraṃ dhammaṃ jantūnaṃ sivamāvahaṃ.</p>

<p rend="hangnum" n="468"><hi rend="paranum">468</hi><hi rend="dot">.</hi></p>

<p rend="gatha1"> Sabbaṃ sadevakaṃ lokaṃ brahāsaṃsārabandhanā;</p>

<p rend="gathalast">Mocayitvā varaṃ khemaṃ pāpuṇyeṃ sivaṃ puraṃ.</p>

<p rend="hangnum" n="469"><hi rend="paranum">469</hi><hi rend="dot">.</hi></p>

<p rend="gatha1"> Laṅkālaṅkāra bhūtena bhūpālanvayaketunā;</p>

<p rend="gathalast">Vijayabāhunā raññā sakanāmena kārite.</p>

<p rend="hangnum" n="470"><hi rend="paranum">470</hi><hi rend="dot">.</hi></p>

<p rend="gatha1"> Satoyāsayapākāra gopurādivirājite;</p>

<p rend="gathalast">Pariveṇavare ramme vasatā santavuttinā.</p>

<p rend="hangnum" n="471"><hi rend="paranum">471</hi><hi rend="dot">.</hi></p>

<p rend="gatha1"> Medhaṅkarābhidhānena dayāvāsena dhīmatā;</p>

<p rend="gathalast">Therena racitaṃ etaṃ sabbha saṃsevitaṃ sadā.</p>

<p rend="hangnum" n="472"><hi rend="paranum">472</hi><hi rend="dot">.</hi></p>

<p rend="gatha1"> Bhave bhave’dha gāthānaṃ tesattati catussataṃ;</p>

<p rend="gathalast">Ganthato pañcapaññāsā-dhikaṃ pañcasataṃ iti.</p>
</body>
<back></back>
</text>
</TEI.2>