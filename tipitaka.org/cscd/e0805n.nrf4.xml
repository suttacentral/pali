<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">5. Taddhitakaṇḍa</p>

<p rend="subhead">Apaccataddhita</p>

<p rend="bodytext">Atha <pb ed="M" n="0.0216" /> nāmato eva vibhatyantā apaccādiatthavisese taddhituppattīti nāmato paraṃ taddhitavidhānamārabhīyate.</p>

<p rend="bodytext">Tattha tasmā tividhaliṅgato paraṃ hutvā hitā sahitāti <hi rend="bold">taddhitā, ṇā</hi>dipaccayānametaṃ adhivacanaṃ, tesaṃ vā nāmikānaṃ hitā upakārā taddhitāti anvatthabhūtaparasamaññāvasenāpi <hi rend="bold">ṇā</hi>dippaccayāva taddhitā nāma.</p>

<p rend="bodytext">‘‘Vasiṭṭhassa apacca’’nti viggahe –</p>

<p rend="bodytext">‘‘Liṅgañca nipaccate’’ti ito <hi rend="bold">liṅga</hi>ggahaṇamanuvattate.</p>

<p rend="bodytext" n="361"><hi rend="paranum">361</hi><hi rend="dot">.</hi><hi rend="bold">Vā ṇa’pacce</hi>.</p>

<p rend="bodytext">Chaṭṭhiyantato liṅgamhā <hi rend="bold">ṇa</hi>ppaccayo hoti vikappena ‘‘tassa apacca’’miccetasmiṃ atthe.</p>

<p rend="bodytext">So ca –</p>

<p rend="bodytext" n="362"><hi rend="paranum">362</hi><hi rend="dot">.</hi><hi rend="bold">Dhātuliṅgehi parā paccayā</hi>.</p>

<p rend="bodytext">Dhātūhi, liṅgehi ca paccayā parāva hontīti paribhāsato apaccatthasambandhiliṅgato chaṭṭhiyantāyeva paro hoti. Paṭicca etasmā attho etīti <hi rend="bold">paccayo,</hi> patīyanti anena atthāti vā paccayo, ‘‘vuttatthānamappayogo’’ti <hi rend="bold">apacca</hi>saddassa appayogo, ‘‘tesaṃ vibhattiyo lopā ce’’ti vibhattilopo ca.</p>

<p rend="bodytext" n="363"><hi rend="paranum">363</hi><hi rend="dot">.</hi><hi rend="bold">Tesaṃ</hi><pb ed="M" n="0.0217" /><hi rend="bold">ṇo lopaṃ</hi>.</p>

<p rend="bodytext">Tesaṃ taddhitappaccayānaṃ <hi rend="bold">ṇā</hi>nubandhānaṃ <hi rend="bold">ṇa</hi>kāro lopamāpajjate.</p>

<p rend="bodytext" n="364"><hi rend="paranum">364</hi><hi rend="dot">.</hi><hi rend="bold">Vuddhādisarassa vāsaṃyogantassa saṇe ca</hi>.</p>

<p rend="bodytext">Ādisarassa vā ādibyañjanassa vā asaṃyogantassa vuddhi hoti sa<hi rend="bold">ṇa</hi>kārappaccaye pare. Saṃyogo anto assāti saṃyoganto, tadañño <hi rend="bold">asaṃyoganto</hi>. Atha vā vavatthitavibhāsatthoyaṃ <hi rend="bold">vā</hi>saddo, tadā ca pakatibhūte liṅge sarānamādisarassa asaṃyogantassa vuddhi hoti sa<hi rend="bold">ṇa</hi>kāre taddhitappaccaye pareti attho.</p>

<p rend="bodytext">Tena –</p>

<p rend="gatha1">Vāsiṭṭhādīsu niccāyaṃ, aniccoḷumpikādisu;</p>

<p rend="gathalast">Na vuddhi nīlapītādo, vavatthitavibhāsato.</p>

<p rend="bodytext"><hi rend="bold">Ca</hi>saddaggahaṇamavadhāraṇatthaṃ.</p>

<p rend="bodytext">Tassā vuddhiyā aniyamappasaṅge niyamatthaṃ paribhāsamāha.</p>

<p rend="bodytext" n="365"><hi rend="paranum">365</hi><hi rend="dot">.</hi><hi rend="bold">Ayuvaṇṇānañcāyo vuddhī</hi>.</p>

<p rend="bodytext">Tesaṃ <hi rend="bold">a</hi>kāra<hi rend="bold">i</hi>va<hi rend="bold">ṇṇu</hi>vaṇṇānameva yathākkamaṃ <hi rend="bold">ā eo</hi>iccete vuddhiyo honti. <hi rend="bold">Ca</hi>saddaggahaṇamavuddhisampiṇḍanatthaṃ, avadhāraṇatthaṃ vā. I ca u ca yu, yu eva vaṇṇā yuvaṇṇā, a ca yuvaṇṇā ca <hi rend="bold">ayuvaṇṇā</hi>. Ā ca e ca o ca <hi rend="bold">āyo</hi>. Puna <hi rend="bold">vuddhi</hi>ggahaṇaṃ ‘‘negamajānapadā’’tiādīsu uttarapadavuddhibhāvatthaṃ, ettha ca ‘‘ayuvaṇṇāna’’nti ṭhānaniyamavacanaṃ āyonaṃ vuddhibhāvappasaṅganivattanatthaṃ.</p>

<p rend="gatha1">Yathā <pb ed="M" n="0.0218" /> hi katavuddhīnaṃ, puna vuddhi na hotiha;</p>

<p rend="gathalast">Tathā sabhāvavuddhīnaṃ, āyonaṃ puna vuddhi na.</p>

<p rend="bodytext">Tato <hi rend="bold">a</hi>kārassa <hi rend="bold">ā</hi>kāro vuddhi, ‘‘saralopomādesappaccayādimhi saralope tu pakatī’’ti saralopapakatibhāvā, ‘‘naye paraṃ yutte’’ti paranayanaṃ katvā taddhitattā ‘‘taddhitasamāsa’’iccādinā nāmabyapadese kate pure viya <hi rend="bold">syā</hi>dyuppatti.</p>

<p rend="bodytext">Vāsiṭṭho, vasiṭṭhassa putto vā, vāsiṭṭhā iccādi <hi rend="bold">purisa</hi>saddasamaṃ. Tassa nattupanattādayopi tadupacārato vāsiṭṭhāyeva. Evaṃ sabbattha gottataddhite paṭhamappakatitoyeva paccayo hoti.</p>

<p rend="bodytext"><hi rend="bold">Itthiyaṃ</hi> ṇappaccayantattā ‘‘ṇava ṇika ṇeyya ṇa ntūhī’’ti <hi rend="bold">vāsiṭṭha</hi>saddato īpaccayo. Saralopādiṃ katvā itthippaccayantattā ‘‘taddhitasamāsa’’iccādisutte <hi rend="bold">ca</hi>ggahaṇena nāmabyapadese kate <hi rend="bold">syā</hi>dyuppatti, vāsiṭṭhī kaññā, vāsiṭṭhī, vāsiṭṭhiyo iccādi <hi rend="bold">itthi</hi>saddasamaṃ.</p>

<p rend="bodytext"><hi rend="bold">Napuṃsake</hi> vāsiṭṭhaṃ apaccaṃ, vāsiṭṭhāni apaccāni iccādi <hi rend="bold">citta</hi>saddasamaṃ. Evaṃ uparipi taddhitantassa tiliṅgatā veditabbā.</p>

<p rend="bodytext">Bhāradvājassa putto bhāradvājo, vesāmittassa putto vesāmitto, gotamassa putto gotamo. Ettha ca ayuvaṇṇattābhāvā <hi rend="bold">ā</hi>kārādīnaṃ na vuddhi hoti. Vasudevassa apaccaṃ vāsudevo, baladevo. ‘‘Cittako’’tiādīsu pana saṃyogantattā vuddhi na bhavati.</p>

<p rend="bodytext">‘‘Vacchassa apacca’’nti viggahe <hi rend="bold">ṇa</hi>mhi sampatte ‘‘vā ṇa’pacce’’ti ito <hi rend="bold">vā</hi>ti taddhitavidhāne sabbattha vattate, tena sabbattha vākyavuttiyo bhavanti. ‘‘Apacce’’ti padaṃ yāva <hi rend="bold">saṃsaṭṭha</hi>ggahaṇāva vattate.</p>

<p rend="bodytext" n="366"><hi rend="paranum">366</hi><hi rend="dot">.</hi><hi rend="bold">Ṇāyana</hi><pb ed="M" n="0.0219" /><hi rend="bold">ṇāna vacchādito</hi>.</p>

<p rend="bodytext"><hi rend="bold">Vaccha kacca</hi>iccevamādito chaṭṭhiyantato gottagaṇato <hi rend="bold">ṇāyana ṇāna</hi>iccate paccayā honti vā ‘‘tassāpacca’’miccetasmiṃ atthe. Sabbattha <hi rend="bold">ṇa</hi>kārānubandho vuddhattho, sesaṃ pubbasamaṃ, saṃyogantattā vuddhiabhāvova viseso.</p>

<p rend="bodytext">Vacchāyano vacchāno vacchassa putto vā. Evaṃ kaccassa putto kaccāyano kaccāno, moggallassa putto moggallāyano moggallāno. Evaṃ aggivessāyano aggivessāno, kaṇhāyano kaṇhāno, sākaṭāyano sākaṭāno, muñcāyano muñcāno, kuñjāyano kuñjāno iccādi. Ākatigaṇo’yaṃ.</p>

<p rend="bodytext">‘‘Kattikāya apacca’’nti viggahe –</p>

<p rend="bodytext" n="367"><hi rend="paranum">367</hi><hi rend="dot">.</hi><hi rend="bold">Ṇeyyo kattikādīhi</hi>.</p>

<p rend="bodytext"><hi rend="bold">Ādi</hi>saddoyaṃ pakāre vattate. <hi rend="bold">Kattikā vinatārohiṇī</hi>iccevamādīhi itthiyaṃ vattamānehi liṅgehi <hi rend="bold">ṇeyya</hi>ppaccayo hoti vā ‘‘tassāpacca’’miccetasmiṃ atthe.</p>

<p rend="bodytext">Vibhattilope ‘‘pakati cassa sarantassā’’ti pakatibhāvo. Kattikeyyo, kattikāya putto vā. Evaṃ vinatāya apaccaṃ venateyyo, <hi rend="bold">i</hi>kāra<hi rend="bold">sse</hi>kāro vuddhi, rohiṇiyā putto rohiṇeyyo, gaṅgāya apaccaṃ gaṅgeyyo, bhaginiyā putto bhāgineyyo, nadiyāputto nādeyyo. Evaṃ anteyyo, āheyyo, kāmeyyo. Suciyā <pb ed="M" n="0.0220" /> apaccaṃ soceyyo, ettha <hi rend="bold">u</hi>kāra<hi rend="bold">sso</hi>kāro vuddhi, bālāya apaccaṃ bāleyyo iccādi.</p>

<p rend="bodytext">‘‘Dakkhassāpacca’’nti viggahe ṇamhi sampatte –</p>

<p rend="bodytext" n="368"><hi rend="paranum">368</hi><hi rend="dot">.</hi><hi rend="bold">Ato ṇi vā</hi>.</p>

<p rend="bodytext"><hi rend="bold">A</hi>kārantato liṅgamhā <hi rend="bold">ṇi</hi>paccayo hoti vā ‘‘tassāpacca’’miccetasmiṃ atthe. Dakkhi, dakkhī, dakkhayo, doṇassa apaccaṃ doṇi. Evaṃ vāsavi, sakyaputti, nāṭaputti, dāsaputti, dāsarathi. Vāruṇi, kaṇḍi, bāladevi, pāvaki, jinadattassa apaccaṃ jenadatti, suddhodani, anuruddhi iccādi.</p>

<p rend="bodytext">Puna <hi rend="bold">vā</hi>ggahaṇena apaccatthe <hi rend="bold">ṇika</hi>ppaccayo, <hi rend="bold">aditi</hi>ādito <hi rend="bold">ṇya</hi>ppaccayo ca. Yathā – sakyaputtassa putto sakyaputtiko, ‘‘tesu vuddhī’’tiādinā <hi rend="bold">ka</hi>kārassa <hi rend="bold">ya</hi>kāro, sakyaputtiyo. Evaṃ nāṭaputtiko, jenadattiko, vimātuyā putto vemātiko.</p>

<p rend="bodytext">‘‘Aditiyā putto’’ti atthe <hi rend="bold">ṇya</hi>ppaccayo, vuddhi ca.</p>

<p rend="bodytext" n="369"><hi rend="paranum">369</hi><hi rend="dot">.</hi><hi rend="bold">Avaṇṇo ye lopañca</hi>.</p>

<p rend="bodytext"><hi rend="bold">A</hi>vaṇṇo taddhitabhūte <hi rend="bold">ya</hi>ppaccaye pare lopamāpajjate. <hi rend="bold">Ca</hi>saddena ivaṇṇopīti <hi rend="bold">i</hi>kāralopo, ‘‘yavataṃ talanadakārānaṃ byañjanāni ca la ña jakāratta’’nti <hi rend="bold">tya</hi>kārasaṃyogassa <hi rend="bold">ca</hi>kāro, ‘‘paradvebhāvo ṭhāne’’ti dvittaṃ, ādicco. Evaṃ ditiyā putto decco.</p>

<p rend="bodytext">‘‘Kuṇḍaniyā putto’’ti atthe <hi rend="bold">ṇya</hi>ppaccaye kate –</p>

<p rend="bodytext">‘‘Kvacādimajjhuttaresū’’ti vattate.</p>

<p rend="bodytext" n="370"><hi rend="paranum">370</hi><hi rend="dot">.</hi><hi rend="bold">Tesu</hi><pb ed="M" n="0.0221" /><hi rend="bold">vuddhilopāgamavikāraviparītādesā ca</hi>.</p>

<p rend="bodytext">Tesu ādimajjhuttaresu avihitalakkhaṇesu jinavacanānuparodhena kvaci vuddhi lopa āgama vikāra viparītaādesā hontīti saṃyogantattepi ādivuddhi, <hi rend="bold">i</hi>kāralope <hi rend="bold">nya</hi>ssa<hi rend="bold">ñā</hi>deso, koṇḍañño, kuruno putto korabyo, etthāpi teneva <hi rend="bold">u</hi>kārassa <hi rend="bold">avā</hi>deso, bhātuno putto bhātabyo.</p>

<p rend="bodytext">‘‘Upagussa apacca’’nti viggahe –</p>

<p rend="bodytext" n="371"><hi rend="paranum">371</hi><hi rend="dot">.</hi><hi rend="bold">Ṇavopagvādīhi</hi>.</p>

<p rend="bodytext"><hi rend="bold">Upagu manu</hi>iccevamādīhi <hi rend="bold">u</hi>kārantehi gottagaṇehi <hi rend="bold">ṇava</hi>ppaccayo hoti vā ‘‘tassāpacca’’miccetasmiṃ atthe. <hi rend="bold">Ādi</hi>saddassa cettha pakāravācakattā <hi rend="bold">u</hi>kārantatoyevāyaṃ. Opagavo, opagavī, opagavaṃ, manuno apaccaṃ mānavo, ‘‘mānuso’’ti <hi rend="bold">ṇa</hi>ppaccaye, <hi rend="bold">sā</hi>game ca kate rūpaṃ, bhagguno apaccaṃ bhaggavo, paṇḍuno apaccaṃ paṇḍavo, upavindussa apaccaṃ opavindavo iccādi.</p>

<p rend="bodytext">‘‘Vidhavāya apacca’’nti atthe –</p>

<p rend="bodytext" n="372"><hi rend="paranum">372</hi><hi rend="dot">.</hi><hi rend="bold">Ṇera vidhavādito</hi>.</p>

<p rend="bodytext"><hi rend="bold">Vidhavā</hi>dito <hi rend="bold">ṇera</hi>ppaccayo hoti vā apaccatthe. Vigato dhavo pati etissāti vidhavā, vedhavero, bandhukiyā abhisāriṇiyā putto bandhukero, samaṇassa upajjhāyassa putto puttaṭṭhāniyattāti sāmaṇero, nāḷikero iccādi.</p>

<p rend="centre">Apaccataddhitaṃ.</p>

<p rend="subhead">Saṃsaṭṭhādianekatthataddhita</p>

<p rend="bodytext">‘‘Tilena <pb ed="M" n="0.0222" /> saṃsaṭṭha’’nti viggahe –</p>

<p rend="bodytext" n="373"><hi rend="paranum">373</hi><hi rend="dot">.</hi><hi rend="bold">Yena vā saṃsaṭṭhaṃ tarati carati vahati ṇiko</hi>.</p>

<p rend="bodytext">Yena vā saṃsaṭṭhaṃ, yena vā tarati, yena vā carati, yena vā vahati, tato tatiyantato liṅgamhā tesu saṃsaṭṭhādīsvatthesu <hi rend="bold">ṇika</hi>ppaccayo hoti vā. Telikaṃ bhojanaṃ, tilena abhisaṅkhatanti attho. Telikī yāgu. Guḷena saṃsaṭṭhaṃ egāḷikaṃ. Evaṃ ghātikaṃ, dādhikaṃ, māricikaṃ, loṇikaṃ.</p>

<p rend="bodytext">Nāvāya taratīti nāviko, uḷumpena taratīti oḷumpiko, vuddhiabhāvapakkhe uḷumpiko. Evaṃ kulliko, gopucchiko. Sakaṭena caratīti sākaṭiko. Evaṃ pādiko, daṇḍiko, dhammena carati pavattatīti dhammiko. Sīsena vahatīti sīsiko, <hi rend="bold">vā</hi>ggahaṇena <hi rend="bold">ī</hi>kārassa vuddhi na hoti. Evaṃ aṃsiko, khandhiko, hatthiko, aṅguliko.</p>

<p rend="bodytext">Puna <hi rend="bold">vā</hi>ggahaṇena aññatthesupi <hi rend="bold">ṇika</hi>ppaccayo, paradāraṃ gacchatīti pāradāriko, pathaṃ gacchatīti pathiko.</p>

<p rend="bodytext">‘‘Vinayamadhīte, aveccādhīte’’ti vā viggahe –</p>

<p rend="bodytext">‘‘Ṇiko’’ti vattate.</p>

<p rend="bodytext" n="374"><hi rend="paranum">374</hi><hi rend="dot">.</hi><hi rend="bold">Tamadhīte tenakatādisannidhānaniyogasippabhaṇḍajīvikatthesu ca</hi>.</p>

<p rend="bodytext">Catuppadamidaṃ. Tamadhīteti atthe, tena katādīsvatthesu ca tamhi sannidhāno, tattha niyutto, tamassa sippaṃ, tamassa bhaṇḍaṃ <pb ed="M" n="0.0223" />, tamassa jīvikā iccetesvatthesu ca dutiyādivibhatyantehi liṅgehi <hi rend="bold">ṇika</hi>ppaccayo hoti vā. Venayiko. Evaṃ suttantiko, ābhidhammiko.</p>

<p rend="bodytext">‘‘Byākaraṇamadhīte’’ti atthe <hi rend="bold">ṇika</hi>ppaccayādimhi kate –</p>

<p rend="bodytext">‘‘Vuddhādisarassa vāsaṃyogantassa saṇe cā’’ti vattamāne –</p>

<p rend="bodytext" n="375"><hi rend="paranum">375</hi><hi rend="dot">.</hi><hi rend="bold">Māyūnamāgamo ṭhāne</hi>.</p>

<p rend="bodytext"><hi rend="bold">I u</hi>iccebhesaṃ ādisarānaṃ asaṃyogantānaṃ mā vuddhi hoti saṇe, tatreva vuddhi āgamo hoti ca ṭhāneti ekāravuddhāgamo.</p>

<p rend="gatha1">‘‘Ṭhāne’’ti vacanā cettha, <hi rend="bold">yū</hi>namādesabhūtato;</p>

<p rend="gathalast"><hi rend="bold">Yave</hi>hi pubbeva eo-vuddhiyo honti āgamā.</p>

<p rend="bodytext"><hi rend="bold">Ya</hi>kārassa dvibhāvo.</p>

<p rend="bodytext">Veyyākaraṇiko, nyāyamadhīteti neyyāyiko. Evaṃ takkiko, vediko, nemittiko, kāyena kato payogo kāyiko, kāyena kataṃ kammaṃ kāyikaṃ, vacasā kataṃ kammaṃ vācasikaṃ. Evaṃ mānasikaṃ, ettha ca ‘‘sasare vāgamo’’ti sutte vavatthita<hi rend="bold">vā</hi>saddena paccaye parepi <hi rend="bold">sā</hi>gamo, therehi katā saṅgīti therikā. Evaṃ pañcasatikā, sattasatikā, ettha ‘‘ṇavaṇikā’’disutte anuvattita<hi rend="bold">vā</hi>ggahaṇena īpaccayo na hoti.</p>

<p rend="bodytext"><hi rend="bold">Sannidhānatthe</hi> sarīre sannidhānā vedanā sārīrikā, sārīrikaṃ dukkhaṃ. Evaṃ mānasikā, mānasikaṃ.</p>

<p rend="bodytext"><hi rend="bold">Niyuttatthe</hi><pb ed="M" n="0.0224" /> dvāre niyutto dovāriko, ettha ‘‘māyūnamāgamo ṭhāne’’ti <hi rend="bold">va</hi>kārato pubbe<hi rend="bold">o</hi>kārāgamo. Evaṃ bhaṇḍāgāriko, nāgariko, navakammiko, vanakammiko, ādikammiko, odariko, rathiko, pathiko, upāye niyutto opāyiko, cetasi niyuttā cetasikā.</p>

<p rend="bodytext"><hi rend="bold">Sippatthe</hi> vīṇāvādanaṃ vīṇā, vīṇā assa sippaṃ veṇiko. <hi rend="bold">E</hi>vaṃ pāṇaviko, modiṅgiko, vaṃsiko.</p>

<p rend="bodytext"><hi rend="bold">Bhaṇḍatthe</hi> gandho assa bhaṇḍanti gandhiko. Evaṃ teliko, goḷiko, pūviko, paṇṇiko, tambūliko, loṇiko.</p>

<p rend="bodytext"><hi rend="bold">Jīvikatthe</hi> urabbhaṃ hantvā jīvati, urabbhamassa jīvikāti vā orabbhiko. Evaṃ māgaviko, ettha <hi rend="bold">va</hi>kārāgamo. Sūkariko, sākuṇiko, macchiko iccādi.</p>

<p rend="bodytext">‘‘Tena katādī’’ti ettha <hi rend="bold">ādi</hi>ggahaṇena tena hataṃ, tena baddhaṃ, tena kītaṃ, tena dibbati, so assa āvudho, so assa ābādho, tattha pasanno, tassa santakaṃ, tamassa parimāṇaṃ, tassa rāsi, taṃ arahati, tamassa sīlaṃ, tattha jāto, tattha vasati, tatra vidito, tadatthāya saṃvattati, tato āgato, tato sambhūto, tadassa payojananti evamādiatthe ca <hi rend="bold">ṇika</hi>ppaccayo hoti. Yathā – jālena hato, hanatīti vā jāliko. Evaṃ bāḷisiko, vākariko, suttena baddho suttiko, varattāya baddho vārattiko nāgo.</p>

<p rend="bodytext">Vatthena <pb ed="M" n="0.0225" /> kītaṃ bhaṇḍaṃ vatthikaṃ. Evaṃ kumbhikaṃ, phālikaṃ, sovaṇṇikaṃ, sātikaṃ. Akkhena dibbatīti akkhiko. Evaṃ sālākiko, tindukiko, ambaphaliko. Cāpo assa āvudhoti cāpiko. Evaṃ tomariko, muggariko, mosaliko.</p>

<p rend="bodytext">Vāto assa ābādhoti vātiko. Evaṃ semhiko, pittiko.</p>

<p rend="bodytext">Buddhe pasanno buddhiko. Evaṃ dhammiko, saṅghiko. Buddhassa santako buddhiko. Evaṃ dhammiko, saṅghiko vihāro, saṅghikā bhūmi, saṅghikaṃ cīvaraṃ, puggalikaṃ.</p>

<p rend="bodytext">Kumbho assa parimāṇanti kumbhikaṃ. Evaṃ khārikaṃ, doṇikaṃ. Kumbhassa rāsi kumbhiko. Kumbhaṃ arahatīti kumbhiko. Evaṃ doṇiko, aṭṭhamāsiko, kahāpaṇiko, āsītikā gāthā, nāvutikā, sātikaṃ, sāhassikaṃ. Sandiṭṭhamarahatīti sandiṭṭhiko, ‘‘ehi passā’’ti imaṃ vidhiṃ arahatīti ehipassiko.</p>

<p rend="bodytext"><hi rend="bold">Sīlatthe</hi> paṃsukūladhāraṇaṃ paṃsukūlaṃ, taṃ sīlamassāti paṃsukūliko. Evaṃ tecīvariko, ekāsane bhojanasīlo ekāsaniko, rukkhamūle vasanasīlo rukkhamūliko, tathā āraññiko, sosāniko.</p>

<p rend="bodytext"><hi rend="bold">Jātatthe</hi> apāye jāto āpāyiko. Evaṃ nerayiko, sāmuddiko maccho, vassesu jāto vassiko, vassikā, vassikaṃ pupphaṃ, sāradiko, hemantiko, vāsantiko, cātuddasiko, rājagahe jāto, rājagahe <pb ed="M" n="0.0226" /> vasatīti vā rājagahiko jano, magadhesu jāto, vasatīti vā māgadhiko, māgadhikā, māgadhikaṃ, sāvatthiyaṃ jāto, vasatīti vā sāvatthiko, kāpilavatthiko, vesāliko.</p>

<p rend="bodytext">Loke vidito lokiko, lokāya saṃvattatītipi lokiko. Tathā mātito āgataṃ mātikaṃ, pitito āgataṃ pettikaṃ nāmaṃ.</p>

<p rend="bodytext"><hi rend="bold">Sambhūtatthe</hi> mātito sambhūtaṃ mattikaṃ. Evaṃ pettikaṃ. Upadhitassa payojanaṃ opadhikaṃ.</p>

<p rend="bodytext"><hi rend="bold">Sakatthepi</hi> asaṅkhāroyeva asaṅkhārikaṃ. Evaṃ sasaṅkhārikaṃ, nāmameva nāmikaṃ. Evaṃ ākhyātikaṃ, opasaggikaṃ, nepātikaṃ, catumahārāje bhatti etesanti cātumahārājikā. Evaṃ aññatthepi yojetabbaṃ.</p>

<p rend="bodytext">‘‘Kasāvena ratta’’nti viggahe –</p>

<p rend="bodytext" n="376"><hi rend="paranum">376</hi><hi rend="dot">.</hi><hi rend="bold">Ṇa rāgā tenarattaṃ tassedamaññatthesu ca</hi>.</p>

<p rend="bodytext">Rāgatthavācakā liṅgamhā ‘‘tena ratta’’miccetasmiṃ atthe, ‘‘tasse’’ti chaṭṭhiyantato ‘‘ida’’miccetasmiṃ atthe ca aññatthesu ca <hi rend="bold">ṇa</hi>ppaccayo hoti vā.</p>

<p rend="bodytext">Kāsāvaṃ vatthaṃ. Evaṃ kāsāyaṃ, kusumbhena rattaṃ kosumbhaṃ, haliddiyā rattaṃ hāliddaṃ, pattaṅgaṃ, mañjiṭṭhaṃ, kuṅkumaṃ, nīlena rattaṃ nīlaṃ. Evaṃ pītaṃ.</p>

<p rend="bodytext"><hi rend="bold">Idamatthe</hi><pb ed="M" n="0.0227" /> mahiṃsassa idaṃ māhiṃsaṃ maṃsaṃ, dadhi sappi cammādikaṃ vā, sūkarassa idaṃ sūkaraṃ, kaccāyanassa idaṃ kaccāyanaṃ byākaraṇaṃ. Evaṃ sogataṃ sāsanaṃ.</p>

<p rend="bodytext">‘‘Isissa ida’’nti atthe <hi rend="bold">ṇa</hi>ppaccaye kate vuddhimhi sampatte –</p>

<p rend="bodytext">‘‘Saṇe, yūnamāgamo ṭhāne’’ti ca vattate.</p>

<p rend="bodytext" n="377"><hi rend="paranum">377</hi><hi rend="dot">.</hi><hi rend="bold">Āttañca</hi>.</p>

<p rend="bodytext"><hi rend="bold">I u</hi>iccetesaṃ ādisarānaṃ <hi rend="bold">ā</hi>ttañca hoti <hi rend="bold">saṇa</hi>kārappaccaye pare, <hi rend="bold">ca</hi>saddena <hi rend="bold">ri</hi>kārāgamo ca ṭhāneti <hi rend="bold">i</hi>kārassa <hi rend="bold">ā</hi>ttaṃ.</p>

<p rend="gatha1">Ṭhānādhikārato āttaṃ, isūsabhaujādinaṃ;</p>

<p rend="gathalast">Isissa tu rikārāga-mo cāttānantare bhave.</p>

<p rend="bodytext">Ārisyaṃ, usabhassa idaṃ āsabhaṃ ṭhānaṃ, āsabhī vācā.</p>

<p rend="bodytext"><hi rend="bold">Aññattha</hi>ggahaṇena pana avidūrabhavo, tatra bhavo, tatra jāto, tato āgato, so assa nivāso, tassa issaro, kattikādīhi niyutto māso, sāssa devatā, tamaveccādhīte, tassa visayo deso, tasmiṃ dese atthi, tena nibbattaṃ, taṃ arahati, tassa vikāro, tamassa parimāṇanti iccevamādīsvatthesu ca <hi rend="bold">ṇa</hi>ppaccayo. Yathā – vidisāya avidūre bhavo vediso gāmo, udumbarassa avidūre bhavaṃ odumbaraṃ vimānaṃ.</p>

<p rend="bodytext"><hi rend="bold">Bhavatthe</hi> manasi bhavaṃ mānasaṃ sukhaṃ, sāgamo. Sare bhavo sāraso sakuṇo, sārasā sakuṇī, sārasaṃ pupphaṃ <pb ed="M" n="0.0228" />, urasi bhavo oraso putto, urasi saṃvaḍḍhitattā, mitte bhavā mettā, mettī vā, pure bhavā porī vācā.</p>

<p rend="bodytext"><hi rend="bold">Jātādīsu</hi> pāvuse jāto pāvuso megho, pāvusā ratti, pāvusaṃ abbhaṃ, sarade jāto sārado māso, sāradā ratti, sāradaṃ pupphaṃ. Evaṃ sisiro, hemanto, vasanto, vimho, mathurāyaṃ jāto māthuro jano, māthurā gaṇikā, māthuraṃ vatthaṃ. Mathurāya āgato māthuro, mathurā assa nivāsoti māthuro, mathurāya issaro māthuro rājā. ‘‘Sabbato ko’’ti ettha puna <hi rend="bold">sabbato</hi>ggahaṇena taddhitatopi kvaci sasara<hi rend="bold">ka</hi>kārāgamo, māthurako vā, rājagahe jāto, rājagahā āgato, rājagaho assa nivāsoti vā, rājagahassa issaroti vā rājagaho, rājagahako vā. Evaṃ sāgalo, sāgalako vā, pāṭaliputto, pāṭaliputtako vā, vesāliyaṃ jātotiādiatthe vesālo, vesālako vā, kusināre jāto kosināro, kosinārako vā. Evaṃ sāketo, sāketako vā, kosambo, kosambako vā, indapatto, indapattako vā, kapillo, kapillako vā, bhārukaccho, bhārukacchako vā, nagare jāto, nagarā āgato, nagare vasatīti vā nāgaro, nāgarako vā. Evaṃ jānapado.</p>

<p rend="bodytext">Janapadanāmesu pana sabbattha bahuvacanameva bhavati. Yathā – aṅgesu jāto, aṅgehi āgato, aṅgā assa nivāso, aṅgānaṃ issaro vā aṅgo, aṅgako vā, māgadho, māgadhako vā, kosalo, kosalako vā <pb ed="M" n="0.0229" />, vedeho, vedehako vā, kambojo, kambojako vā, gandhāro, gandhārako vā, sovīro, sovīrako vā, sindhavo, sindhavako vā, assako, kāliṅgo, pañcālo, sakko, tathā suraṭṭhe jāto, suraṭṭhassa issaro vā soraṭṭho, soraṭṭhako vā. Evaṃ mahāraṭṭho, mahāraṭṭhako vā iccādi.</p>

<p rend="bodytext"><hi rend="bold">Nakkhattayoge</hi> kattikāya puṇṇacandayuttāya yutto māso kattiko, magasirena candayuttena nakkhattena yutto māso māgasiro. Evaṃ phussena yutto māso phusso, maghāya yutto māso māgho, phagguniyā yutto māso phagguno, cittāya yutto māso citto, visākhāya yutto māso vesākho, jeṭṭhāya yutto māso jeṭṭho, uttarāsāḷhāya yutto māso āsāḷho, āsāḷhī vā, savaṇena yutto māso sāvaṇo, sāvaṇī. Bhaddena yutto māso bhaddo, assayujena yutto māso assayujo, buddho assa devatāti buddho. Evaṃ sogato, māhindo, yāmo, somo.</p>

<p rend="bodytext">Byākaraṇaṃ aveccādhīte veyyākaraṇo. Evaṃ mohutto, nemitto, aṅgavijjo, vatthuvijjo. Vasātīnaṃ visayo deso vāsāto, udumbarā asmiṃ padese santīti odumbaro deso.</p>

<p rend="bodytext">Sahassena nibbattā sāhassī parikhā, payasā nibbattaṃ pāyāsaṃ, sahassaṃ arahatīti sāhassī gāthā, ayaso <pb ed="M" n="0.0230" /> vikāro āyaso. Evaṃ sovaṇṇo, puriso parimāṇamassāti porisaṃ udakaṃ.</p>

<p rend="bodytext"><hi rend="bold">Ca</hi>ggahaṇena tattha jāto, tattha vasati, tassa hitaṃ, taṃ arahatītiādīsu <hi rend="bold">ṇeyya</hi>ppaccayo. Bārāṇasiyaṃ jāto, vasatīti vā bārāṇaseyyako, pure viya <hi rend="bold">ka</hi>kārāgamo. Evaṃ campeyyako, sāgaleyyako, mithileyyako jano, gaṅgeyyo maccho, silāya jātaṃ seleyyakaṃ, kule jāto koleyyako sunakho, vane jātaṃ vāneyyaṃ pupphaṃ. Evaṃ pabbateyyo mānuso, pabbateyyā nadī, pabbateyyaṃ osadhaṃ, pathassa hitaṃ pātheyyaṃ, sapatissa hitaṃ sāpateyyaṃ dhanaṃ, padīpeyyaṃ telaṃ, mātu hitaṃ matteyyaṃ. Evaṃ petteyyaṃ. Dakkhiṇamarahatīti dakkhiṇeyyo iccādi.</p>

<p rend="bodytext" n="378"><hi rend="paranum">378</hi><hi rend="dot">.</hi><hi rend="bold">Jātādīnamimiyā ca</hi>.</p>

<p rend="bodytext"><hi rend="bold">Jāta</hi>iccevamādīnaṃ saddānaṃ atthe <hi rend="bold">ima iya</hi>iccete paccayā honti vā.</p>

<p rend="bodytext">Pacchā jāto pacchimo, pacchimā janatā, pacchimaṃ cittaṃ, ante jāto antimo, antimā, antimaṃ. Evaṃ majjhimo, purimo, uparimo, heṭṭhimo, paccantimo, gopphimo, ganthimo.</p>

<p rend="bodytext">Tathā <pb ed="M" n="0.0231" /><hi rend="bold">iya</hi>ppaccaye manussajātiyā jāto manussajātiyo, manussajātiyā, manussajātiyaṃ. Evaṃ assajātiyo, hatthijātiyo, bodhisattajātiyo, <hi rend="bold">dabba</hi>jātiyo, samānajātiyo, lokiyo iccādi.</p>

<p rend="bodytext"><hi rend="bold">Ādi</hi>ggahaṇena tattha niyutto, tadassa atthi, tattha bhavotiādīsvapi <hi rend="bold">ima iya</hi>ppaccayā honti, <hi rend="bold">ca</hi>saddena <hi rend="bold">ika</hi>ppaccayo ca. Ante niyutto antimo, antiyo, antiko, putto assa atthi, tasmiṃ vā vijjatīti puttimo, puttiyo, vuttiko, kappo assa atthīti kappiyo, jaṭā assa atthīti jaṭiyo, hānabhāgo assa atthīti hānabhāgiyo. Evaṃ ṭhitibhāgiyo, bodhissa pakkhe bhavā bodhipakkhiyā, pañcavagge bhavā pañcavaggiyā. Evaṃ chabbaggiyā, udariyaṃ, attano idanti attaniyaṃ, nakārāgamo.</p>

<p rend="bodytext"><hi rend="bold">Ca</hi>saddaggahaṇena <hi rend="bold">kiya yaṇya</hi>ppaccayā ca. Jātiyā niyutto jātikiyo. Evaṃ andhakiyo, jaccandhe niyutto jaccandhakiyo. Sassa ayanti sakiyo. Evaṃ parakiyo.</p>

<p rend="bodytext"><hi rend="bold">Ya</hi>ppaccayo <hi rend="bold">sādhuhitabhavajātā</hi>diatthesu. Yathā – kammani sādhu kammaññaṃ. Sabhāyaṃ sādhu sabbhaṃ, ‘‘yavataṃ talanā’’dinā <hi rend="bold">u</hi>kārādi. Evaṃ medhāya hitaṃ mejjhaṃ ghaṭaṃ. Pādānaṃ hitaṃ pajjaṃ telaṃ, rathassa hitā racchā, gāme bhavo gammo <pb ed="M" n="0.0232" />, gave bhavaṃ gabyaṃ, ‘‘osare cā’’ti sutte <hi rend="bold">ca</hi>saddena <hi rend="bold">ya</hi>ppaccaye parepi <hi rend="bold">avā</hi>deso. Kavimhi bhavaṃ kabyaṃ, divi bhavā dibyā, <hi rend="bold">tha</hi>nato jātaṃ thaññaṃ, dhanāya saṃvattatīti dhaññaṃ.</p>

<p rend="bodytext"><hi rend="bold">Ṇya</hi>ppaccayo parisāyaṃ sādhu pārisajjo, <hi rend="bold">da</hi>kārāgamo, samaṇānaṃ hitā sāmaññā janā, brāhmaṇānaṃ hitā brāhmaññā, arūpe bhavā āruppā iccādi.</p>

<p rend="bodytext">‘‘Rājaputtānaṃ samūho’’ti viggahe –</p>

<p rend="bodytext" n="379"><hi rend="paranum">379</hi><hi rend="dot">.</hi><hi rend="bold">Samūhatthe kaṇaṇā</hi>.</p>

<p rend="bodytext">Chaṭṭhiyantato ‘‘tesaṃ samūho’’ti atthe <hi rend="bold">kaṇaṇa</hi>iccete paccayā honti. Rājaputtako, rājaputtakaṃ vā, rājaputto. Evaṃ mānussako, mānusso, māthurako, māthuro, porisako, poriso, vuddhānaṃ samūho vuddhako, vuddho. Evaṃ māyūrako, māyūro, kāpoto, kokilo, māhiṃsako, māhiṃso, oṭṭhako, orabbhako, aṭṭhannaṃ samūho aṭṭhako, rājānaṃ samūho rājako, bhikkhānaṃ samūho bhikkho, sikkhānaṃ samūho sikkho, dvinnaṃ samūho dvayaṃ, ‘‘tesu vuddhī’’tiādinā <hi rend="bold">i</hi>kārassa <hi rend="bold">ayā</hi>deso. Evaṃ tiṇṇaṃ samūho tayaṃ iccādi.</p>

<p rend="bodytext">‘‘Samūhatthe’’ti vattate.</p>

<p rend="bodytext" n="380"><hi rend="paranum">380</hi><hi rend="dot">.</hi><hi rend="bold">Gāmajanabandhusahāyādīhi tā</hi>.</p>

<p rend="bodytext"><hi rend="bold">Gāmajanabandhusahāya</hi>iccevamādīhi <hi rend="bold">tā</hi>paccayo hoti samūhatthe. Gāmānaṃ samūho gāmatā. Evaṃ janatā, bandhutā, sahāyatā, nāgaratā. ‘‘Tā’’ti yogavibhāgena <hi rend="bold">sakatthepi</hi> devoyeva devatā, <hi rend="bold">tā</hi>paccayantassa niccamitthiliṅgatā.</p>

<p rend="bodytext" n="381"><hi rend="paranum">381</hi><hi rend="dot">.</hi><hi rend="bold">Tadassa ṭhānamiyo ca</hi>.</p>

<p rend="bodytext">‘‘Tadassa ṭhāna’’miccetasmiṃ atthe chaṭṭhiyantato <hi rend="bold">iya</hi>ppaccayo hoti. Madanassa ṭhānaṃ madaniyo, madaniyā, madaniyaṃ, bandhanassa ṭhānaṃ bandhaniyaṃ. Evaṃ mucchaniyaṃ. Rajaniyaṃ, gamaniyaṃ, dassaniyaṃ, upādāniyaṃ, pasādaniyaṃ. <hi rend="bold">Ca</hi>saddena <hi rend="bold">hitā</hi>diatthepi upādānānaṃ hitā upādāniyā iccādi.</p>

<p rend="bodytext" n="382"><hi rend="paranum">382</hi><hi rend="dot">.</hi><hi rend="bold">Upamatthāyitattaṃ</hi>.</p>

<p rend="bodytext">Upamatthe upamāvāciliṅgato <hi rend="bold">āyitatta</hi>ppaccayo hoti. Dhūmo viya dissatīti dhūmāyitattaṃ. Evaṃ timirāyitattaṃ.</p>

<p rend="bodytext">‘‘Tadassa ṭhāna’’nti vattate.</p>

<p rend="bodytext" n="383"><hi rend="paranum">383</hi><hi rend="dot">.</hi><hi rend="bold">Tannissitatthe lo</hi>.</p>

<p rend="bodytext">‘‘Tannissita’’nti atthe, ‘‘tadassaṭhāna’’nti atthe ca <hi rend="bold">la</hi>ppaccayo hoti. Duṭṭhu nissitaṃ, duṭṭhu ṭhānaṃ vā duṭṭhullaṃ, duṭṭhullā vācā, <hi rend="bold">la</hi>ssa dvibhāvo. Evaṃ vedallaṃ.</p>

<p rend="bodytext">‘‘Abhijjhā <pb ed="M" n="0.0234" /> assa pakati, abhijjhā assa bahulā’’ti vā viggahe –</p>

<p rend="bodytext" n="384"><hi rend="paranum">384</hi><hi rend="dot">.</hi><hi rend="bold">Ālu tabbahule</hi>.</p>

<p rend="bodytext">Paṭhamāvibhatyantato <hi rend="bold">ālu</hi>ppaccayo hoti ‘‘tadassa bahula’’miccetasmiṃ atthe. Abhijjhālu, abhijjhālū, abhijjhālavo. Evaṃ sītālu, dhajālu, dayālu. ‘‘Sabbato ko’’ti ettha puna <hi rend="bold">sabbato</hi>ggahaṇena <hi rend="bold">ka</hi>kārāgamo, abhijjhāluko, abhijjhālukā, abhijjhālukaṃ. Evaṃ sītāluko, dayāluko, tathā hīnova hīnako. Evaṃ potako, kumārako, māṇavako, muduko, ujuko, appamattakaṃ, oramattakaṃ, sīlamattakaṃ iccādi.</p>

<p rend="bodytext">‘‘Yadanupapannā nipātanā sijjhantī’’ti iminā paṭibhāgakucchitasaññānukampādiatthesu <hi rend="bold">ka</hi>ppaccayo. <hi rend="bold">Paṭibhāgatthe</hi> hatthino iva hatthikā. Evaṃ assakā. <hi rend="bold">Kucchitatthe</hi> kucchito samaṇo samaṇako. Evaṃ brāhmaṇako, muṇḍako, paṇḍitako, veyyākaraṇako. <hi rend="bold">Saññāyaṃ</hi> katako, bhaṭako. <hi rend="bold">Anukampāyaṃ</hi> puttako.</p>

<p rend="bodytext">Tathā <hi rend="bold">kiṃyateta</hi>to parimāṇatthe <hi rend="bold">ttakavantu</hi>ppaccayā. Kiṃ parimāṇamassāti kittakaṃ. Evaṃ yattakaṃ, tattakaṃ, ettakaṃ. <hi rend="bold">Vantumhi ā</hi>ttañca, yaṃ parimāṇamassāti yāvā, yāvanto <pb ed="M" n="0.0235" />, guṇavantusamaṃ. Evaṃ tāvā, tāvanto. Etāvā, etāvanto iccādi.</p>

<p rend="bodytext">‘‘Suvaṇṇena pakata’’nti viggahe –</p>

<p rend="bodytext" n="385"><hi rend="paranum">385</hi><hi rend="dot">.</hi><hi rend="bold">Tappakativacane mayo</hi>.</p>

<p rend="bodytext">Tappakativacanatthe <hi rend="bold">maya</hi>ppaccayo hoti, pakarīyatīti pakati, tena pakati tappakati, tappakatiyā vacanaṃ kathanaṃ <hi rend="bold">tappakativacanaṃ</hi>. Suvaṇṇamayo ratho, sovaṇṇamayo vā, suvaṇṇamayā bhājanavikati, suvaṇṇamayaṃ bhājanaṃ. Evaṃ rūpiyamayaṃ, rajatamayaṃ, jatumayaṃ, dārumayaṃ, mattikāmayaṃ, iddhiyā nibbattaṃ iddhimayaṃ.</p>

<p rend="bodytext">Manato nipphannā manomayā, ayasāpakataṃ ayomayaṃ. Ettha ca ‘‘manogaṇādīna’’nti vattamāne –</p>

<p rend="bodytext" n="386"><hi rend="paranum">386</hi><hi rend="dot">.</hi><hi rend="bold">Etesamo lope</hi>.</p>

<p rend="bodytext">Etesaṃ manogaṇādīnaṃ anto <hi rend="bold">o</hi>ttamāpajjate vibhattilope kateti <hi rend="bold">o</hi>kāro.</p>

<p rend="bodytext">Gavena pakataṃ karīsaṃ, goto nibbattanti vā gomayaṃ. ‘‘Mayo’’tiyogavibhāgena <hi rend="bold">sakatthepi</hi> dānameva dānamayaṃ, sīlamayaṃ iccādi.</p>

<p rend="centre">Saṃsaṭṭhādianekatthataddhitaṃ.</p>

<p rend="subhead">Bhāvataddhita</p>

<p rend="bodytext">‘‘Alasassa <pb ed="M" n="0.0236" /> bhāvo’’ti viggahe –</p>

<p rend="bodytext" n="387"><hi rend="paranum">387</hi><hi rend="dot">.</hi><hi rend="bold">Ṇyattatā bhāve tu</hi>.</p>

<p rend="bodytext">Chaṭṭhiyantato <hi rend="bold">ṇyattatā</hi>iccete paccayā honti ‘‘tassa bhāvo’’ iccetasmiṃ atthe, <hi rend="bold">tu</hi>saddaggahaṇena <hi rend="bold">ttanaṇeyyā</hi>dippaccayā ca. Bhavanti etasmā buddhisaddā iti <hi rend="bold">bhāvo,</hi> saddappavattinimittaṃ vuccati, vuttañca – ‘‘yassa guṇassa hi bhāvā dabbe saddaniveso tadabhidhāneṇyattatādayo’’ti. <hi rend="bold">Ṇyattattana</hi>ntānaṃ niccaṃ napuṃsakattaṃ, <hi rend="bold">tā</hi>paccayantassa sabhāvato niccamitthiliṅgatā. <hi rend="bold">Ṇya</hi>ppaccayoyaṃ guṇavacane <hi rend="bold">brāhmaṇā</hi>dīhi, tattha ‘‘avaṇṇo ye lopañcā’’ti <hi rend="bold">avaṇṇa</hi>lopo, ādivuddhi.</p>

<p rend="bodytext">Ālasyaṃ. Evaṃ ārogyaṃ, udaggassa bhāvo odagyaṃ, sakhino bhāvo sakhyaṃ, aṇaṇassa bhāvo āṇaṇyaṃ, vidhavāya bhāvo vedhabyaṃ, dubbalassa bhāvo dubbalyaṃ, capalassa bhāvo cāpalyaṃ.</p>

<p rend="bodytext">Viyattassa bhāvo veyyattiyaṃ, maccharassa bhāvo macchariyaṃ. Evaṃ issariyaṃ, ālasiyaṃ, muṇḍiyaṃ, mūḷhiyaṃ. Ettha ‘‘veyyattiya’’ntiādīsu ‘‘tesu vuddhī’’tiādinā <hi rend="bold">ya</hi>mhi <hi rend="bold">i</hi>kārāgamo.</p>

<p rend="bodytext">‘‘Paṇḍitassa bhāvo paṇḍitya’’ntiādīsu ‘‘yavataṃ talanadakārānaṃ byañjanāni calañajakāratta’’nti <hi rend="bold">tya</hi>kārasaṃyogādīnaṃ <hi rend="bold">calañaja</hi>kārādesā <pb ed="M" n="0.0237" />, dvittaṃ. Paṇḍiccaṃ, bahussutassa bhāvo bāhussaccaṃ, ‘‘tesu vuddhī’’tiādinā <hi rend="bold">u</hi>kārassa <hi rend="bold">a</hi>kāro, evaṃ porohiccaṃ, adhipatissa bhāvo ādhipaccaṃ, muṭṭhassatissa bhāvo muṭṭhassaccaṃ, <hi rend="bold">ivaṇṇa</hi>lopo. Kusalassa bhāvo kosallaṃ. Evaṃ vepullaṃ, samānānaṃ bhāvo sāmaññaṃ, gilānassa bhāvo gelaññaṃ, ‘‘kvacādimajjhuttarā’’disuttena saṃyoge pare rassattaṃ.</p>

<p rend="bodytext">Suhadassa bhāvosohajjaṃ. Evaṃ vesārajjaṃ, kusīdassabhāvokosajjaṃ, ‘‘tesu vuddhī’’tiādinā īkārassa <hi rend="bold">a</hi>kāro. Tathā ‘‘purisassa bhāvo porisa’’ntiādīsu ‘‘yavataṃ talanā’’disutte <hi rend="bold">kāra</hi>ggahaṇena yavataṃ <hi rend="bold">sa</hi>kāra<hi rend="bold">kacaṭapa</hi>vaggānaṃ <hi rend="bold">sa</hi>kāra<hi rend="bold">kacaṭapa</hi>vaggādesā. Sumanassa bhāvo somanassaṃ. Evaṃ domanassaṃ, sovacassaṃ, dovacassaṃ, ettha <hi rend="bold">sa</hi>kārāgamo. Tathā nipakassa bhāvo nepakkaṃ, dvittaṃ. Evaṃ ādhikkaṃ, dubhagassa bhāvo dobhaggaṃ, vāṇijassa bhāvo vāṇijjaṃ, rājino bhāvo rajjaṃ, ‘‘kvacā’’dinā rassattaṃ. Sarūpassa bhāvo sāruppaṃ. Evaṃ opammaṃ, sokhummaṃ.</p>

<p rend="bodytext">Tathassa bhāvo tacchaṃ, dummedhassa bhāvo dummejjhaṃ, samaṇassa bhāvo sāmaññaṃ. Evaṃ brāhmaññaṃ, nipuṇassa bhāvo nepuññaṃ. ‘‘Taccha’’ntiādīsupi <hi rend="bold">kāra</hi>ggahaṇeneva yavataṃ <hi rend="bold">thadhaṇa</hi>kārānaṃ <hi rend="bold">chajhaña</hi>kārādesā.</p>

<p rend="bodytext"><hi rend="bold">Ttatā</hi>paccayesu <pb ed="M" n="0.0238" />– paṃsukūlikassa bhāvo paṃsukūlikattaṃ, paṃsukūlikatā. Evaṃ tecīvarikattaṃ, tecīvarikatā, odarikattaṃ, odarikatā, manussattaṃ, manussatā jāti, nīlattaṃ, nīlatā guṇo, yācakattaṃ, yācakatā kriyā, daṇḍittaṃ, daṇḍitā dabbaṃ, saccavāditā, pāramitā, kataññutā, sabbaññutā, ‘‘kvacā’’dinā <hi rend="bold">tā</hi>paccaye rassattaṃ, appicchatā, asaṃsaggatā, bhassārāmatā, niddārāmatā, lahutā iccādi.</p>

<p rend="bodytext"><hi rend="bold">Ttana</hi>paccaye – puthujjanassa bhāvo puthujjanattanaṃ, vedanattanaṃ, jāyattanaṃ.</p>

<p rend="bodytext"><hi rend="bold">Ṇeyye</hi> – sucissa bhāvo soceyyaṃ. Evaṃ ādhipabheyyaṃ, kavissa bhāvokāveyyaṃ, thenassa bhāvo theyyaṃ, mahāvuttinā <hi rend="bold">na</hi>kārassa lopo.</p>

<p rend="bodytext">‘‘Ṇyattatā’’ti yogavibhāgena kammani, sakatthe ca <hi rend="bold">ṇyā</hi>dayo, vīrānaṃ bhāvo, kammaṃ vā vīriyaṃ, paribhaṭassa kammaṃ pāribhaṭyaṃ, pāribhaṭyassa bhāvo pāribhaṭyatā. Evaṃ sovacassatā, bhisaggassa kammaṃ bhesajjaṃ, byāvaṭassa kammaṃ veyyāvaccaṃ, saṭhassa bhāvo, kammaṃ vā sāṭheyyaṃ.</p>

<p rend="bodytext"><hi rend="bold">Sakatthe</hi> pana – yathābhūtameva yathābhuccaṃ, karuṇāyeva kāruññaṃ, pattakālameva pattakallaṃ, ākāsānantameva <pb ed="M" n="0.0239" /> ākāsānañcaṃ, kāyapāguññameva kāyapāguññatā iccādi.</p>

<p rend="bodytext">‘‘Visamassa bhāvo’’ti viggahe –</p>

<p rend="bodytext">‘‘Ttatā, bhāve’’ti ca vattate.</p>

<p rend="bodytext" n="388"><hi rend="paranum">388</hi><hi rend="dot">.</hi><hi rend="bold">Ṇa visamādīhi</hi>.</p>

<p rend="bodytext"><hi rend="bold">Visama</hi>iccevamādīhi chaṭṭhiyantehi <hi rend="bold">ṇa</hi>ppaccayo hoti, <hi rend="bold">tta tā</hi> ca ‘‘tassa bhāvo’’ iccetasmiṃ atthe. Ākatigaṇoyaṃ. Vesamaṃ, visamattaṃ, visamatā. Sucissa bhāvo socaṃ, sucittaṃ, sucitā, garuno bhāvo gāravo, ādivuddhi, ‘‘o sare cā’’ti sutte <hi rend="bold">ca</hi>saddaggahaṇena <hi rend="bold">u</hi>kārassa ca <hi rend="bold">avā</hi>deso. Paṭuno bhāvo pāṭavaṃ, paṭuttaṃ, paṭutā.</p>

<p rend="bodytext">Ujuno bhāvo ajjavaṃ, muduno bhāvo maddavaṃ iccatra ‘‘āttañcā’’ti <hi rend="bold">ṇa</hi>mhi <hi rend="bold">i</hi>kārukārānaṃ <hi rend="bold">ā</hi>ttaṃ, <hi rend="bold">dvi</hi>bhāvo, saṃyoge ādirassattañca. Ujutā, mudutā. Evaṃ isissa bhāvo ārisyaṃ, āsabhaṃ, kumārassa bhāvokomāraṃ, yuvassa bhāvo yobbanaṃ, mahāvuttinā <hi rend="bold">na</hi>kārāgamo, paramānaṃ bhāvo, kammaṃ vā pāramī dānādikriyā, ‘‘ṇavaṇikā’’disuttena <hi rend="bold">ī</hi>paccayo, samaggānaṃ bhāvo sāmaggī.</p>

<p rend="bodytext" n="389"><hi rend="paranum">389</hi><hi rend="dot">.</hi><hi rend="bold">Ramaṇīyādito kaṇa</hi>.</p>

<p rend="bodytext"><hi rend="bold">Ramaṇīya</hi>iccevamādito <hi rend="bold">kaṇa</hi>paccayo hoti, <hi rend="bold">tta tā</hi> ca bhāvatthe. Ramaṇīyassa bhāvo rāmaṇīyakaṃ, ramaṇīyattaṃ, ramaṇīyatā <pb ed="M" n="0.0240" />. Evaṃ mānuññakaṃ, manuññattaṃ, manuññatā, piyarūpakaṃ, piyarūpattaṃ, piyarūpatā, kalyāṇakaṃ, kalyāṇattaṃ, kalyāṇatā, corakaṃ, corikā vā, corattaṃ, coratā, aḍḍhakaṃ, aḍḍhattaṃ, aḍḍhatā iccādi.</p>

<p rend="centre">Bhāvataddhitaṃ.</p>

<p rend="subhead">Visesataddhita</p>

<p rend="bodytext">‘‘Sabbe ime pāpā ayamimesaṃ visesena pāpo’’ti viggahe –</p>

<p rend="bodytext" n="390"><hi rend="paranum">390</hi><hi rend="dot">.</hi><hi rend="bold">Visese taratamisikiyiṭṭhā</hi>.</p>

<p rend="bodytext">Visesatthe <hi rend="bold">tara tama isika iya iṭṭha</hi>iccete paccayā honti. Pāpataro, pāpatarā, pāpataraṃ. Tatopi adhiko pāpatamo, pāpatamā, pāpatamaṃ. Pāpisiko, pāpisikā, pāpisikaṃ. Pāpiyo, pāpiyā, pāpiyaṃ. Pāpiṭṭho, pāpiṭṭhā, pāpiṭṭhaṃ. Atisayena pāpiṭṭho, pāpiṭṭhataro. Evaṃ paṭutaro, paṭutamo, paṭisiko, paṭiyo, paṭiṭṭho. Sabbesaṃ atisayena varo varataro, varatamo, varisiko, variyo, variṭṭho. Evaṃ paṇītataro, paṇītatamo.</p>

<p rend="bodytext">‘‘Sabbe ime vuḍḍhā ayamimesaṃ visesena vuḍḍho’’ti atthe <hi rend="bold">iyaiṭṭha</hi>ppaccayā honti.</p>

<p rend="bodytext" n="391"><hi rend="paranum">391</hi><hi rend="dot">.</hi><hi rend="bold">Vuḍḍhassa</hi><pb ed="M" n="0.0341" /><hi rend="bold">jo iyiṭṭhesu</hi>.</p>

<p rend="bodytext">Sabbasseva <hi rend="bold">vuḍḍha</hi>saddassa <hi rend="bold">jo</hi> hoti <hi rend="bold">iya iṭṭha</hi>iccetesu paccayesu. Jeyyo, jeṭṭho, ettha ca ‘‘saralopādi’’sutte <hi rend="bold">tu</hi>ggahaṇena lopamakatvā ‘‘sarā sare lopa’’nti pubbasare lutte ‘‘kvacāsavaṇṇaṃ lutte’’ti <hi rend="bold">e</hi>kāro.</p>

<p rend="bodytext">‘‘Iyiṭṭhesū’’ti adhikāro, ‘‘jo’’ti ca vattate.</p>

<p rend="bodytext" n="392"><hi rend="paranum">392</hi><hi rend="dot">.</hi><hi rend="bold">Pasatthassa so ca</hi>.</p>

<p rend="bodytext">Sabbasseva <hi rend="bold">pasattha</hi>saddassa <hi rend="bold">sā</hi>deso hoti, <hi rend="bold">jo</hi> ca iyiṭṭhesu. Ayañca pasattho ayañca pasattho sabbe ime pasatthā ayamimesaṃ visesena pasatthoti seyyo, seṭṭho, jeyyo, jeṭṭho.</p>

<p rend="bodytext" n="393"><hi rend="paranum">393</hi><hi rend="dot">.</hi><hi rend="bold">Antikassa nedo</hi>.</p>

<p rend="bodytext">Sabbasseva <hi rend="bold">antika</hi>saddassa <hi rend="bold">nedā</hi>deso hoti iyiṭṭhesu. Visesena antikoti nediyo, nediṭṭho.</p>

<p rend="bodytext" n="394"><hi rend="paranum">394</hi><hi rend="dot">.</hi><hi rend="bold">Bāḷhassa sādho</hi>.</p>

<p rend="bodytext">Sabbasseva <hi rend="bold">bā</hi>ḷhasaddassa <hi rend="bold">sādhā</hi>deso hoti iyiṭṭhesu. Visesena bāḷhoti sādhiyo, sādhiṭṭho.</p>

<p rend="bodytext" n="395"><hi rend="paranum">395</hi><hi rend="dot">.</hi><hi rend="bold">Appassa kaṇa</hi>.</p>

<p rend="bodytext">Sabbassa <hi rend="bold">appa</hi>saddassa <hi rend="bold">kaṇa</hi> hoti iyiṭṭhesu. Visesena appoti kaṇiyo, kaṇiṭṭho.</p>

<p rend="bodytext">‘‘Visesena yuvā’’ti atthe ‘‘kaṇa’’iti vattate.</p>

<p rend="bodytext" n="396"><hi rend="paranum">396</hi><hi rend="dot">.</hi><hi rend="bold">Yuvānañca</hi><pb ed="M" n="0.0242" />.</p>

<p rend="bodytext">Sabbassa <hi rend="bold">yuva</hi>saddassa <hi rend="bold">kaṇa</hi> hoti iyiṭṭhesu. ‘‘Tesu vuddhī’’tiādinā <hi rend="bold">ṇa</hi>kārassa <hi rend="bold">na</hi>kāro. Kaniyo, kaniṭṭho.</p>

<p rend="bodytext" n="397"><hi rend="paranum">397</hi><hi rend="dot">.</hi><hi rend="bold">Vantu mantu vīnañca lopo</hi>.</p>

<p rend="bodytext"><hi rend="bold">Vantumantuvī</hi> iccetesaṃ paccayānaṃ lopo hoti iyiṭṭhesu. Sabbe ime guṇavanto ayamimesaṃ visesena guṇavāti guṇiyo, guṇiṭṭho, visesena satimāti satiyo, satiṭṭho, visesena medhāvīti medhiyo, medhiṭṭho iccādi.</p>

<p rend="centre">Visesataddhitaṃ.</p>

<p rend="subhead">Assatthitaddhita</p>

<p rend="bodytext">‘‘Medhā yassa atthi, tasmiṃ vā vijjatī’’ti viggahe –</p>

<p rend="bodytext" n="398"><hi rend="paranum">398</hi><hi rend="dot">.</hi><hi rend="bold">Tadassatthīti vī ca</hi>.</p>

<p rend="bodytext">Paṭhamāvibhatyantā ‘‘tadassa atthi, tasmiṃ vā vijjati’’ iccetesvatthesu <hi rend="bold">vī</hi>paccayo hoti. <hi rend="bold">Medhāmāyā</hi> saddehi cāyaṃ. Medhāvī, medhāvino. Itthiyaṃ <hi rend="bold">ī</hi>kārantattā ‘‘patibhikkhurājīkārantehi inī’’ti <hi rend="bold">inī,</hi> medhāvinī, medhāviniyo. Napuṃsake medhāvi kulaṃ. Evaṃ māyāvī, māyāvinī, māyāvi cittaṃ.</p>

<p rend="bodytext"><hi rend="bold">Ca</hi>ggahaṇena <hi rend="bold">so i lava ālā</hi>dippaccayā ca. Yathā – sumedhā yassa atthi, tasmiṃ vā vijjatīti sumedhaso, rassattaṃ. Evaṃ lomaso. Picchaṃ assa atthi, tasmiṃ <pb ed="M" n="0.0243" /> vā vijjatīti picchilo. Evaṃ phenilo, tuṇḍilo, jaṭilo. Kesā assa atthīti kesavo, vācālo iccādi.</p>

<p rend="bodytext">‘‘Tapo assa atthi, tasmiṃ vā vijjatī’’ti viggahe –</p>

<p rend="bodytext">‘‘Tadassatthī’’ti adhikāro.</p>

<p rend="bodytext" n="399"><hi rend="paranum">399</hi><hi rend="dot">.</hi><hi rend="bold">Tapādito sī</hi>.</p>

<p rend="bodytext"><hi rend="bold">Tapa</hi>iccevamādito <hi rend="bold">sī</hi>paccayo hoti ‘‘tadassatthi’’ iccetasmiṃ atthe. Sassa dvibhāvo. Tapassī, tapassino, tapassinī, tapassi. Evaṃ tejassī, yasassī, manassī, payassī.</p>

<p rend="bodytext">‘‘Daṇḍo assa atthi, tasmiṃ vā vijjatī’’ti viggahe –</p>

<p rend="bodytext" n="400"><hi rend="paranum">400</hi><hi rend="dot">.</hi><hi rend="bold">Daṇḍādito ikaī</hi>.</p>

<p rend="bodytext"><hi rend="bold">Ādi</hi>saddoyaṃ pakārattho, <hi rend="bold">daṇḍa</hi>iccevamādito avaṇṇantā <hi rend="bold">ika ī</hi> iccete paccayā honti ‘‘tadassatthi’’ iccetasmiṃ atthe. Daṇḍiko, daṇḍī, daṇḍino, daṇḍinī. Evaṃ māliko, mālī, mālinī, chattiko, chattī, rūpiko, rūpī, kesiko, kesī, saṅghī, ñāṇī, hatthī iccādi.</p>

<p rend="bodytext" n="401"><hi rend="paranum">401</hi><hi rend="dot">.</hi><hi rend="bold">Madhvādito ro</hi>.</p>

<p rend="bodytext"><hi rend="bold">Madhu</hi>ādito <hi rend="bold">ra</hi>ppaccayo hoti ‘‘tadassatthī’’ti atthe. Madhu assa atthi, tasmiṃ vā vijjatīti madhuro guḷo, madhurā sakkharā, madhuraṃ khīraṃ, kuñjā hanū etassa santīti kuñjaro, sabbasmiṃ <pb ed="M" n="0.0244" /> vattabbe mukhamassa atthīti mukharo, susi assa atthīti susiro. Evaṃ ruciro, nagaro.</p>

<p rend="bodytext">‘‘Guṇo assa atthi, tasmiṃ vā vijjatī’’ti viggahe –</p>

<p rend="bodytext" n="402"><hi rend="paranum">402</hi><hi rend="dot">.</hi><hi rend="bold">Guṇāditovantu</hi>.</p>

<p rend="bodytext"><hi rend="bold">Guṇa</hi>iccevamādito <hi rend="bold">vantu</hi>ppaccayo hoti ‘‘tadassa atthī’’ti atthe. Vibhattilope, nāmabyapadese ca kate <hi rend="bold">syā</hi>dyuppatti. Guṇavantu <hi rend="bold">si,</hi> ‘‘savibhattissa, ntussā’’ti adhikicca ‘‘ā simhī’’ti <hi rend="bold">ā</hi>ttaṃ, guṇavā puriso, sesaṃ ñeyyaṃ. Evaṃ gaṇavā, kulavā iccādayo. Itthiyaṃ ‘‘ṇava ṇika ṇeyyaṇantūhī’’ti īpaccayo, ‘‘vā’’ti vattamāne ‘‘ntussa tamīkāre’’ti <hi rend="bold">ta</hi>kāro, guṇavatī, guṇavantī iccādi. Napuṃsake ‘‘aṃ napuṃsake’’ti savibhattissa ntussa <hi rend="bold">a</hi>mādeso, guṇavaṃ iccādi.</p>

<p rend="bodytext">‘‘Sati assa atthi, tasmiṃ vā vijjatī’’ti viggahe –</p>

<p rend="bodytext">‘‘Tadassatthī’’ti vattate.</p>

<p rend="bodytext" n="493"><hi rend="paranum">493</hi><hi rend="dot">.</hi><hi rend="bold">Satyādīhi mantu</hi>.</p>

<p rend="bodytext"><hi rend="bold">Sati</hi>iccevamādīhi avaṇṇantarahitehi paṭhamāvibhatyantehi liṅgehi <hi rend="bold">mantu</hi>ppaccayo hoti ‘‘tadassatthī’’ti atthe. Sesaṃ <hi rend="bold">guṇava</hi>ntusamaṃ. Satimā, satimatī, satimantī, satimaṃ. Evaṃ dhitimā, gatimā iccādayo.</p>

<p rend="bodytext">Tathā ‘‘āyu assa atthīti <hi rend="bold">āyu mantu’’</hi>iccatra –</p>

<p rend="bodytext" n="404"><hi rend="paranum">404</hi><hi rend="dot">.</hi><hi rend="bold">Āyussukārāsamantumhi</hi><pb ed="M" n="0.0245" />.</p>

<p rend="bodytext">Āyussa ukāro <hi rend="bold">asa</hi> hoti <hi rend="bold">mantu</hi>mhīti asādeso. Āyasmā, sesaṃ samaṃ. Gāvo assa santīti gomā, gomanto, gomatī, gomantī, gomaṃ kulaṃ iccādi.</p>

<p rend="bodytext">‘‘Saddhā assa atthī’’ti viggahe –</p>

<p rend="bodytext" n="405"><hi rend="paranum">405</hi><hi rend="dot">.</hi><hi rend="bold">Saddhādito ṇa</hi>.</p>

<p rend="bodytext"><hi rend="bold">Saddhā paññā</hi>iccevamādito <hi rend="bold">ṇa</hi>ppaccayo hoti ‘‘tadassatthi’’iccetasmiṃ atthe. Saddho puriso, saddhā kaññā, saddhaṃ kulaṃ. Evaṃ pañño, amaccharo, tathā buddhaṃ, buddhi assa atthīti buddho iccādi.</p>

<p rend="centre">Assatthitaddhitaṃ.</p>

<p rend="subhead">Saṅkhyātaddhita</p>

<p rend="bodytext">‘‘Pañcannaṃ pūraṇo’’ti viggahe –</p>

<p rend="bodytext" n="406"><hi rend="paranum">406</hi><hi rend="dot">.</hi><hi rend="bold">Saṅkhyāpūraṇe mo</hi>.</p>

<p rend="bodytext">Pūrayati saṅkhyā anenāti pūraṇo, saṅkhyāya pūraṇo <hi rend="bold">saṅkhyāpūraṇo,</hi> tasmiṃ saṅkhyāpūraṇatthe chaṭṭhiyantato <hi rend="bold">ma</hi>ppaccayo hoti. Pañcamo, pañcannaṃ pūraṇī pañcamī, ‘‘nadādito vā ī’’ti īpaccayo. ‘‘Itthiyamato āpaccayo’’ti <hi rend="bold">ā</hi>paccayo, pañcamā vīriyapāramī, pañcamaṃ jhānaṃ. Evaṃ sattamo, sattamī, sattamā, sattamaṃ, aṭṭhamo, aṭṭhamī, aṭṭhamā, aṭṭhamaṃ, navamo <pb ed="M" n="0.0246" />, navamī, navamā, navamaṃ, dasamo, dasamī, dasamā, dasamaṃ iccādi.</p>

<p rend="bodytext">‘‘Saṅkhyāpūraṇe’’ti adhikāro.</p>

<p rend="bodytext" n="407"><hi rend="paranum">407</hi><hi rend="dot">.</hi><hi rend="bold">Catucchehi thaṭhā</hi>.</p>

<p rend="bodytext"><hi rend="bold">Catucha</hi>iccetehi <hi rend="bold">thaṭha</hi>iccete paccayā honti saṅkhyāpūraṇatthe. Catunnaṃ pūraṇo catuttho, dvittaṃ, catutthī, catutthā, catutthaṃ, channaṃ pūraṇo chaṭṭho, chaṭṭhī, chaṭṭhā, chaṭṭhaṃ, chaṭṭho eva chaṭṭhamo.</p>

<p rend="bodytext">Chāhaṃ, chaḷāyatanaṃ iccatra –</p>

<p rend="bodytext" n="408"><hi rend="paranum">408</hi><hi rend="dot">.</hi><hi rend="bold">Sa chassa vā</hi>.</p>

<p rend="bodytext"><hi rend="bold">Cha</hi>ssa <hi rend="bold">sa</hi>kārādeso hoti vā saṅkhyāne. Chāhamassa jīvitaṃ sāhaṃ, chāhaṃ vā, saḷāyatanaṃ.</p>

<p rend="bodytext">‘‘Dvinnaṃ pūraṇo’’ti viggahe –</p>

<p rend="bodytext" n="409"><hi rend="paranum">409</hi><hi rend="dot">.</hi><hi rend="bold">Dvitīhi tiyo</hi>.</p>

<p rend="bodytext"><hi rend="bold">Dviti</hi>iccetehi <hi rend="bold">tiya</hi>ppaccayo hoti saṅkhyāpūraṇatthe. Vipariṇāmena ‘‘dvi tiṇṇa’’nti vattamāne –</p>

<p rend="bodytext" n="410"><hi rend="paranum">410</hi><hi rend="dot">.</hi><hi rend="bold">Tiye dutāpi ca</hi>.</p>

<p rend="bodytext"><hi rend="bold">Dviti</hi>iccetesaṃ <hi rend="bold">duta</hi>iccādesā honti <hi rend="bold">tiya</hi>ppaccaye pare. Dutiyo puriso, dutiyā, dutiyaṃ. Evaṃ tiṇṇaṃ pūraṇo tatiyo, tatiyā, tatiyaṃ. <hi rend="bold">Api</hi>ggahaṇena aññatthāpi <hi rend="bold">dvi</hi>saddassa <hi rend="bold">du</hi>ādeso hoti, <hi rend="bold">ca</hi>saddena <hi rend="bold">di</hi> ca. Dve rattiyo durattaṃ, duvidhaṃ, duvaṅgaṃ, dirattaṃ, diguṇaṃ, digu.</p>

<p rend="bodytext" n="411"><hi rend="paranum">411</hi><hi rend="dot">.</hi><hi rend="bold">Tesamaḍḍhūpapadena aḍḍhuḍḍhadivaḍḍhadiyaḍḍhaḍḍhatiyā</hi>.</p>

<p rend="bodytext">Tesaṃ catutthadutiyatatiyānaṃ aḍḍhūpapadānaṃ aḍḍhūpapadena saha <hi rend="bold">aḍḍhuḍḍhadivaḍḍhadiyaḍḍhaaḍḍhatiyā</hi>desā honti.</p>

<p rend="bodytext">Ettha ca –</p>

<p rend="gatha1">Aḍḍhūpapadapādāna-sāmatthā aḍḍhapubbakā;</p>

<p rend="gathalast"><hi rend="bold">Tesaṃ</hi>saddena gayhante, catutthadutiyādayo.</p>

<p rend="bodytext">Aḍḍhena catuttho aḍḍhuḍḍho, aḍḍhena dutiyo divaḍḍho, diyaḍḍho, aḍḍhena tatiyo aḍḍhatiyo.</p>

<p rend="bodytext">‘‘Ekañca dasa cā’’ti atthe dvandasamāse, ‘‘ekena adhikā dasā’’ti atthe tappurisasamāse vā kate ‘‘saṅkhyāne’’ti vattamāne ‘‘dvekaṭṭhānamākāro vā’’ti <hi rend="bold">ā</hi>ttaṃ. Vavatthitavibhāsatthoyaṃ <hi rend="bold">vā</hi>saddo.</p>

<p rend="bodytext">Tena cettha –</p>

<p rend="gatha1">Dvekaṭṭhānaṃ dase niccaṃ, dvissā’navutiyā navā;</p>

<p rend="gathalast">Itaresa’masantañca, āttaṃ dīpeti <hi rend="bold">vā</hi>suti.</p>

<p rend="bodytext">‘‘Ekādito dasara saṅkhyāne’’ti rattaṃ.</p>

<p rend="gatha1"><hi rend="bold">Rā</hi>deso vaṇṇamattattā, vaṇṇamattappasaṅgipi;</p>

<p rend="gathalast">Siyā dasassa dasseva, nimittāsannabhāvato.</p>

<p rend="bodytext">Tato bahuvacanaṃ yo, ‘‘pañcādīnamakāro’’ti savibhattissa antassa <hi rend="bold">a</hi>ttaṃ. Ekārasa, ekādasa, liṅgattayepi samānaṃ.</p>

<p rend="bodytext">‘‘Vā’’ti vattate.</p>

<p rend="bodytext" n="412"><hi rend="paranum">412</hi><hi rend="dot">.</hi><hi rend="bold">Ekādito</hi><pb ed="M" n="0.0248" /><hi rend="bold">dasassī</hi>.</p>

<p rend="bodytext"><hi rend="bold">E</hi>kādito parassa <hi rend="bold">dasa</hi>ssa ante īpaccayo hoti vā pūraṇatthe.</p>

<p rend="gatha1">Dasassa paccayāyogā, laddhamanteti atthato;</p>

<p rend="gathalast">Tadantassa sabhāvena, itthiyaṃyeva sambhavo.</p>

<p rend="bodytext">Ekādasannaṃ pūraṇī <hi rend="bold">e</hi>kādasī, aññatra ekādasamo, ekādasamaṃ.</p>

<p rend="bodytext">Dve ca dasa ca, dvīhi vā adhikā dasāti ‘‘dvi dasa’’iccatra ‘‘vā’’ti vattate.</p>

<p rend="bodytext">‘‘Vīsati dasesu bā dvissa tū’’ti <hi rend="bold">bā</hi>deso, <hi rend="bold">da</hi>ssa <hi rend="bold">rā</hi>deso. Bārasa, aññatra <hi rend="bold">ā</hi>ttaṃ, dvādasa. Dvādasannaṃ pūraṇo bārasamo, dvādasamo, dvādasī.</p>

<p rend="bodytext">Tayo ca dasa ca, tīhi vā adhikā dasāti terasa, ‘‘tesu vuddhi lopā’’dinā <hi rend="bold">ti</hi>ssa <hi rend="bold">te</hi>ādaso ānavutiyā, terasamo, terasī.</p>

<p rend="bodytext">Cattāro ca dasa ca, catūhi vā adhikā dasāti catuddasa iccatra ‘‘gaṇane dasassā’’ti ca vattamāne ‘‘catūpapadassa lopo tuttarapadādi cassa cucopi navā’’ti <hi rend="bold">tu</hi>lopo, <hi rend="bold">cuco</hi> ca. Cuddasa, coddasa, catuddasa. Cuddasamo, catuddasamo, cakuddasī, cātuddasī vā.</p>

<p rend="bodytext">Pañca ca dasa ca, pañcahi vā adhikā dasāti pañcadasa, ‘‘tesu vuddhi lopā’’dinā pañcasaddassa dasa vīsesu <hi rend="bold">pannapaṇṇa</hi>ādesāpi, ‘‘aṭṭhādito cā’’ti rattaṃ. Pannarasa, pañcadasa. Pannarasamo, pañcadasamo, pannarasī, pañcadasī.</p>

<p rend="bodytext">‘‘Cha <pb ed="M" n="0.0249" /> ca dasa ca, chahi vā adhikā dasā’’ti samāse kate ‘‘chassā’’ti vattamāne ‘‘dase so niccañcā’’ti <hi rend="bold">so,</hi> ‘‘saṅkhyānaṃ, vā’’ti ca vattate, ‘‘la darāna’’nti lattaṃ, vavatthitavibhāsatthoyaṃ <hi rend="bold">vā</hi>saddo.</p>

<p rend="gatha1">Ḷo niccaṃ soḷase dassa, cattālīse ca terase;</p>

<p rend="gathalast">Aññatra na ca hotāyaṃ, vavatthitavibhāsato.</p>

<p rend="bodytext">Laḷānamaviseso kvaci, soḷasa. Teḷasa, cattālīsaṃ, cattārīsaṃ. Soḷasamo, soḷasī.</p>

<p rend="bodytext">‘‘Vā, dasara saṅkhyāne’’ti adhikicca ‘‘aṭṭhādito cā’’ti rattaṃ. Aṭṭhārasa, aṭṭhādasa, <hi rend="bold">ā</hi>ttaṃ. Aṭṭhārasannaṃ pūraṇo aṭṭhārasamo, aṭṭhādasamo. Evaṃ sattarasa, sattadasa. Sattarasamo, sattadasamo.</p>

<p rend="bodytext"><hi rend="bold">Aṭṭhādito</hi>ti kimatthaṃ? Catuddasa.</p>

<p rend="bodytext">Ekena ūnā vīsatīti tappuriso, ekūnavīsati. Ekūnavīsatādayo ānavutiyā <hi rend="bold">e</hi>kavacanantā, itthiliṅgā ca daṭṭhabbā, te ca saṅkhyāne, saṅkhyeyye ca vattante, yadā <hi rend="bold">saṅkhyāne</hi> vattante, tadā bhikkhūnamekūnavīsati tiṭṭhati, bhoti bhikkhūnamekūnavīsati tiṭṭhatu, bhikkhūnamekūnavīsatiṃ passa, bhikkhūnamekūnavīsatiyā kataṃ iccādi.</p>

<p rend="bodytext"><hi rend="bold">Saṅkhyeyye</hi> pana ekūnavīsati bhikkhavo tiṭṭhanti, bhonto ekūnavīsati bhikkhavo tiṭṭhatha, ekūnavīsatiṃ bhikkhū passa, ekūnavīsatiyā bhikkhūhi kataṃ iccādi. Evaṃ vīsatādīsupi yojetabbaṃ, ekūnavīsatiyā pūraṇo ekūnavīsatimo.</p>

<p rend="bodytext">Dasa ca dasa cāti atthe dvandasamāsaṃ katvā ‘‘dasadasā’’ti vattabbe ‘‘sarūpānamekasesvasaki’’nti ekasese kate <pb ed="M" n="0.0250" /><hi rend="bold">dasa</hi>saddato paṭhamābahuvacanaṃ <hi rend="bold">yo</hi>. ‘‘Dasa yo’’itīdha –</p>

<p rend="bodytext" n="413"><hi rend="paranum">413</hi><hi rend="dot">.</hi><hi rend="bold">Gaṇane dasassa dviti catu pañca cha satta aṭṭhanavakānaṃ vīti cattāra paññā cha sattāsa navā yosu yonañcī samāsaṃ ṭhiri tītuti</hi>.</p>

<p rend="bodytext">Gaṇane dasassa sambandhīnaṃ <hi rend="bold">dvika tika catukka pañcaka chakkasattaka aṭṭhaka navakānaṃ</hi> katekasesānaṃ yathākkamaṃ <hi rend="bold">vīti cattāra paññā cha satta asa nava</hi> iccādesā honti <hi rend="bold">yo</hi>su paresu, yonañca <hi rend="bold">īsaṃ āsaṃ ṭhi riti īti uti</hi>iccete ādesā hontīti dvidasatthavācakassa <hi rend="bold">dasa</hi>ssa <hi rend="bold">vī</hi>ādeso hoti, <hi rend="bold">yo</hi>vacanassa <hi rend="bold">īsa</hi>ñca, saralopādi.</p>

<p rend="bodytext">‘‘Saṅkhyānaṃ, vā, ante’’ti ca vattate.</p>

<p rend="bodytext" n="414"><hi rend="paranum">414</hi><hi rend="dot">.</hi><hi rend="bold">Ti ca</hi>.</p>

<p rend="bodytext">Tāsaṃ saṅkhyānamante <hi rend="bold">ti</hi>kārāgamo hoti vā. Vavatthitavibhāsatthoyaṃ <hi rend="bold">vā</hi>saddo.</p>

<p rend="gatha1">Vibhāsā vīsa tiṃsāna-mante hoti tiāgamo;</p>

<p rend="gathalast">Aññattha na ca hoteva, vavatthitavibhāsato.</p>

<p rend="bodytext">‘‘Byañjane cā’’ti niggahītalopo, puna taddhitattā nāmabyapadese <hi rend="bold">syā</hi>dyuppatti. Bhikkhūnaṃ vīsati, vīsaṃ vā, vīsati bhikkhū, vīsaṃ vā iccādi. Vīsatimo. Tathā ekavīsati kusalacittāni, ekavīsaṃ vā. Ekavīsatimo. Bāvīsati, bāvīsaṃ vā. Bāvīsatimo. Dvāvīsati, dvāvīsaṃ vā. Dvāvīsatimo. Tevīsati, tevīsaṃ vā. Tevīsatimo. Catuvīsati, catuvīsaṃ vā. Catuvīsatimo. Paṇṇavīsati, paṇṇavīsaṃ vā. Paṇṇavīsatimo. Pañcavīsati, pañcavīsaṃ vā. Pañcavīsatimo. Chabbīsati <pb ed="M" n="0.0251" />, chabbīsaṃ vā. Chabbīsatimo. Sattavīsati, sattavīsaṃ vā. Sattavīsatimo. Aṭṭhavīsati, aṭṭhavīsaṃ vā. Aṭṭhavīsatimo. Ekūnatiṃsati, ekūnatiṃsaṃvā. Ekūnatiṃsatimo.</p>

<p rend="bodytext">Dasa ca dasa ca dasa cāti ‘‘dasa dasa dasā’’ti vattabbe ekasese kate ‘‘gaṇane dasassā’’tiādinā <hi rend="bold">tiīsa</hi>mādesā, ‘‘kvacā’’dinā rassattaṃ, niggahītāgamo ca, sesaṃ vīsatisamaṃ. Tiṃsati, tiṃsaṃ, tiṃsa vassāni, niggahītalopo, tiṃsaṃ, tiṃsāya iccādi. Ekatiṃsati, ekatiṃsaṃ vā, bāttiṃsaṃ, dvattiṃsaṃ, tettiṃsaṃ iccādi.</p>

<p rend="bodytext">Catudasatthavācakassa katekasesassa <hi rend="bold">da</hi>sassa <hi rend="bold">cattāra, yo</hi>vacanassa <hi rend="bold">īsaṃ,</hi> cattālīsaṃ, ‘‘la darāna’’nti rassa <hi rend="bold">la</hi>ttaṃ, tālīsaṃ vā. Cattālīsatimo. Ekacattālīsaṃ, dvācattālīsaṃ, dvicattālīsaṃ, tecattālīsaṃ, ticattālīsaṃ iccādi.</p>

<p rend="bodytext">Pañcadasatthavācakassa <hi rend="bold">dasa</hi>ssa <hi rend="bold">paññā, yo</hi>vacanassa <hi rend="bold">āsa</hi>ñca. Paññāsaṃ, ‘‘tesu vuddhi lopā’’dinā <hi rend="bold">paṇṇā</hi>deso, paṇṇāsaṃ vā. Ekapaññāsaṃ, dvepaññāsaṃ, dvipaññāsaṃ.</p>

<p rend="bodytext">Chadasatthavācakassa <hi rend="bold">dasa</hi>ssa <hi rend="bold">cha, yo</hi>vacanassa <hi rend="bold">ṭhi</hi>ādeso, ‘‘sa chassa vā’’ti <hi rend="bold">sa</hi>kārādeso, saṭṭhi, dvāsaṭṭhi, dvesaṭṭhi, dvisaṭṭhi, tesaṭṭhi, tisaṭṭhi.</p>

<p rend="bodytext">Sattadasatthavācakassa <hi rend="bold">dasa</hi>ssa <hi rend="bold">satta, yo</hi>vacanassa ri, <hi rend="bold">ti</hi> ca. Sattari, sattati, dvāsattari, dvāsattati, dvisattari, disattati, tesattati, tisattati iccādi.</p>

<p rend="bodytext">Aṭṭhadasatthavācakassa <hi rend="bold">dasa</hi>ssa <hi rend="bold">asa, yo</hi>vacanassa <hi rend="bold">īti</hi>ādeso ca. Asīti, ekāsīti, dveasīti, teasīti, caturāsīti, ‘‘kvacā’’dinā dīgho.</p>

<p rend="bodytext">Navadasatthavācakassa <pb ed="M" n="0.0252" /><hi rend="bold">dasa</hi>ssa <hi rend="bold">nava, yo</hi>vacanassa <hi rend="bold">uti</hi> ca, navuti, dvānavuti, dvenavuti, dvinavuti, tenavuti, tinavuti, catunavuti, channavutiyā, channavutīnaṃ pāsaṇḍānaṃ.</p>

<p rend="bodytext">‘‘Gaṇane, dasassā’’ti ca vattate.</p>

<p rend="bodytext" n="415"><hi rend="paranum">415</hi><hi rend="dot">.</hi><hi rend="bold">Dasadasakaṃ sataṃ dasakānaṃ sataṃ sahassañca yomhi</hi>.</p>

<p rend="bodytext">Gaṇane pariyāpannassa dasadasakatthavācakassa <hi rend="bold">dasa</hi>saddassa <hi rend="bold">sataṃ</hi> hoti, satadasakatthavācakassa <hi rend="bold">dasa</hi>ssa <hi rend="bold">sahassaṃ</hi> hoti <hi rend="bold">yo</hi>mhi. Iminā nipātanena <hi rend="bold">yo</hi>lopo, taddhitattā puna nāmabyapadese <hi rend="bold">syā</hi>dyuppatti, niggahītassa lopo, ‘‘si’’nti <hi rend="bold">a</hi>mādeso, yojanānaṃ sataṃ, sahassaṃ. Sataṃ napuṃsakamekavacanantañca, tathā sahassaṃ, vaggabhede sabbattha bahuvacanampi bhavati. Dve vīsatiyo. Evaṃ tiṃsādīsupi, dve satāni, bahūni satāni, dve sahassāni, bahūni sahassāni.</p>

<p rend="bodytext">Satassa dvikanti atthe chaṭṭhītappurisaṃ katvā ‘‘sataṃ dvika’’nti vattabbe ‘‘dvikādīnaṃ taduttarapadānañca nipaccante’’ti vuttiyaṃ vacanato iminā nipātanena uttarapadassa pubbanipāto, <hi rend="bold">ka</hi>kāralopo ca hoti. Dvisataṃ. Evaṃ satassa tikaṃ tisataṃ, tathā catusataṃ, pañcasataṃ, chasataṃ, sattasataṃ, aṭṭhasataṃ, navasataṃ, dasasataṃ sahassaṃ hoti. Atha vā dve satāni dvisatanti digusamāso. Evaṃ tisataṃ, catusataṃ iccādi.</p>

<p rend="bodytext" n="416"><hi rend="paranum">416</hi><hi rend="dot">.</hi><hi rend="bold">Yāva taduttari dasaguṇitañca</hi>.</p>

<p rend="bodytext">Yāva tāsaṃ saṅkhyānamuttari, tāva dasaguṇitañca kātabbaṃ, ettha <hi rend="bold">da</hi>kāro sandhijo. Yathā – dasassa gaṇanassa dasaguṇitaṃ <pb ed="M" n="0.0253" /> sataṃ hoti, satassa dasaguṇitaṃ sahassaṃ, sahassassa dasaguṇitaṃ dasasahassaṃ, idaṃ <hi rend="bold">nahuta</hi>ntipi vuccati, dasasahassassa dasaguṇitaṃ satasahassaṃ, taṃ <hi rend="bold">lakkha</hi>ntipi vuccati, satasahassassa dasaguṇitaṃ dasasatasahassaṃ.</p>

<p rend="bodytext">‘‘Yadanupapannā nipātanā sijjhantī’’ti vattate.</p>

<p rend="bodytext" n="417"><hi rend="paranum">417</hi><hi rend="dot">.</hi><hi rend="bold">Sakanāmehi</hi>.</p>

<p rend="bodytext">Yāsaṃ pana saṅkhyānaṃ aniddiṭṭhanāmadheyyānaṃ yāni rūpāni, tāni sakehi nāmehi nipaccante. Satasahassānaṃ sataṃ koṭi, itthiliṅgā, ekavacanantā ca, vaggabhede bahuvacanañca bhavati, koṭisatasahassānaṃ sataṃ pakoṭi, pakoṭisatasahassānaṃ sataṃ koṭippakoṭi. Evaṃ nahutaṃ, ninnahutaṃ, akkhobhinī, bindu, abbudaṃ, nirabbudaṃ, ahahaṃ, ababaṃ, aṭaṭaṃ, sogandhikaṃ, uppalaṃ, kumudaṃ, puṇḍarīkaṃ, padumaṃ, kathānaṃ, mahākathānaṃ, asaṅkhyeyyanti.</p>

<p rend="gatha1">Iccevaṃ ṭhānato ṭhānaṃ, satalakkhaguṇaṃ mataṃ;</p>

<p rend="gathalast">Koṭippabhutinaṃ vīsa-saṅkhyānañca yathākkamaṃ.</p>

<p rend="bodytext">‘‘Dve parimāṇāni etassā’’ti viggahe –</p>

<p rend="bodytext" n="418"><hi rend="paranum">418</hi><hi rend="dot">.</hi><hi rend="bold">Dvādito konekatthe ca</hi>.</p>

<p rend="bodytext"><hi rend="bold">Dvi</hi>iccevamādito gaṇanato <hi rend="bold">ka</hi>ppaccayo hoti anekatthe. Dviko rāsi dvikaṃ. Evaṃ tikaṃ, catukkaṃ, pañcakaṃ, chakkaṃ, sattakaṃ, aṭṭhakaṃ, navakaṃ, dasakaṃ, paṇṇāsakaṃ, satakaṃ, sahassakaṃ iccādi.</p>

<p rend="centre">Saṅkhyātaddhitaṃ.</p>

<p rend="subhead">Abyayataddhita</p>

<p rend="bodytext">‘‘Ekasmiṃ <pb ed="M" n="0.0254" /> vāre bhuñjati, dvivāre bhuñjatī’’ti viggahe –</p>

<p rend="bodytext" n="419"><hi rend="paranum">419</hi><hi rend="dot">.</hi><hi rend="bold">Ekādito sakissa kkhattuṃ</hi>.</p>

<p rend="bodytext"><hi rend="bold">Ekadviti</hi>iccevamādito gaṇanato sakissa ṭhāne vāratthe <hi rend="bold">kkhattuṃ</hi>paccayo hoti. Ekakkhattuṃ, dvikkhattuṃ bhuñjati, ‘‘sabbāsamāvuso’’tiādinā <hi rend="bold">si</hi>lopo. Evaṃ tikkhattuṃ, catukkhattuṃ, pañcakkhattuṃ, chakkhattuṃ, sattakkhattuṃ, aṭṭhakkhattuṃ, navakkhattuṃ, dasakkhattuṃ, satakkhattuṃ, sahassakkhattuṃ, bahukkhattuṃ, katikkhattuṃ.</p>

<p rend="bodytext">‘‘Ekena vibhāgenā’’ti viggahe –</p>

<p rend="bodytext">Maṇḍūkagatiyā <hi rend="bold">saṅkhyā</hi>ggahaṇamanuvattate.</p>

<p rend="bodytext" n="420"><hi rend="paranum">420</hi><hi rend="dot">.</hi><hi rend="bold">Vibhāge dhā ca</hi>.</p>

<p rend="bodytext">Vibhāgatthe ekādisaṅkhyāto <hi rend="bold">dhā</hi>paccayo hoti. <hi rend="bold">Ca</hi>saddena <hi rend="bold">eka</hi>dvito <hi rend="bold">jjha</hi> ca, <hi rend="bold">suttā</hi>dito <hi rend="bold">so</hi> ca. Ekadhā. Dvīhi vibhāgehi dvidhā, dudhā vā, dvedhā. Tīhi vibhāgehi tidhā, tedhā vā, ‘‘tesu vuddhī’’tiādinā ikārassekāro. Evaṃ catudhā, pañcadhā, chadhā, sattadhā, aṭṭhadhā, navadhā, dasadhā, satadhā, sahassadhā, katidhā, bahudhā.</p>

<p rend="bodytext">Jjhappaccaye ekadhā karotīti ekajjhaṃ. Evaṃ dvejjhaṃ.</p>

<p rend="bodytext"><hi rend="bold">So</hi>paccaye suttena vibhāgena suttaso. Evaṃ byañjanaso, padaso, atthaso, bahuso, sabbākārena sabbaso <pb ed="M" n="0.0255" />, upāyaso, hetuso, ṭhānaso, yoniso.</p>

<p rend="bodytext" n="421"><hi rend="paranum">421</hi><hi rend="dot">.</hi><hi rend="bold">Sabbanāmehi pakāravacane tu thā</hi>.</p>

<p rend="bodytext">Sabbanāmehi pakāravacanatthe <hi rend="bold">thā</hi>paccayo hoti, <hi rend="bold">tu</hi>saddena <hi rend="bold">thattā</hi>paccayo ca. Sāmaññassa bhedako viseso pakāro, tassābhidhāneti attho, so pakāro tathā, taṃ pakāraṃ tathā, tena pakārena tathā, yena pakārena yathā. Evaṃ sabbathā, aññathā, itarathā, ubhayathā, <hi rend="bold">thattā</hi>paccaye tena pakārena tathattā. Evaṃ yathattā, aññathattā.</p>

<p rend="bodytext">Ko pakāroti atthe –</p>

<p rend="bodytext" n="422"><hi rend="paranum">422</hi><hi rend="dot">.</hi><hi rend="bold">Kimimehi thaṃ</hi>.</p>

<p rend="bodytext"><hi rend="bold">Kiṃima</hi>iccetehi <hi rend="bold">thaṃ</hi>paccayo hoti pakāravacanatthe. ‘‘Kissa ka ve cā’’ti ettha <hi rend="bold">ca</hi>saddena <hi rend="bold">ki</hi>ssa <hi rend="bold">kā</hi>deso. Kathaṃ, kaṃ pakāraṃ kathaṃ, kena pakārena kathaṃ, ayaṃ pakāro itthaṃ, imaṃ pakāraṃ itthaṃ. Anena pakārena itthaṃ, ‘‘imassi thaṃ dāniha to dhesu cā’’ti <hi rend="bold">ima</hi>saddassa <hi rend="bold">i</hi>kāro, dvittaṃ. Ettha hi <hi rend="bold">kkhattuṃ</hi> ādi<hi rend="bold">thaṃ</hi>pariyosānappaccayantānaṃ abyayataddhitattā nāmabyapadesaṃ katvā vibhattimhi kate ‘‘sabbāsamāvuso’’tiādinā vibhattilopo, ‘‘kvaci to pañcamyatthe’’tiādinā vutta<hi rend="bold">to</hi>ādippaccayantā ca idheva <hi rend="bold">a</hi>byayataddhite saṅgayhanti.</p>

<p rend="bodytext" n="423"><hi rend="paranum">423</hi><hi rend="dot">.</hi><hi rend="bold">Yadanupapannā</hi><pb ed="M" n="0.0256" /><hi rend="bold">nipātanā sijjhanti</hi>.</p>

<p rend="bodytext">Ye saddā lakkhaṇena anupapannā <hi rend="bold">a</hi>niddiṭṭhalakkhaṇā akkharādito, nāmopasagganipātato vā samāsataddhitādito vā, te nipātanā sijjhanti.</p>

<p rend="bodytext">Taddhitato tāva –</p>

<p rend="gatha1">Imasmā jja siyā kāle, samānāparato jju ca;</p>

<p rend="gathalast">Imasaddassa’kāro ca, samānassa ca so siyā.</p>

<p rend="bodytext">Imasmiṃ kāle, imasmiṃ divase vā ajja, samāne kāle sajju, aparasmiṃdivase aparajju. Nipātehi <hi rend="bold">bhavatthe tana</hi>ppaccayo. Ajja bhavaṃ ajjatanaṃ, ajja bhavā ajjatanī, sve bhavaṃ svātanaṃ. Evaṃ purātanaṃ, hiyyo bhavaṃ hiyyattanaṃ, hiyyo bhavā hiyyattanī iccādi.</p>

<p rend="centre">Abyayataddhitaṃ.</p>

<p rend="gatha1">Sāmaññavuttibhāvatthā-byayato taddhitaṃ tidhā;</p>

<p rend="gathalast">Tatrādi catudhāpaccā-nekatthassatthisaṅkhyāto.</p>

<p rend="centre">Iti padarūpasiddhiyaṃ taddhitakaṇḍo</p>

<p rend="centre">Pañcamo.</p>
</body>
<back></back>
</text>
</TEI.2>