<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">17. Rudhādichakka</p>

<p rend="subhead">Rudhādigaṇika</p>

<p rend="gatha1">Ito paraṃ pavakkhāmi, <hi rend="bold">rudhādika</hi>gaṇādayo;</p>

<p rend="gathalast">Sāsanassopakārāya, gaṇe tu chabbidhe kathaṃ.</p>

<p rend="bodytext"><hi rend="bold">Rudhi āvaraṇe. Rudhi</hi>dhātu āvaraṇe vattati. Ettha <hi rend="bold">āvaraṇaṃ</hi> nāma pidahanaṃ vā parirundhanaṃ vā palibuddhanaṃ vā harituṃ vā appadānaṃ, sabbametaṃ vaṭṭati. Rundhati, rundhiti, rundhīti, rundheti, avarundheti. Kammani – maggo purisena rundhiyati. Rodho, orodho, virodho, paṭivirodho, viruddho, paṭiviruddho, pariruddho. Rundhituṃ, parirundhituṃ. Rundhitvā. Parirundhitvā.</p>

<p rend="bodytext">Tatra <hi rend="bold">rodho</hi>ti cārako. So hi rundhati pavesitānaṃ kurūrakammantānaṃ sattānaṃ gamanaṃ āvaratīti <hi rend="bold">rodho</hi>ti vuccati. <hi rend="bold">Orodho</hi>ti rājubbarī, sā pana yathākāmacāraṃ carituṃ appadānena orundhiyati avarundhiyatīti <hi rend="bold">orodho. Virodho</hi>ti ananukūlatā. <hi rend="bold">Paṭivirodho</hi>ti punappunaṃ ananukūlatā. <hi rend="bold">Viruddho</hi>ti virodhaṃ āpanno. <hi rend="bold">Paṭiviruddho</hi>ti paṭisattubhāvena <pb ed="M" n="0.0213" /> virodhaṃ āpanno. <hi rend="bold">Pariruddho</hi>ti gahaṇatthāya samparivārito. Vuttañhi ‘‘yathā arīhi pariruddho, vijjante gamane pathe’’ti. <hi rend="bold">Avaruddho</hi>ti pabbājito.</p>

<p rend="bodytext"><hi rend="bold">Muca mocane</hi>. Migaṃ bandhanā muñcati. Muñcanaṃ, mocanaṃ. Dukkhappamocanaṃ, moco.</p>

<p rend="bodytext"><hi rend="bold">Moco</hi>ti cettha aṭṭhikakadalīrukkho. Muñcituṃ. Muñcitvā. Kārite ‘‘moceti, mocetuṃ, mocetvā’’tiādīni.</p>

<p rend="bodytext"><hi rend="bold">Rica virecane</hi>. Riñcati. Riñcanaṃ, virecanaṃ, vireko, virecako. Riñcituṃ. Riñcitvā.</p>

<p rend="bodytext"><hi rend="bold">Sica paggharaṇe</hi>. Udakena bhūmiṃ siñcati. Puttaṃ rajje abhisiñci. Abhiseko. Muddhābhisitto khattiyo. Siñca bhikkhu imaṃ nāvaṃ, sittā te lahumessati. Sittaṭṭhānaṃ. Siñcituṃ. Siñcitvā.</p>

<p rend="bodytext"><hi rend="bold">Yuja yoge</hi>. Yuñjati, anuyuñjati. Kammani ‘‘yuñjiyatī’’ti rūpāni. Keci ‘‘yuñjate’’ti icchanti. Yuñjanaṃ, saṃyogo, anuyogo, bhāvanānuyutto, saññogo, saññojanaṃ, atthayojanā. Dīghaṃ santassa yojanaṃ. Yuñjituṃ, anuyuñjituṃ. Anuyuñjitvā. Yojeti. Tattha <hi rend="bold">saṃyojana</hi>nti bandhanaṃ kāmarāgādi. <hi rend="bold">Yojana</hi>nti –</p>

<p rend="gatha1">Vidatthi dvādasaṅgulyo, tadvayaṃ ratanaṃ mataṃ;</p>

<p rend="gatha2">Sattaratanikā yaṭṭhi, usabhaṃ vīsayaṭṭhikaṃ;</p>

<p rend="gathalast">Gāvutaṃ usabhāsīti, yojanaṃ catugāvutaṃ.</p>

<p rend="bodytext"><hi rend="bold">Bhuja pālanabyavaharaṇesu. Pālanaṃ</hi> rakkhaṇaṃ. <hi rend="bold">Byavaharaṇaṃ</hi> ajjhoharaṇaṃ. Bhuñjati, paribhuñjati, saṃbhuñjati. Dāsaparibhogena paribhuñji. Kārite ‘‘bhojeti bhojayatī’’tiādīni rūpāni. Bhojanaṃ, sambhogo, mahibhujo, gāmabhojako <pb ed="M" n="0.0214" />, upabhogo, paribhogo. Bhutto odano bhavatā. Sace bhutto bhaveyyāhaṃ. Odanaṃ bhutto bhuttavā bhuttāvī. Tumantāditte ‘‘bhuñjituṃ, paribhuñjituṃ, bhojetuṃ, bhojayituṃ, bhuñjitvā, bhuñjitvāna, bhuñjiya, bhuñjiyāna, bhojetvā, bhojetvāna, bhojayitvā, bhojayitvāna’’ iccādīni <hi rend="bold">pari</hi>saddādīhi visesitabbāni.</p>

<p rend="bodytext">Tatra <hi rend="bold">bhuñjatī</hi>ti bhattaṃ bhuñjati, bhojanīyaṃ bhuñjati. Tathā hi ‘‘khādanīyaṃ vā bhojanīyaṃ vā khādati vā bhuñjati vā’’tiādi vuttaṃ. Apica kadāci khādanīyepi ‘‘bhuñjatī’’ti vohāro dissati. ‘‘Phalāni khuddakappāni, bhuñja rāja varāvara’’nti hi vuttaṃ. <hi rend="bold">Paribhuñjatī</hi>ti cīvaraṃ paribhuñjati, piṇḍapātaṃ paribhuñjati, gilānapaccayabhesajjaparikkhāraṃ paribhuñjati, paṭisevatīti vuttaṃ hoti. Teneva ca <hi rend="bold">paṭisevatī</hi>ti paribhuñjatīti attho saṃvaṇṇiyati. Apica ‘‘kāme bhuñjatī’’ti ca ‘‘pañcakāmaguṇe paribhuñjatī’’ti ca dassanato pana <hi rend="bold">bhuñjanaparibhuñjana</hi>saddā paṭisevanatthena katthaci samānatthāpi hontīti avagantabbā. <hi rend="bold">Saṃbhuñjatī</hi>ti sambhogaṃ karoti, ekato vāsaṃ karotīti attho. Ettha siyā ‘‘nanu ca bho atra <hi rend="bold">bhuja</hi>dhātu pālanabyavaharaṇesu vutto, so kathaṃ ettakesupi atthesu vattatī’’ti? Vattateva, anekatthā hi dhātavo, te upasaggasahāye labhitvāpi anekatthatarāva honti. Ito paṭṭhāya <hi rend="bold">tu</hi>mantādīni rūpāni na vakkhāma. Yattha pana viseso dissati, tattha vakkhāma.</p>

<p rend="bodytext"><hi rend="bold">Kati chedane</hi>. Kantati, vikantati. Sallakatto.</p>

<p rend="bodytext"><hi rend="bold">Bhidi vidāraṇe</hi>. Bhindati. Anāgatatthe vattabbe ‘‘bhejjissati, bhindissatī’’ti dvidhā bhavanti rūpāni. Pāpake akusale dhamme bhindatīti <hi rend="bold">bhikkhu</hi>. Tenāha –</p>

<p rend="gatha1">‘‘Na <pb ed="M" n="0.0215" /> tena bhikkhu so hoti, yāvatā bhikkhate pare;</p>

<p rend="gathalast">Visaṃ dhammaṃ samādāya, bhikkhu hoti na tāvatā.</p>

<p rend="gatha1">Yodha puññañca pāpañca, bāhitvā brahmacariyaṃ;</p>

<p rend="gathalast">Saṅkhāya loke carati, save ‘bhikkhū’ti vuccatī’’ti.</p>

<p rend="bodytext">Idañca khīṇāsavaṃ sandhāya vuttaṃ, sekkhaputhujjanasamaṇāpi yathāsambhavaṃ ‘‘bhikkhū’’ti vattabbataṃ pāpuṇantiyeva. Saṅghaṃ bhindatīti <hi rend="bold">saṅghabhedako</hi>. Devadattena saṅgho bhinno,. Bhindiyatīti <hi rend="bold">bhinno</hi>ti hi nibbacanaṃ. Na te kaṭṭhāni bhinnāni. Bhindatīti <hi rend="bold">bhettā</hi>.</p>

<p rend="bodytext"><hi rend="bold">Chidi dvedhākaraṇe</hi>. Chindatīti <hi rend="bold">chedako,</hi> evaṃ chettā. Kese chettuṃ vaṭṭati. Chindiyatīti <hi rend="bold">chinno</hi>. Chinnopi rukkho punadeva rūhati. Idaṃ pana <hi rend="bold">bhidichidi</hi>dvayaṃ <hi rend="bold">divādi</hi>gaṇaṃ patvā ‘‘bhijjati chijjatī’’ti suddhakattuvācakaṃ rūpadvayaṃ janeti, tasmā ‘‘bhijjatīti <hi rend="bold">bhinno’’</hi>tiādinā suddhakattuvasenapi nibbacanaṃ kātabbaṃ.</p>

<p rend="bodytext"><hi rend="bold">Tadi hiṃsānādaresu</hi>. Tandati. Tandī, taddu. <hi rend="bold">Tadda</hi>ti kacchu.</p>

<p rend="bodytext"><hi rend="bold">Udi pasavakiledanesu. Pasavanaṃ</hi> sandanaṃ. Kiledanaṃ tindatā. Undati. Undūro, samuddo.</p>

<p rend="bodytext"><hi rend="bold">Vida lābhe</hi>. Vindati. Govindo, vitti. Ettha <hi rend="bold">vittī</hi>ti anubhavanaṃ, vedanā vā.</p>

<p rend="bodytext"><hi rend="bold">Vida tuṭṭhiyaṃ</hi>. Vindati, nibbindati. Nibbindanaṃ. Virajjati. Nibbindo kāmaratiyā. Vitti, vittaṃ, vedo. Labhati atthavedaṃ dhammavedaṃ.</p>

<p rend="bodytext">Ettha <hi rend="bold">vittī</hi>ti somanassaṃ. ‘‘Vitti hi maṃ vindati suta disvā’’ti hi vuttaṃ. <hi rend="bold">Vitta</hi>nti vittijananattā vittasaṅkhātaṃ dhanaṃ. <hi rend="bold">Vedo</hi>ti <pb ed="M" n="0.0216" /> ganthopi ñāṇampi somanassampi vuccati. ‘‘Tiṇṇaṃ vedānaṃ pāragū’’tiādīsu hi gantho ‘‘vedo’’ti vuccati. ‘‘Brāhmaṇaṃ vedagumabhijaññā akiñcanaṃ kāmabhave asatta’’ntiādīsu ñāṇaṃ. ‘‘Ye vedajātā vicaranti loke’’tiādīsu somanassaṃ.</p>

<p rend="gatha1">Vedaganthe ca ñāṇe ca, somanasse ca vattati;</p>

<p rend="gathalast"><hi rend="bold">Veda</hi>saddo imaṃ nānā-dhātuto samudīraye.</p>

<p rend="bodytext"><hi rend="bold">Lipa limpane</hi>. Limpati, limpako. Avalepo. <hi rend="bold">Avalepo</hi>ti ahaṅkāro.</p>

<p rend="bodytext"><hi rend="bold">Lupa acchedane</hi>. Lumpati. Vilumpako, vilutto vilopo.</p>

<p rend="gatha1">Vilumpateva puriso, yāvassa upakappati;</p>

<p rend="gathalast">Yadā caññe vilumpanti, so vilutto vilumpatīti.</p>

<p rend="bodytext"><hi rend="bold">Pisa cuṇṇane</hi>. Piṃsati. Pisako. Pisuṇā vācā. <hi rend="bold">Āgamaṭṭhakathāyaṃ</hi> pana ‘‘attano piyabhāvaṃ parassa ca suññabhāvaṃ yāya vācāya bhāsati, sā pisuṇā vācā’’ti vuttaṃ, taṃ niruttilakkhaṇena vuttanti daṭṭhabbaṃ.</p>

<p rend="bodytext"><hi rend="bold">Hisi vihiṃsāyaṃ</hi>. Hiṃsati, vihiṃsati. Hiṃsako.</p>

<p rend="gatha1">Ahiṃsakoti me nāmaṃ, hiṃsakassa pure sato;</p>

<p rend="gathalast">Ajjāhaṃ saccanāmomhi, na naṃ hiṃsāmi kiñcanaṃ.</p>

<p rend="bodytext">Hiṃsitabbaṃ kiṃsatīti <hi rend="bold">sīho</hi>. Ādiantakkharavipallāsavasena saddasiddhi, yathā ‘‘kantanaṭṭhena takka’’nti. Vihesako, vihesanaṃ.</p>

<p rend="bodytext"><hi rend="bold">Sumbha</hi><pb ed="M" n="0.0217" /><hi rend="bold">pahāre</hi>. Yo no gāvova sumbhati. Parisumbhati. Sumbhoti. Atrime pāḷito payogā –</p>

<p rend="bodytext">‘‘Saṃsumbhamānā attānaṃ, kālamāgamayāmase’’ti ca,</p>

<p rend="gatha1">‘‘Kesaggahaṇamukkhepā, bhūmyā ca parisumbhanā;</p>

<p rend="gathalast">Datvā ca no pakkamati, bahudukkhaṃ anappaka’’nti ca,</p>

<p rend="bodytext">‘‘Bhūmiṃ sumbhāmi vegasā’’ti ca.</p>

<p rend="bodytext">Aññattha pana aññāpi vuttā. Tā idha anupapattito na vuttā. Kecettha maññeyyuṃ, yathā <hi rend="bold">bhūvādi</hi>gaṇe <hi rend="bold">‘‘saki saṅkāyaṃ khaji gativekalle’’</hi>tiādīnaṃ dhātūnaṃ paṭiladdhavaggantabhāvassa niggahītāgamassa vasena ‘‘saṅkati khañjatī’’ti rūpāni bhavanti, tathā imasmiṃ <hi rend="bold">rudhādi</hi>gaṇe <hi rend="bold">‘‘muca mocane kati chedane’’</hi>tiādīnaṃ dhātūnaṃ paṭiladdhavaggantabhāvassa niggahītāgamassa vasena ‘‘muñcati kantatī’’tiādīni rūpāni bhavanti. Evaṃ sante ko imesaṃ tesañca visesoti? Ettha vuccate – ye <hi rend="bold">bhūvādi</hi>gaṇasmiṃ anekassarā asaṃyogantā <hi rend="bold">i</hi>kārantavasena niddiṭṭhā, te ākhyātattañca nāmikattañca patvā suddhakattuhetukattuvisayesu ekantato niggahītāgamena nipphannarūpā bhavanti, na katthacipi tesaṃ vinā niggahītāgamena rūpappavatti dissati. Taṃ yathā? Saṅkati, saṅkā, khañjati, khañjo iccādi. Ayaṃ anekassarānaṃ <hi rend="bold">i</hi>kārantavasena niddiṭṭhānaṃ <hi rend="bold">bhūvādi</hi>gaṇikānaṃ viseso.</p>

<p rend="bodytext">Ye ca <hi rend="bold">rudhādi</hi>gaṇasmiṃ anekassarā asaṃyogantvā <hi rend="bold">a</hi>kārantavasena vā <hi rend="bold">u</hi>kārantavasena vā niddiṭṭhā, te ākhyātattaṃ patvā suddhakattuvisayeyeva ekantato niggahītāgamena nipphannarūpā bhavanti, na hetukattuvisaye. Nāmikattaṃ pana sahaniggahītāgamena vinā ca niggahītāgamena nipphannarūpā bhavanti. Yattha <pb ed="M" n="0.0218" /> vinā niggahītāgamena nipphannarūpā, tattha sasaṃyogarūpāyeva bhavanti. Taṃ yathā? Muñcati, muñcāpeti, moceti, mocāpeti. Chindāpeti. Chedeti, chedāpeti. Chindanaṃ, chedo. Muñcanaṃ, mocanaṃ. Kantati, kantanaṃ, sallakatto. Piṭṭhimaṃsāni attano, sāmaṃ ukkacca khādasi iccādīni. Tattha <hi rend="bold">ukkaccā</hi>ti ukkantitvā, chinditvāti attho.</p>

<p rend="bodytext">Nanu ca bho evaṃ sante ākhyātanāmikabhāvaṃ patvā suddhakattuhetukattuvisayesu ekantato paṭiladdhaniggahītāgamehi <hi rend="bold">saki khaji</hi> ādīhiyeva <hi rend="bold">rudhādi</hi>gaṇikehi bhavitabbaṃ, na pana <hi rend="bold">mucachidi</hi>ādīhīti? Tanna, <hi rend="bold">mucachidi</hi>ādīhiyeva <hi rend="bold">rudhādi</hi>gaṇikehi bhavitabbaṃ <hi rend="bold">ruca</hi>dhātuyā samānagatikattā, tathā hi yathā ‘‘rundhissa, rundhayati, rundhāpeti, rundhanaṃ, rodho, virodho’’tiādīsu niggahītāgamāniggahītāgamavasena dvippakārāni rūpāni dissanti, tathā <hi rend="bold">mucachidi</hi>ādīnampīti.</p>

<p rend="bodytext">Nanu <hi rend="bold">kaccāyane</hi> niggahītāgamassa niccavidhānatthaṃ ‘‘rudhādito niggahītapubbañcā’’ti lakkhaṇaṃ vuttanti? Saccaṃ, taṃ pana kriyāpadattaṃ sandhāya vuttaṃ. Yadi ca nāmikapadattampi sandhāya vuttaṃ bhaveyya, ‘‘virodho’’tiādīnaṃ dassanato <hi rend="bold">vā</hi>saddaṃ pakkhipitvā vattabbaṃ siyā, na ca <hi rend="bold">vā</hi>saddaṃ pakkhipitvā vuttaṃ, tena ñāyati kriyāpadattaṃyeva sandhāya vuttanti.</p>

<p rend="bodytext">Nanu ca bho evaṃ sante <hi rend="bold">sakikhaji</hi>ādīnaṃ niccaṃ saniggahītāgamakriyāpadattaṃyeva sandhāya ‘‘rudhādito niggahītapubbañcā’’ti idaṃ vuttanti sakkā mantunti? Na sakkā, <hi rend="bold">sakikhaji</hi>ādīnaṃ <hi rend="bold">rudha</hi>dhātuyā asamānagatikattā nāmikatte dvippakārassa asambhavato. Tathā hi yesaṃ yā nāmikatte niggahītāgamāniggahītāgamavasena dvippakāravantatā, sā <pb ed="M" n="0.0219" /> eva tesaṃ <hi rend="bold">rudhādi</hi>gaṇabhāvassa lakkhaṇaṃ. Tañca <hi rend="bold">sakikhaji</hi>ādīnaṃ natthi. ‘‘Saṅkā khañjo’’tiādinā hi nāmatte ekoyeva pakāro dissati saniggahītāgamo, <hi rend="bold">‘‘kamu padavikkhepe’’</hi>iccādīnaṃ pana ‘‘kamo, kamanaṃ, caṅkamo, caṅkamana’’ntiādinā nāmikatte dvippakāravantatāsambhavepi niggahītāgamassa abbhāsavisaye pavattattā sā dvippakāravantatā <hi rend="bold">rudhādi</hi>gaṇabhāvassa lakkhaṇaṃ na hoti, tasmā abbhāsavisaye pavattaṃ niggahītāgamaṃ vajjetvā yā dvippakāravantatā, sāyeva <hi rend="bold">rudhādi</hi>gaṇikabhāvassa lakkhaṇanti sanniṭṭhānaṃ kātabbaṃ. Ayaṃ nayo atīva sukhumo sammā manasi kātabbo.</p>

<p rend="gatha1"><hi rend="bold">Rudhādī</hi> ettakā diṭṭhā, dhātavo me yathābalaṃ;</p>

<p rend="gathalast">Suttesvaññepi pekkhitvā, gaṇhavho atthayuttitoti.</p>

<p rend="centre"><hi rend="bold">Dudhādi</hi>gaṇoyaṃ.</p>

<p rend="subhead">Divādigaṇika</p>

<p rend="bodytext"><hi rend="bold">Divu kīḷāvijigisābyavahārajutithutikantigatisattīsu</hi>. Ettha ca <hi rend="bold">kīḷā</hi>ti laḷanā, vihāro vā. <hi rend="bold">Laḷanā</hi>ti ca laḷitānubhavanavasena ramaṇaṃ. <hi rend="bold">Vihāro</hi> iriyāpathaparivattanādinā vattanaṃ. <hi rend="bold">Vijigisā</hi>ti vijayicchā. <hi rend="bold">Byavahāro</hi>ti vohāro. <hi rend="bold">Jutī</hi>ti sobhā. <hi rend="bold">Thutī</hi>ti thomanā. <hi rend="bold">Kantī</hi>ti kamanīyatā. <hi rend="bold">Gatī</hi>ti gamanaṃ. <hi rend="bold">Sattī</hi>ti sāmatthiyaṃ. Imesu atthesu <hi rend="bold">divu</hi>dhātu vattati. Dibbati. Devo. Devī. Devatā.</p>

<p rend="bodytext">Ettha <hi rend="bold">devo</hi>ti tividhā devā sammutidevā upapattidevā visuddhidevāti. Tesu mahāsammatakālato paṭṭhāya lokena ‘‘devā’’ti sammatattā rājarājakumārādayo <hi rend="bold">sammutidevā</hi><pb ed="M" n="0.0220" /> nāma. Devaloke upapannā <hi rend="bold">upapattidevā</hi> nāma. Khīṇāsavā <hi rend="bold">visuddhidevā</hi> nāma. Vuttampi cetaṃ ‘‘sammutidevā nāma rājāno deviyo kumārā. Upapattidevā nāma bhummadeve upādāya taduttaridevā. Visuddhidevā nāma buddhapaccekabuddhakhīṇāsavā’’ti.</p>

<p rend="bodytext">Idaṃ panettha nibbacanaṃ – dibbanti kāmaguṇajhānābhiññācittissariyādīhi kīḷanti, tesu vā viharantīti <hi rend="bold">devā</hi>. Dibbanti yathābhilāsitaṃ visayaṃ appaṭighātena gacchantīti <hi rend="bold">devā</hi>. Dibbanti yathicchitanipphādane sakkontīti <hi rend="bold">devā</hi>. Atha vā taṃtaṃbyasananittharaṇatthikehi saraṇaṃ parāyaṇanti devanīyā abhitthavanīyāti <hi rend="bold">devā</hi>. Sobhāvisesayogena kamanīyāti vā <hi rend="bold">devā</hi>.</p>

<p rend="bodytext">Ettha ca <hi rend="bold">thutikanti</hi> atthā kammasādhanavasena daṭṭhabbā, <hi rend="bold">kīḷā</hi>dayo cha atthā kattusādhanavasena. Keci pana ‘‘divu kīḷāvijigisābyavahārajutithutigatīsū’’ti paṭhanti. Keci ‘‘gatī’’ti padaṃ vihāya ‘‘jutithutīsū’’ti paṭhanti. Keci ‘‘thutī’’ti padaṃ vihāya ‘‘jutigatīsū’’ti paṭhanti, keci pana <hi rend="bold">divu</hi>dhātuṃ <hi rend="bold">‘‘sattithutika’’</hi>ntiatthepi icchanti. Tenāha abhidhammassa <hi rend="bold">anuṭīkākāro ‘‘deva</hi>saddo yathā kīḷāvijigisāvohārajutigatiattho, evaṃ sattiabhitthavakamanatthopi hoti dhātusaddānaṃ anekatthabhāvato’’tiādi.</p>

<p rend="bodytext">Idaṃ pana yathāvuttesu sammutidevādīsu paccekaṃ nibbacanaṃ – dibbanti kīḷanti attano visaye issariyaṃ karontīti <hi rend="bold">devā,</hi> rājāno. Dibbanti kīḷanti pañcahi kāmaguṇehi, paṭipakkhe vā vijetuṃ icchanti, voharanti ca lokassa yuttāyuttaṃ, jotanti paramāya sarīrajutiyā, thomiyanti tabbhāvatthikehi, kāmiyanti daṭṭhuṃ sotuñca <pb ed="M" n="0.0221" /> sobhāvisesayogena, gacchanti ca yathicchitaṭṭhānaṃ appaṭihatagamanena, sakkonti ca ānubhāvasampattiyā taṃtaṃkiccaṃ nipphādetunti <hi rend="bold">devā,</hi> cātumahārājikādayo. Kīḷanti paramāya jhānakīḷāya, vijetuṃ icchanti paṭipakkhaṃ, paramasukhumañāṇavisesavisayaṃ atthañca voharanti, jotanti sabbakilesadosakalusābhāvā paramavisuddhāya ñāṇajutiyā, thomiyanti ca viññātasabhāvehi paramanimmalaguṇavisesayogato, kāmiyanti ca anuttarapuññakkhettatāya daṭṭhuṃ sotuṃ pūjituñca, gacchanti ca amatamahānibbānaṃ apaccāgamanīyāya gatiyā, sakkonti ca cittācāraṃ ñatvā te te satte hite niyojetuṃ amatamahānibbānasukhe ca patiṭṭhāpetunti <hi rend="bold">devā,</hi> visuddhidevā.</p>

<p rend="bodytext"><hi rend="bold">Deva</hi>sadda ‘‘viddhe vigatavalāhake deve’’tiādīsu ajaṭākāse āgato. ‘‘Devo ca thokaṃ thokaṃ phusāyatī’’tiādīsu meghe. ‘‘Ayañhi deva kumāro’’tiādīsu khattiye. ‘‘Ahaṃ deva sakalajambudīpe aññassa rañño santike kiñci bhayaṃ na passāmī’’tiādīsu issarapuggale. ‘‘Pañcahi kāmaguṇehi samappito samaṅgībhūto paricāreti devo maññe’’tiādīsu upapattideve. ‘‘Devātidevaṃ naradammasārathi’’ntiādīsu visuddhideve āgato.</p>

<p rend="bodytext"><hi rend="bold">Devī</hi>ti rājabhariyāpi devadhītāpi ‘‘devī’’ti vuccati. Devassa bhariyāti hi devī, sāpi atthato ‘‘dibbatīti devī’’ti vattabbā, yathā ‘‘bhikkhatīti bhikkhunī’’ti. Tathā hi vuttaṃ <hi rend="bold">vimānavatthuaṭṭhakathāyaṃ</hi> ‘‘dibbati attano puññiddhiyā kīḷatīti devī’’ti.</p>

<p rend="bodytext"><hi rend="bold">Devatā</hi>ti <pb ed="M" n="0.0222" /> devaputtopi brahmāpi devadhītāpi. ‘‘Atha kho aññatarā devatā abhikkantāya ruttiyā abhikkantavaṇṇā’’tiādīsu hi devaputto ‘‘devatā’’ti vutto ‘‘devoyeva devatā’’ti katvā, tathā ‘‘tā devatā sattasatā uḷārā, brahmā vimānā abhinikkhamitvā’’tiādīsu brahmāno.</p>

<p rend="gatha1">‘‘Abhikkantena vaṇṇena, yā tvaṃ tiṭṭhasi devate;</p>

<p rend="gathalast">Obhāsentī disā sabbā, osadhī viya tārakā’’ti-</p>

<p rend="unindented">Ādīsu devadhītā.</p>

<p rend="bodytext">Imāni upapattidevānaṃ nāmāni –</p>

<p rend="gatha1">Devo suro ca vibudho, nijjaro amaro maru;</p>

<p rend="gatha2">Sudhāsī tidaso sagga-vāsī animisopi ca;</p>

<p rend="gathalast">Divoko’matapāyī ca, saggaṭṭho devatāni ca.</p>

<p rend="bodytext"><hi rend="bold">Khi khaye</hi>. Khiyati. Khayo. Khiyanaṃ. Rāgakkhayo.</p>

<p rend="bodytext"><hi rend="bold">Khi nivāse kodhahiṃsāsu ca</hi>. Khiyati. Na gacchasi yamakkhayaṃ. Nāgadānena khiyanti.</p>

<p rend="bodytext">Tattha <hi rend="bold">khiyatī</hi>ti nivasati. <hi rend="bold">Yamakkhaya</hi>nti yamanivesanaṃ. <hi rend="bold">Khiyantī</hi>ti kujjhanti hiṃsanti vā.</p>

<p rend="bodytext"><hi rend="bold">Ghā gandhopādāne</hi>. Ghāyatīti <hi rend="bold">ghānaṃ</hi>. Ghānena gandhaṃ ghāyituṃ ghāyitvā.</p>

<p rend="bodytext"><hi rend="bold">Ruca rocane. Rocanaṃ</hi> ruci. Bhattaṃ me ruccati. Bhattampitassa na ruccati. Pabbajjā mama ruccati. Ruccituṃ, ruccitvā. Keci pana imasmiṃ <hi rend="bold">divādi</hi>gaṇe <hi rend="bold">‘‘ruca dittimhī’’</hi>ti paṭhanti. Taṃ na yuttaṃ katthacipi dittisaṅkhātasobhanatthavācakassa <pb ed="M" n="0.0223" /><hi rend="bold">ruca</hi>dhātuno ‘‘ruccatī’’ti rūpābhāvato. Tasmā evaṃ sallakkhetabbaṃ, dittirucīnaṃ vācako <hi rend="bold">ruca</hi>dhātu bhuvādigaṇiko. Tassa hi ‘‘rocati, virocati. Ekattamuparocita’’nti rūpāniyeva bhavanti, na ‘‘ruccatī’’ti rūpaṃ. Ruciyāyeva vācako pana <hi rend="bold">divādi</hi>gaṇikopi hoti <hi rend="bold">curādi</hi>gaṇikopi. Tassa hi <hi rend="bold">divādi</hi>gaṇikakāle ‘‘gamanaṃ mayhaṃ ruccatī’’ti rūpaṃ. <hi rend="bold">Curādi</hi>gaṇikakāle ‘‘kiṃ nu jātiṃ na rocesī’’ti rūpaṃ. <hi rend="bold">Ā</hi>pubbo ce ācikkhane vattati, ‘‘āroceti, ārocayatī’’ti rūpāni dissanti.</p>

<p rend="bodytext"><hi rend="bold">Muca mokkhe</hi>. Dukkhato muccati. Saddhāya adhimuccati. Mutti, vimutti, adhimutti, muccamāno.</p>

<p rend="bodytext"><hi rend="bold">Uca samavāye</hi>. Uccati. Oko, ūkā, ukkā.</p>

<p rend="bodytext"><hi rend="bold">Oko</hi>ti udakampi āvāsopi. ‘‘Okapuṇṇehi cīvarehī’’ti ca, ‘‘vārijova thale khitto, okamokatamubbhato’’ti cettha payogo. <hi rend="bold">Ūkā</hi>ti sīse nibbattakimiviseso.</p>

<p rend="bodytext"><hi rend="bold">Ukkā</hi>ti dīpikādayo vuccanti. ‘‘Ukkāsu dhāriyamānāsū’’ti hi āgataṭṭhāne dīpikā ‘‘ukkā’’ti vuccati. ‘‘Ukkaṃ bandheyya, ukkaṃ bandhitvā, ukkāmukhaṃ ālimpeyyā’’ti āgataṭṭhāne aṅgārakapallaṃ. ‘‘Kammārānaṃ yathā ukkā, anto jhāyati no bahī’’ti āgataṭṭhāne kammāruddhanaṃ. ‘‘Evaṃ vipāko ukkāpāto bhavissatī’’ti āgataṭṭhāne vātavego ‘‘ukkā’’ti vuccati. ‘‘Saṇḍāsena jātarūpaṃ <pb ed="M" n="0.0224" /> gahetvā ukkāmukhe pakkhipeyyā’’ti āgataṭṭhāne suvaṇṇakārānaṃ mūsā ‘‘ukkā’’ti veditabbā. Iccevaṃ –</p>

<p rend="gatha1">Dīpikāvātavegesu, kammārānañca uddhane;</p>

<p rend="gatha2">Mūsāyampi ca aṅgāra-kapalle cāti pañcasu;</p>

<p rend="gathalast">Visayesu panetesu, <hi rend="bold">ukkā</hi>saddo pavattati;</p>

<p rend="bodytext"><hi rend="bold">Che chedane</hi>. Chiyati, chiyanti. Avacchitaṃ, avacchātaṃ. Chetvāna moḷiṃ varagandhavāsitaṃ.</p>

<p rend="bodytext"><hi rend="bold">Saja saṅge. Saṅgo</hi> laganaṃ. Sajjati. Sajjanaṃ, sajjito, satto.</p>

<p rend="bodytext"><hi rend="bold">Yuja samādhimhi</hi>. Samādhānaṃ <hi rend="bold">samādhi,</hi> kāyakammādīnaṃ sammāpayogavasena avippakiṇṇatāti attho. Yujjati. Yogo, yogī.</p>

<p rend="bodytext">Ettha <hi rend="bold">yogo</hi>ti vīriyaṃ. Tañhi –</p>

<p rend="gatha1">‘‘Vāyametheva puriso, na nibbindeyya paṇḍito;</p>

<p rend="gathalast">Passāmi vo’ha’mattānaṃ, yathā icchiṃ tathā ahu’’nti</p>

<p rend="unindented">Vacanato avassaṃ kātuṃ yujjati upapajjatīti <hi rend="bold">yogo</hi>ti vuccati.</p>

<p rend="bodytext"><hi rend="bold">Ranja rāge</hi>. Rajjati. Virajjati. Rajjamāno, rajjaṃ, rajjanto, rāgo, virāgo, rajjanaṃ, virajjanaṃ, rajanīyaṃ. Upasaggavasena añño attho bhavati. Samhā raṭṭhā nirajjati, attano raṭṭhā niggacchatīti attho.</p>

<p rend="bodytext">Tattha <hi rend="bold">virāgo</hi>ti virajjanti ettha saṃkilesadhammāti virāgo, nibbānaṃ maggo ca.</p>

<p rend="bodytext"><hi rend="bold">Vijī bhayacalanesu</hi>. Vijjati, saṃvijjati. Saṃvego, saṃvejanīyaṃ. Ubbijjati. Ubbego, ubbiggahadayo.</p>

<p rend="bodytext"><hi rend="bold">Luja</hi><pb ed="M" n="0.0225" /><hi rend="bold">vināse</hi>. Lujjatīti <hi rend="bold">loko</hi>. Lopo, lutti, lujjanaṃ, lutto.</p>

<p rend="bodytext"><hi rend="bold">Ṭhā gatinivattiyaṃ</hi>. Ṭhāyati. Ṭhāyī, ṭhiti, ṭhānaṃ, ṭhito, tatraṭṭho, tiṭṭhaṃ, kappaṭṭhāyī, āsabhaṭṭhānaṭṭhāyī.</p>

<p rend="gatha1">‘‘Sukhaṃ sayāmi ṭhāyāmi, sukhaṃ kappemi jīvitaṃ;</p>

<p rend="gathalast">Ahatthapāso mārassa, aho satthānukampako’’ti</p>

<p rend="bodytext">Pāḷi nidassanaṃ. Lāpaṃ gocaraṭṭhāyinanti ca. Tattha <hi rend="bold">ṭhāyāmī</hi>ti tiṭṭhāmi.</p>

<p rend="bodytext"><hi rend="bold">Ḍigatiyaṃ</hi>. Ḍiyati. Ḍemāno. Ḍino vā. ‘‘Ucce sakuṇa ḍemāna, pattayāna vihaṅgama. Vajjesi kho tvaṃ vāmūru’’nti nidassanaṃ.</p>

<p rend="bodytext">Ettha ḍiyatīti <hi rend="bold">ḍemāno</hi>ti nibbacanaṃ gahetabbaṃ.</p>

<p rend="bodytext"><hi rend="bold">Tā pālane</hi>. Tāyati. Aghassa tātā. So nūna kapaṇo tāto, ciraṃ rujjati assame. Tāṇaṃ, parittaṃ, gottaṃ. Tvaṃ khosi upāsaka katakalyāṇo katabhīruttāṇo.</p>

<p rend="bodytext">Tatra <hi rend="bold">paritta</hi>nti mahātejavantatāya samantato sattānaṃ bhayaṃ upaddavaṃ upasaggañca tāyati rakkhatīti parittaṃ, gaṃ tāyatīti <hi rend="bold">gottaṃ</hi>.</p>

<p rend="bodytext"><hi rend="bold">Nata gattavināme. Gattavināmo</hi> gattavikkhepo. Naccati. Naccaṃ. Nigaṇṭho nāṭaputto.</p>

<p rend="bodytext"><hi rend="bold">Dā sodhane</hi>. Dāyati. Dānaṃ. Anuyogadāpanatthaṃ. Anuyogaṃ datvā. Dānaṃ datvā.</p>

<p rend="bodytext"><hi rend="bold">Dā</hi><pb ed="M" n="0.0226" /><hi rend="bold">supane</hi>. Dāyati. Niddāyati. Niddāyanaṃ, niddāyamāno, niddāyanto.</p>

<p rend="bodytext"><hi rend="bold">Dādāne</hi>. Puriso dānaṃ dāyati. <hi rend="bold">Ā</hi>pubbo gahaṇe. Adinnaṃ ādiyati. Sīlaṃ samādiyati. Kamme – purisena dānaṃ dīyati, adinnaṃ ādiyati. Kārite – ādapeti, samādapeti, ādapayati, samādapayati, ye dhammamevādapayanti santo.</p>

<p rend="bodytext"><hi rend="bold">Dā avakhaṇḍane</hi>. Diyati, diyanti. Parittaṃ.</p>

<p rend="bodytext">Ettha ca <hi rend="bold">paritta</hi>nti samantato khaṇḍitattā parittaṃ. Appamattakañhi gomayapiṇḍaṃ <hi rend="bold">paritta</hi>nti vuccati. Tasmā <hi rend="bold">paritta</hi>nti appakassa nāmaṃ kāmāvacarassa ca dhammassa appesakkhattā.</p>

<p rend="bodytext"><hi rend="bold">Dā suddhiyaṃ</hi>. Dāyati. Vodāyati. Vodānaṃ. Akammakoyaṃ dhātu. Tathā hi ‘‘vodāyati sujjhati etenāti <hi rend="bold">vodānaṃ,</hi> samathavipassanā’’ti <hi rend="bold">nettisaṃvaṇṇanāyaṃ</hi> vuttaṃ.</p>

<p rend="bodytext"><hi rend="bold">Dī khaye</hi>. Dīyate. Dīno, ādīnavo.</p>

<p rend="bodytext">Tatra dīnoti parikkhīṇañātidhanādibhāvena dukkhito. <hi rend="bold">Ādīnavo</hi>tiādīnaṃ dukkhaṃ vāti adhigacchati etenātiādīnavo, doso.</p>

<p rend="bodytext"><hi rend="bold">Du paritāpe</hi>. Duyate. Duno, dūto.</p>

<p rend="bodytext"><hi rend="bold">Bhidi bhijjane</hi>. Bhijjanadhammaṃ bhijjati. Bhijjatīti bhinno. Bhijjanaṃ bhedo.</p>

<p rend="bodytext"><hi rend="bold">Chidi chijjane</hi>. Suttaṃ chijjati. Chijjatīti chinno. Evaṃ chiddaṃ. Chijjanaṃ chedo.</p>

<p rend="bodytext"><hi rend="bold">Khidi</hi><pb ed="M" n="0.0227" /><hi rend="bold">dīniye</hi>. Dīnabhāvo <hi rend="bold">dīniyaṃ,</hi> yathā dakkhiyaṃ. Khijjati, khinno, akhinnamati, khedo, khedaṅgato lokahitāya nātho.</p>

<p rend="bodytext">Ettha <hi rend="bold">khedaṅgato</hi>ti kāyikadukkhasaṅkhātaṃ parissamaṃ patto, dukkhamanubhavīti attho.</p>

<p rend="bodytext"><hi rend="bold">Pada gatiyaṃ</hi>. Pajjati. Maggaṃ paṭipajjati. Paṭipattiṃ paṭipajjati. Addhānamaggappaṭipanno hoti, phalasamāpattiṃ samāpajjati. Āpattiṃ āpajjati. Akammakampi bhavati, tesaṃ adhammo āpajjati, pajjo, byagghapajjo, sampadāyo.</p>

<p rend="bodytext">Ettha ca <hi rend="bold">pajjo</hi>ti maggo. Byagghapajje saddulapathe jātoti <hi rend="bold">byagghapajjo,</hi> evaṃnāmako kulaputto. Sampadiyati ñāpiyati dhammo etenāti <hi rend="bold">sampadāyo,</hi> akkhātā.</p>

<p rend="bodytext"><hi rend="bold">Vida sattāyaṃ. Sattā</hi> vijjamānākāro. Vijjati, saṃvijjati. Jātavedo, vijjā, avijjā, vidito.</p>

<p rend="bodytext">Tattha <hi rend="bold">jātavedo</hi>ti aggi. So hi jātova vedayati dhūmajāluṭṭhānena paññāyati, tasmā <hi rend="bold">jātavedo</hi>ti vuccati. <hi rend="bold">Vijjā</hi>ti dhammānaṃ sabhāvaṃ viditaṃ karotīti vijjā, ñāṇaṃ. <hi rend="bold">Avijjā</hi>ti khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ, saccānaṃ tathaṭṭhaṃ, indriyānaṃ adhipatiyaṭṭhaṃ aviditaṃ karotīti avijjā. Dukkhādīnaṃ pīḷanādivasena vuttaṃ catubbidhaṃ atthaṃ aviditaṃ karotīti <hi rend="bold">avijjā,</hi> moho.</p>

<p rend="bodytext"><hi rend="bold">Mada ummāde. Ummādo</hi> nāma muyha naṃ vā sativippavāso vā cittavikkhepo vā. Majjati, pamajjati. Matto, surāmadamatto. Matto ahaṃ mahārāja. Puttamaṃsāni khādayiṃ. Mattahatthī, pamatto, ummatto.</p>

<p rend="gatha1">Appamādo <pb ed="M" n="0.0228" /> amataṃ padaṃ, pamādo maccuno padaṃ;</p>

<p rend="gathalast">Appamattā na miyyanti, ye pamattā yathā matā.</p>

<p rend="bodytext"><hi rend="bold">Mida sinehane</hi>. Mejjati. Mettā, metti, mittaṃ, mitto.</p>

<p rend="bodytext"><hi rend="bold">Antaradhā adassane. Antara</hi>pubbo <hi rend="bold">dhā</hi>dhātu vijjamānassa vatthuno adassane vattati. Antaradhāyati. Antaradhānaṃ, antaradhāyanto. Sā devatā antarahitā. Antarāpidhāyati.</p>

<p rend="bodytext"><hi rend="bold">Budha avagamane. Avagamanaṃ</hi> jānanaṃ. Bujjhati, buddho, buddhi, buddhaṃ, bodho, bodhi. Bujjhitā saccāni. Sakalaṃ buddho, buddhavā, vibodheti, bodhetā, buddho, vibuddho iccādīni.</p>

<p rend="bodytext">Tatra buddhoti bujjhitā saccānīti buddho, bodhetā pajāyāti <hi rend="bold">buddho</hi>. Atha vā pāramitāparibhāvitāya paññāya sabbampi ñeyyaṃ abujjhīti <hi rend="bold">buddho</hi>. Keci pana kammenapi <hi rend="bold">buddha</hi>saddassa siddhaṃ icchantā evaṃ nibbacanaṃ karonti ‘‘sammāsambuddho vata so bhagavāti adhigataguṇavisesehi khīṇāsavehi bujjhitabboti buddho’’ti. Vitthāro pana <hi rend="bold">niddese</hi> vuttanayena gahetabbo. Buddhīti bujjhatīti <hi rend="bold">buddhi</hi>. Evaṃ <hi rend="bold">buddhaṃ bodho bodhi</hi> ca. Atha vā bujjhanaṃ <hi rend="bold">buddhi</hi>. Evaṃ <hi rend="bold">bodho bodhi</hi> ca, sabbametaṃ paññāyādhivacanaṃ.</p>

<p rend="bodytext">Idāni <hi rend="bold">bodhi</hi>saddassa atthuddhāraṃ vadāma. <hi rend="bold">Bodhī</hi>ti hi rukkhopi maggopi sabbaññutaññāṇampi nibbānampi evaṃpaṇṇattiko puggalopi vuccati, tathā hi ‘‘bodhirukkhamūle paṭhamābhisambuddho’’ti ca, ‘‘antarā ca bodhiṃ antarā ca gaya’’nti ca āgataṭṭhāne rukkho bodhīti vuccati. ‘‘Catūsu maggesu ñāṇa’’nti <pb ed="M" n="0.0229" /> āgataṭṭhāne maggo. ‘‘Pappoti bodhiṃ varabhūri sumedhaso’’ti āgataṭṭhāne sabbaññutaññāṇaṃ. ‘‘Patvāna bodhiṃ amataṃ asaṅkhata’’nti āgataṭṭhāne nibbānaṃ. ‘‘Bodhi bhante rājakumāro bhagavato pāde sirasā vandatī’’ti ‘‘ariyasāvako bodhīti vuccatī’’ti ca āgataṭṭhāne evaṃpaṇṇattiko puggalo.</p>

<p rend="bodytext">Atridaṃ vuccati –</p>

<p rend="gatha1">Rukkhe magge ca nibbāne, ñāṇe sabbaññutāya ca;</p>

<p rend="gathalast">Tathā paṇṇattiyañceva, <hi rend="bold">bodhi</hi>saddo pavattati.</p>

<p rend="bodytext">Bujjhatīti <hi rend="bold">bujjhitā,</hi> bodhetīti <hi rend="bold">bodhetā</hi>.</p>

<p rend="bodytext">Ettha ca koci payogo <hi rend="bold">tu</hi>mantādīni ca rūpāni vuccante – ‘‘guyhamatthamasambuddhaṃ, sambodhayati yo naro. Paraṃ sambuddhumarahati. Bujjhituṃ, buddhuṃ, bujjhitvā, bujjhitvāna, bujjhituna, buddhiya, buddhiyāna, buddhā, buddhāna’’ iti bhavanti.</p>

<p rend="bodytext">Tatra <hi rend="bold">asambuddha</hi>nti parehi aññātaṃ, ‘‘asambodha’’ntipi pāṭho, paresaṃ bodhetuṃ ayuttanti attho. <hi rend="bold">Sambuddhu</hi>nti saṃbujjhituṃ. <hi rend="bold">Buddhā</hi>ti bujjhitvā, evaṃ <hi rend="bold">buddhānā</hi>ti etthāpi.</p>

<p rend="bodytext">Keci pana <hi rend="bold">‘‘nāmarūpaparicchede</hi> ‘bodhimaggena budhvā’ti ca, ‘‘budhvā bodhitale yamāha sugato’ti ca <hi rend="bold">dha</hi>kāra<hi rend="bold">va</hi>kārasaññogavato padassa dassanato <hi rend="bold">tvā</hi>paccayantabhāvato ca <hi rend="bold">dha</hi>kāra<hi rend="bold">va</hi>kārasaṃyogavasena ‘‘budhvā’’ti padasiddhi icchitabbā’’ti vadanti, taṃ tādisassa padarūpassa buddhavacane adassanato ca, buddhavacanassa ananukūlatāya ca, parisuddhe ca porāṇapotthake <pb ed="M" n="0.0230" /><hi rend="bold">va</hi>kārasaṃyogavigatassa ‘‘bodhimaggena buddhā’’tica, ‘‘buddhā bodhitale’’ti ca padassa dassanato na gahetabbaṃ. Tathā hi na tādiso pāṭho buddhavacanassa anukūlo hotīti. Na hi buddhavacane vassasatampi vassasahassampi pariyesantā tādisaṃ <hi rend="bold">va</hi>kāra<hi rend="bold">dha</hi>kārasaññogapadaṃ passissanti. Evaṃ ‘‘budhvā’’ti padarūpassa buddhavacanassa ananukūlatā daṭṭhabbā. Tañhi sakkaṭaganthe kataparicayabhāvena vañcitehi vidūhi icchitaṃ, na saddhammanītividūhi. Ettha imāni nidassanapadāni veditabbāni –</p>

<p rend="bodytext">Ko maṃ viddhā nilīyati. Laddhā macco yadicchati. Laddhāna pubbāpariyaṃ visesaṃ, adassanaṃ maccurājassa gacche.</p>

<p rend="gatha1">Ummādantimahaṃ diṭṭhā, āmukkamaṇikuṇḍalaṃ;</p>

<p rend="gathalast">Na supāmi divārattiṃ, sahassaṃva parājito’’ti;</p>

<p rend="bodytext">Tattha <hi rend="bold">viddhā</hi>ti vijjhitvā. <hi rend="bold">Laddhā</hi>ti labhitvā. <hi rend="bold">Laddhānā</hi>ti labhitvāna. <hi rend="bold">Diṭṭhā</hi>ti disvā. Iti ‘‘viddhā laddhā laddhāna diṭṭhā’’ti padāni <hi rend="bold">tvā</hi>paccayena saddhiṃ gatānipi saññogavasena <hi rend="bold">va</hi>kārapaṭibaddhāni na honti, tasmā ‘‘buddhā buddhāna’’ iccetānipi ‘‘laddhā laddhāna’’ iccādīni viya parihīna<hi rend="bold">va</hi>kārasaññogāni eva gahetabbāni. Ye ‘‘budhvā’’ti rūpaṃ icchanti paṭhanti ca, maññe te <hi rend="bold">tvā</hi>paccayo vañceti, tena te vañcanaṃ pāpuṇanti, tasmā tādisaṃ rūpaṃ aggahetvā yo saddanītiyaṃ saddavinicchayo vutto, soyeva āyasmantehi sārato paccetabbo.</p>

<p rend="bodytext"><hi rend="bold">Budha bodhane</hi>. Sakammakākammakoyaṃ dhātu. Tathā hi bodhanasadduccāraṇena jānanaṃ vikasanaṃ niddakkhayo ca gahito, tasmā <hi rend="bold">‘‘budha</hi> ñāṇe, <hi rend="bold">budha</hi> vikasane, <hi rend="bold">budha</hi> niddakkhaye’’ti vuttaṃ hoti. Bujjhati bhagavā, dhamme bujjhati, pabujjhati, padumaṃ bujjhati. Puriso buddho, pabuddho, bodhati, pabodhati iccādīni.</p>

<p rend="bodytext"><hi rend="bold">Saṃdhā</hi><pb ed="M" n="0.0231" /><hi rend="bold">sandhimhi. Saṃ</hi>pubbo <hi rend="bold">dhā</hi>dhātu sandhimhi vattati. Nevassa maddī bhākuṭi, na sandhiyati na rodati. <hi rend="bold">Na sandhiyatī</hi>ti idaṃ aññehi pakaraṇehi asādhāraṇaṃ <hi rend="bold">divādi</hi>rūpaṃ.</p>

<p rend="bodytext"><hi rend="bold">Dhanu yācane</hi>. Mātā hi tava irandhati, vidharassa hadayaṃ dhaniyyati. Idampi asādhāraṇaṃ <hi rend="bold">divādi</hi>rūpaṃ.</p>

<p rend="bodytext"><hi rend="bold">Dhī anādare</hi>. Dhīyate. Dhīno.</p>

<p rend="bodytext"><hi rend="bold">Yudha sampahāre</hi>. Yujjhati. Yodho, yuddhaṃ, caraṇāyudho, <hi rend="bold">ya</hi>kārassa <hi rend="bold">va</hi>kārabhāve ‘‘āvudha’’nti rūpaṃ. Tatra <hi rend="bold">caraṇāyudho</hi>ti kukkuṭo.</p>

<p rend="bodytext"><hi rend="bold">Kudha kope</hi>. Kujjhati. Kodho, kujjhanā, kujjhitattaṃ. Kuddho atthaṃ na jānāti, kuddho dhammaṃ na passati.</p>

<p rend="bodytext"><hi rend="bold">Sudha soceyye. Soceyyaṃ</hi> sucibhāvo. Sujjhati. Suddhi, visuddhi, sujjhanaṃ, suddho, visuddho, parisuddho. Kārite ‘‘sodheti, sodhako’’ iccādīni.</p>

<p rend="bodytext"><hi rend="bold">Sidhu saṃrādhane</hi>. Sijjhati. Siddhi.</p>

<p rend="bodytext"><hi rend="bold">Radha hiṃsāyaṃ</hi>. Rajjhati, virajjhati, aparajjhati. Aparādho.</p>

<p rend="bodytext"><hi rend="bold">Rādha sādha saṃsiddhiyaṃ</hi>. Rādhayati, sādhayati. Ārādhanaṃ, sādhanaṃ. Saparahitaṃ sādhetīti <hi rend="bold">sādhu,</hi> sappuriso. Accantaṃ sādhetabbanti <hi rend="bold">sādhu,</hi> laddhakaṃ sundaraṃ dānasīlādi.</p>

<p rend="bodytext"><hi rend="bold">Vidha vijjhane</hi>. Vijjhati. Paṭivijjhati. Khaṇa viddha, vidhu, vijjhanako, viddho, paṭividdho, vijjhanaṃ, vedho, paṭivedho, vijjhitvā, viddhā, viddhāna. Ko maṃ viddhā nilīyati.</p>

<p rend="bodytext"><hi rend="bold">Idha vuddhiyaṃ</hi>. Ijjhati, samijjhati. Iddhi, ijjhanaṃ, samijjhanaṃ, iddho. Tattha <hi rend="bold">iddhī</hi>ti ijjhanaṃ iddhi. Ijjhanti vā sattā etāya iddhā vuddhā ukkaṃsagatā hontīti <hi rend="bold">iddhi</hi>.</p>

<p rend="bodytext"><hi rend="bold">Gidhu</hi><pb ed="M" n="0.0232" /><hi rend="bold">abhikaṅkhāyaṃ</hi>. Gijjhati, gijjho. Gaddho. Gaddhabādhipubbo. Kāmagiddho na jānāsi. Gedho.</p>

<p rend="bodytext"><hi rend="bold">Rudhi āvaraṇe</hi>. Rujjhati, virujjhati, paṭivirujjhati. Virodhako, viruddho. Rodho, virodho, paṭivirodho, anuvirodho.</p>

<p rend="bodytext"><hi rend="bold">Anuvidhā anukaraṇe. Anuvi</hi>pubbo <hi rend="bold">dhā</hi>dhātu anukriyāyaṃ vattati. Puriso aññassa purisassa kriyaṃ anuvidhīyati tatrāyaṃ pāḷi –</p>

<p rend="gatha1">Dūsito giridattena, hayo sāmassa paṇḍavo;</p>

<p rend="gathalast">Porāṇaṃ pakatiṃ hitvā, tassevānuvidhīyatī’’ti.</p>

<p rend="bodytext"><hi rend="bold">I</hi>dampi asādhāraṇaṃ <hi rend="bold">divādi</hi>rūpaṃ.</p>

<p rend="bodytext"><hi rend="bold">Anurudha kāme. Kāmo</hi> icchā. <hi rend="bold">Anu</hi>pubbo <hi rend="bold">rudha</hi>dhātu icchāyaṃ vattati. Anuruddho, anurodho. Anusmāti kiṃ virodho.</p>

<p rend="bodytext">Tattha <hi rend="bold">anuruddho</hi>ti anurujjhati paṇītaṃ paṇītaṃ vatthuṃ kāmetīti anuruddho. <hi rend="bold">Anurodho</hi>ti anukūlatā. Ayaṃ pāḷi ‘‘so uppannaṃ lābhaṃ anurujjhati, alābhe paṭivirujjhatī’’ti.</p>

<p rend="bodytext"><hi rend="bold">Byadha tāḷane</hi>. Byajjhati. Byādho. <hi rend="bold">Byādho</hi>ti luddho. Taṃ taṃ migaṃ byajjhati tāḷeti hiṃsatīti <hi rend="bold">byādho</hi>.</p>

<p rend="bodytext"><hi rend="bold">Gudha pariveṭhane</hi>. Gujjhati. Godhā.</p>

<p rend="bodytext"><hi rend="bold">Mana ñāṇe</hi>. Maññati, avamaññati, atimaññati. Seyyādivasena maññatīti <hi rend="bold">māno</hi>. ‘‘Maññanā, maññitattaṃ, māno, ahaṅkāro, unnati, ketu, paggaho, avalepo’’ti pariyāyā.</p>

<p rend="bodytext"><hi rend="bold">Jana</hi><pb ed="M" n="0.0233" /><hi rend="bold">janane</hi>. Sakammakoyaṃ dhātu. ‘‘Jaññatī’’timassa rūpaṃ, karotīti attho. Kārite – janesi phussatī mamaṃ. Janayati, sukhaṃ janeti, janayatīti <hi rend="bold">janako,</hi> pitā, yo koci vā nibbattetā. Puthu kilese janetīti <hi rend="bold">puthujjano</hi>. Tattha ‘‘janeti janayatī’’ti rūpāni <hi rend="bold">curādi</hi>gaṇaṃ patvā suddhakatturūpāni bhavanti. Karotīti hi tesaṃ attho. Hetukattuvasenapi tadattho vattabbo ‘‘nibbattetī’’ti.</p>

<p rend="bodytext"><hi rend="bold">Janī pātubhāve. Ī</hi>kārantoyaṃ akammako dhātu, <hi rend="bold">vi</hi>pubbo ce, sakammako. Putto jāyati, jāto. Puthu kilesā jāyanti etthāti <hi rend="bold">puthujjano</hi>. Jananaṃ jāti, ‘‘sañjāti, nibbatti, abhinibbatti, khandhānaṃ pātubhāvo’’ti pariyāyā. Itthī puttaṃ vijāyati, itthī puttaṃ vijātā. So puriso vijātamātuyāpi amanāpo. Upavijaññā itthī. Kārite ‘‘jāpeti, jāpayati. Atthajāpikā paññā’’ti rūpāni.</p>

<p rend="bodytext"><hi rend="bold">Hana hiṃsāyaṃ</hi>. Idha <hi rend="bold">hiṃsā</hi>vacanena ghaṭṭanaṃ gahetabbaṃ. Saddo sotamhi haññati. Paṭihaññati. Buddhassa bhagavato vohāro lokile sote paṭihaññati. Imāni kattupadāni. <hi rend="bold">Bhūvādi</hi>gaṇaṃ pana patvā ‘‘lohena ve haññati jātarūpaṃ, na jātarūpena hananti loha’’nti <hi rend="bold">pāḷiyaṃ</hi> ‘‘haññatī’’ti padaṃ kammapadaṃ, jātarūpaṃ lohena kammārehi haññatīti attho. ‘‘Hanantī’’ti padaṃ kattupadaṃ, lohaṃ jātarūpena kammārā hanantīti hi attho. Ettha <hi rend="bold">hananaṃ</hi> paharaṇanti gahetabbaṃ.</p>

<p rend="bodytext"><hi rend="bold">Rūpa ruppane. Ruppanaṃ</hi> kuppanaṃ ghaṭṭanaṃ pīḷanaṃ. Ruppati. Rūpaṃ, ruppanaṃ. Imassa pana <hi rend="bold">‘‘rūpa</hi> rūpakriyāya’’nti <hi rend="bold">curādi</hi>gaṇe ṭhitassa ‘‘rūpeti rūpayatī’’ti rūpāni bhavanti.</p>

<p rend="bodytext">Tattha <pb ed="M" n="0.0234" /><hi rend="bold">rūpa</hi>nti kenaṭṭhena rūpaṃ? Ruppanaṭṭhena rūpaṃ. Vuttañhetaṃ bhagavatā ‘‘kiñca bhikkhave rūpaṃ? Ruppatīti kho bhikkhave tasmā ‘rūpa’nti vuccati. Kena ruppati? Sītenapi ruppati, uṇhenapi ruppati, jighacchāyapi ruppati, pipāsāyapi ruppati, ḍaṃsamakasavātātapasarīsapasamphassenapi ruppati, ruppatīti kho bhikkhave tasmā ‘rupa’nti vuccatī’’ti.</p>

<p rend="bodytext">Tattha <hi rend="bold">ruppatī</hi>ti kuppati ghaṭṭiyati pīḷiyati, bhijjatīti attho. <hi rend="bold">Bhijjatī</hi>ti vikāraṃ āpajjati, vikārāpatti ca sītādisannipāte visadisarūpappavattiyeva. Ettha ca <hi rend="bold">kuppatī</hi>ti etena kattuatthe rūpapadasiddhiṃ dasseti, <hi rend="bold">ghaṭṭiyati pīḷiyatī</hi>ti etehi kammatthe. Kopādikriyāyeva hi ruppanakriyāti, so pana kattubhūto kammabhūto ca attho bhijjamāno nāma hotīti imassa atthassa dassanatthaṃ <hi rend="bold">‘‘bhijjatīti attho’’</hi>ti vuttaṃ.</p>

<p rend="bodytext">Atha vā <hi rend="bold">ruppatīti rūpa</hi>nti kammakattutthe rūpapadasiddhi vuttā. Vikāro hi ruppananti vuccati, teneva <hi rend="bold">bhijjatīti attho</hi>ti kammakattutthena <hi rend="bold">bhijjatī</hi>ti saddena atthaṃ dasseti. Tattha yadā kammatthe ‘‘ruppatī’’ti padaṃ, tadā ‘‘sītenā’’tiādi kattuatthe karaṇavacanaṃ. Yadā pana ‘‘ruppatī’’ti padaṃ kattuatthe kammakattuatthe vā, tadā hetumhi karaṇavacanaṃ daṭṭhabbaṃ.</p>

<p rend="bodytext"><hi rend="bold">Rūpa</hi>saddo khandha bhava nimitta paccaya sarīra vaṇṇasaṇṭhānādīsu atthesu vattati. Ayañhi ‘‘yaṃ kiñci rūpaṃ atītānāgatapaccuppanna’’nti ettha rūpakkhandhe vattati. ‘‘Rūpūpapattiyā maggaṃ bhāvetī’’ti ettha rūpabhave. ‘‘Ajjhattaṃ arūpasaññī bahiddhārūpāni passatī’’ti <pb ed="M" n="0.0235" /> ettha kasiṇanimitte. ‘‘Sarūpā bhikkhave uppajjanti pāpakā akusalā dhammā, no arūpā’’ti ettha paccaye. ‘‘Ākāso parivārito rūpantveva saṅkhaṃ gacchatī’’ti ettha sarīre. ‘‘Cakkhuñca paṭicca rūpe ca uppajjati cakkhuviññāṇa’’nti ettha vaṇṇe. ‘‘Rūpappamāṇo rūpappasanno’’ti ettha saṇṭhāne. Iccevaṃ –</p>

<p rend="gatha1">Khandhe bhave nimitte ca, sarīre paccayepi ca;</p>

<p rend="gathalast">Vaṇṇe saṇṭhānaādimhi, <hi rend="bold">rūpa</hi>saddo pavattati.</p>

<p rend="bodytext"><hi rend="bold">Kupa kope</hi>. Kuppati. Kuppanti vātassapi eritassa. Kopo, pakopo. Vacīpakopaṃ rakkheyya.</p>

<p rend="bodytext"><hi rend="bold">Tapa santāpe</hi>. Tappati, santappati. Santāpo.</p>

<p rend="bodytext"><hi rend="bold">Tapa pīṇane</hi>. Tappati. Tappanaṃ.</p>

<p rend="bodytext"><hi rend="bold">Dapa hāse</hi>. Dappati.</p>

<p rend="bodytext"><hi rend="bold">Dīpa dittiyaṃ</hi>. Dippati. Dīpo.</p>

<p rend="bodytext"><hi rend="bold">Lupa adassane</hi>. Luppanaṃ, lopo, lutti.</p>

<p rend="bodytext"><hi rend="bold">Khipa peraṇe</hi>. Khippati. Khippaṃ.</p>

<p rend="bodytext"><hi rend="bold">Lubha giddhiyaṃ</hi>. Lubbhati. Attanoyeva jaṇṇukaṃ olubbha tiṭṭhati. Lubbhanaṃ, lobho, lubbhitvā, lubbhitvāna, lubbhiya, lubbhiyāna, olubbhitvā, olubbhitvāna, olubbhiya, olubbhiyāna, lubbhituṃ, olubbhituṃ.</p>

<p rend="bodytext">Tattha <hi rend="bold">lobho</hi>ti lubbhanti tena sattā, sayaṃ vā lubbhati, lubbhanamattameva vā tanti lobho. Ettha pana ‘‘lobho lubbhanā <pb ed="M" n="0.0236" /> lubbhitattaṃ rāgo taṇhā tasiṇā mucchā ejā vanaṃ vanatho’’ iccādīni lobhassa bahunāmāni veditabbāni.</p>

<p rend="bodytext"><hi rend="bold">Khubha sañcalane</hi>. Khubbhati, saṃkhubbhati. Khubbhitthanagaraṃ. Saṅkhobho. Kārite – khobheti, khobhayati.</p>

<p rend="bodytext"><hi rend="bold">Samu upasame</hi>. Cittaṃ sammati, upasammati, vūpasammati, samaṇo, santi, santo.</p>

<p rend="bodytext">Ettha <hi rend="bold">samaṇo</hi>ti sammati santacitto bhavatīti samaṇo. Kāritavasena pana kilese sameti upasametīti <hi rend="bold">samaṇo</hi>ti nibbacanaṃ daṭṭhabbaṃ. Tathā hi ‘‘yaṃ sametīti idaṃ ariyaṃ. Samayatītidha sattāna’’nti dve kāritarūpāni.</p>

<p rend="bodytext"><hi rend="bold">Samu khede nirodhe ca. Khedo</hi>. Kilamanaṃ. <hi rend="bold">Nirodho</hi> abhāvagamanaṃ. Addhānamaggappaṭipannassa kāyo sammati. Aggi sammati. Santo.</p>

<p rend="bodytext"><hi rend="bold">Santa</hi>saddo ‘‘dīghaṃ santassa yojana’’ntiādīsu kilantabhāve āgato. ‘‘Ayañca vitakko ayañca vicāro santā honti samitā’’tiādīsu niruddhabhāve. ‘‘Adhigato kho myāyaṃ dhammo gambhīro duddaso duranubodho santo paṇīto’’tiādīsu santañāṇagocaratāyaṃ. ‘‘Upasantassa sadā satīmato’’tiādīsu kilesavūpasame. ‘‘Santo have sabbhi pavedayantī’’tiādīsu sādhūsu. ‘‘Pañcime bhikkhave mahācorā santo saṃvijjamānā’’tiādīsu atthibhāve. Etthetaṃ vuccati –</p>

<p rend="gatha1">‘‘Kilantatte <pb ed="M" n="0.0237" /> niruddhatte, santadhīgocarattane;</p>

<p rend="gatha2">Kilesūpasame ceva, atthibhāve ca sādhusu;</p>

<p rend="gathalast">Imesu chasu ṭhānesu, <hi rend="bold">santa</hi>saddo panāgato’’ti.</p>

<p rend="bodytext"><hi rend="bold">Damu damane</hi>. Dammati. Danto, damo, damanaṃ. Kārite ‘‘cittaṃ dameti, damayatī’’ti rūpāni.</p>

<p rend="bodytext">Tattha <hi rend="bold">damo</hi>ti indriyasaṃvarādīnaṃ etaṃ nāmaṃ. ‘‘Saccena danto damasā upeto. Vedantagū vusitabrahmacariyo’’ti ettha hi indriyasaṃvaro ‘‘damo’’ti vutto. ‘‘Yadi saccā damā cāgā, khantyā bhiyyodha vijjatī’’ti ettha paññā ‘‘damo’’ti vuttā. ‘‘Dānena damena saṃyamena saccavajjenā’’ti ettha uposathakammaṃ ‘‘damo’’ti vuttaṃ. ‘‘Damupasamenā’’ti ettha khanti ‘‘damo’’ti vuttā. Iccevaṃ –</p>

<p rend="gatha1">‘‘Indriyasaṃvaro paññā, khanti cāpi uposatho;</p>

<p rend="gathalast">Ime atthā pavuccanti, <hi rend="bold">dama</hi>saddena sāsane’’ti.</p>

<p rend="bodytext"><hi rend="bold">Yā gatipāpuṇesu</hi>. Yāyati, yāyanti. Pariyāyo. Yāyamāno mahārājā, addā sīdantare nage. Yāyanto. Yāyantamanuyāyati. Yātānuyāyī. Yāyituṃ, yāyitvā iccādīni.</p>

<p rend="bodytext">Ettha <hi rend="bold">pariyāya</hi>saddassa atthuddhāro vuccate, <hi rend="bold">pariyāya</hi>saddo vāradesanākāraṇesu samantato gantabbaṭṭhāne ca sadise ca vattati. ‘‘Kassa nu kho ānanda ajja pariyāyo bhikkhuniyo ovaditu’’ntiādīsu hi vāre vattati. ‘‘Madhupiṇḍikapariyāyotinaṃ dhārehī’’tiādīsu desanāyaṃ. ‘‘Imināpi kho te rājañña pariyāyena evaṃ hotū’’tiādīsu <pb ed="M" n="0.0238" /> kāraṇe. ‘‘Pariyāyapatho’’tiādīsu samantato gantabbaṭṭhāne. <hi rend="bold">‘‘Kopa</hi>saddo khobhapariyāyo’’tiādīsu sadise vattati. Iccevaṃ –</p>

<p rend="gatha1">Pariyāyaravo vāra-desanākāraṇesu ca;</p>

<p rend="gathalast">Samantatova gantabba-ṭṭhāne ca sadise siyā.</p>

<p rend="bodytext"><hi rend="bold">Ri vasane</hi>. Riyati.</p>

<p rend="bodytext"><hi rend="bold">Vilī vilīnabhāve</hi>. Sappi vilīyati. Kārite vilāpayati.</p>

<p rend="bodytext"><hi rend="bold">Vā gatigandhanesu</hi>. Vāyati. Vāyo, vāto.</p>

<p rend="bodytext"><hi rend="bold">Sivu tantasantāne</hi>. Sibbati, saṃsibbati. Sibbaṃ, sibbanto. Kārite – sibbeti, sibbayati, sibbāpeti, sibbāpayati.</p>

<p rend="bodytext"><hi rend="bold">Sivu gatisosanesu</hi>. Sibbati.</p>

<p rend="bodytext"><hi rend="bold">Dhivu khivu nidassane</hi>. Dhibbati. Khibbati.</p>

<p rend="bodytext"><hi rend="bold">Sā tanukaraṇe</hi>. Siyati, siyanti.</p>

<p rend="bodytext"><hi rend="bold">Sā antakammani</hi>. Siyati anavasesato mānaṃ siyati samucchindatīti aggamaggo <hi rend="bold">mānasa</hi>nti hi vuttaṃ.</p>

<p rend="bodytext"><hi rend="bold">Sā assādane</hi>. Rasaṃ sāyati. Sāyitaṃ, sāyanaṃ.</p>

<p rend="bodytext"><hi rend="bold">Si pāṇippasave</hi>. Sūyati, pasūyati. Pasūtā gāvī.</p>

<p rend="bodytext"><hi rend="bold">Kusu haraṇadittīsu</hi>. Kusayati.</p>

<p rend="bodytext"><hi rend="bold">Silisa āliṅgane</hi>. Silissati. Sileso.</p>

<p rend="bodytext"><hi rend="bold">Kilisa upatāpe</hi>. Kilissati, saṃkilissati. Kileso, saṃkileso. <hi rend="bold">I</hi>kāralope klissati kleso <pb ed="M" n="0.0239" /> iccādīni. Apica malīnatāpi <hi rend="bold">kilisa</hi>saddena vuccati, kiliṭṭhavatthaṃ paridahati. ‘‘Cittena saṃkiliṭṭhena, saṃkilissanti māṇavā’’tiādīsu dhātūnaṃ anekatthatāya.</p>

<p rend="bodytext"><hi rend="bold">Masa appībhāve khamāyañca</hi>. Massati.</p>

<p rend="bodytext"><hi rend="bold">Līsa appībhāve</hi>. Lissati. Leso. ‘‘Lisa lesane’’tipi paṭhanti ācariyā.</p>

<p rend="bodytext"><hi rend="bold">Tasa pipāsāyaṃ</hi>. Tassati, paritassati. Paritassanā, tasiṇā, tasito.</p>

<p rend="bodytext"><hi rend="bold">Dusa dosane</hi>. Dussati. Doso, dosanaṃ, dosito.</p>

<p rend="bodytext"><hi rend="bold">Dusa appītiyaṃ</hi>. Dussati, padussati. Doso, padoso, duṭṭho, paduṭṭho, dūsako, dūsito, dūsanā.</p>

<p rend="bodytext"><hi rend="bold">Asu khepe. Khepo</hi> khipanaṃ. Assati. Nirassatiādiyati ca dhammaṃ. Issāso.</p>

<p rend="bodytext">Ettha ca <hi rend="bold">nirassatī</hi>ti chaḍḍeti satthāraṃ tathā dhammakkhānādīni. <hi rend="bold">Issāso</hi>ti usuṃ assati khipatīti issāso, dhanuggaho.</p>

<p rend="bodytext"><hi rend="bold">Yasu payatane</hi>. Yassati. Niyasakammaṃ.</p>

<p rend="bodytext">Ettha ca yena vinayakammena ‘‘nissāya te vatthabba’’nti niyassiyati bhajāpiyatīti niyaso bālaṃ, taṃ niyasakammaṃ nāma. ‘‘Karohi me yakkha niyasakamma’’nti ettha pana niggahakammaṃ niyasakammaṃ nāma.</p>

<p rend="bodytext"><hi rend="bold">Bhassa bhassane</hi>. Bhassati. Bhassaṃ, bhassakārako.</p>

<p rend="bodytext"><hi rend="bold">Vasa sadde</hi>. Sakuṇo vassati. Adhamo migajātānaṃ, siṅgālo tāta vassati. Maṇḍūko vassati.</p>

<p rend="bodytext"><hi rend="bold">Nasa</hi><pb ed="M" n="0.0240" /><hi rend="bold">adassane</hi>. Nassanadhammaṃ nassati. Panassati. Vinassati. Nassa vasali, cara pire vinassa. Naṭṭho, vinaṭṭho. Kārite – nāseti, nāsayati.</p>

<p rend="bodytext"><hi rend="bold">Susa sosane</hi>. Paṇṇaṃ sussati. Kārite – vāto paṇṇaṃ soseti, sosayati. Kamme – vātena paṇṇaṃ sosiyati. Bhāve kriyāpadamappasiddhaṃ. Soso, sukkhaṃ kaṭṭhaṃ. Sussaṃ, sussanto. Sussamāno dahado.</p>

<p rend="bodytext"><hi rend="bold">Tusa tuṭṭhiyaṃ</hi>. Tussati, santussati. Santuṭṭhi, santoso, tosanaṃ, tuṭṭhabbaṃ, tussitabbaṃ, tusitā. Kārite ‘‘toseti’’ iccādīni.</p>

<p rend="bodytext"><hi rend="bold">Hā parihāniyaṃ</hi>. Hāyati, parihāyati. Hāyanti tattha vaḷavā. Bhāve ‘‘bhayaṃ vā chambhitattaṃ vā lomahaṃso vā, so pahīyissatī’’ti ca ‘‘rāgo pahīyatī’’ti ca rūpaṃ. Kamme kriyāpadamappasiddhaṃ. ‘‘Rāgo pahīyatī’’ti idaṃ pana <hi rend="bold">‘‘hā</hi> cāge’’ti vuttassa <hi rend="bold">bhūvādi</hi>gaṇikadhātussa rūpaṃ ‘‘rāgaṃ pajahatī’’ti kattupadassa dassanato.</p>

<p rend="bodytext"><hi rend="bold">Naha bandhane</hi>. Nayhati. Upanayhati. Sannayhati. Sannāho. Sannaddho.</p>

<p rend="bodytext"><hi rend="bold">Muha vecitte</hi>. Muyhati, sammuyhati, pamuyhati. Moho, pamoho. Mūḷho. Momūho puriso. Momūhaṃ cittaṃ. Kārite – moheti. Pamohako. Ettha ca <hi rend="bold">momūho</hi>ti avisadatāya momūho, mahāmūḷhoti attho.</p>

<p rend="bodytext"><hi rend="bold">Saha suha sattiyaṃ</hi>. Sayhati. Suyhati.</p>

<p rend="bodytext"><hi rend="bold">Nhā</hi><pb ed="M" n="0.0241" /><hi rend="bold">soceyye</hi>. Nhāyati, appakkharānaṃ bahubhāve nahāyati. Nahāyitvā, nhāyitvā. Nahānaṃ, nhānaṃ. Sīsaṃ nhāto. Ettha ca <hi rend="bold">sīsaṃ nhāto</hi>ti sīsaṃ dhovitvā nhātoti attho gahetabbo porāṇehi anumatattā.</p>

<p rend="bodytext"><hi rend="bold">Siniha pītiyaṃ</hi>. Siniyhati. Sinehako, sinehito, siniddho. Putte sineho ajāyatha. <hi rend="bold">I</hi>kāralopena sneho. Tathā hi ‘‘nisnehamabhikaṅkhāmī’’ti pāḷi dissati.</p>

<p rend="bodytext"><hi rend="bold">Viriḷa lajjāyaṃ codane ca</hi>. Viriḷito. Lajjāvasena attho pasiddho, na codanāvasena. Tathā hi <hi rend="bold">‘‘viriḷito</hi>ti lajjito’’ti atthasaṃvaṇṇakā garū vadanti ‘‘lajjanākārappatto’’ti ca.</p>

<p rend="gatha1"><hi rend="bold">Divādī</hi> ettakā diṭṭhā, dhātavo me yathābalaṃ;</p>

<p rend="gathalast">Suttesvaññepi pekkhitvā, gaṇhavho atthayuttitoti.</p>

<p rend="centre"><hi rend="bold">Divādi</hi>gaṇoyaṃ.</p>

<p rend="subhead">Svādigaṇika</p>

<p rend="bodytext"><hi rend="bold">Su savane</hi>. ‘‘Suṇoti, suṇāti. Suṇiṃsu. Paṭissuṇi, paṭissuṇiṃsu. Assosi, assosuṃ. Paccassosi, paccassosuṃ’’ iccādīni, ‘‘suṇissati, sossati’’ iccādīni ca bhavanti. Abbhāsavisaye ‘‘sussūsati, sussūsā’’ iccādīni. Anabbhāsavisaye – sāvako, soto, suṇaṃ, suṇanto, suṇamāno, suyyamāno, savanaṃ, sutaṃ. Asuyitthāti vā sutaṃ. Sutavā, sotaṃ, soṇo, suṇituṃ, sotuṃ. Suṇitvā, suṇiya, suṇiyāna, sutvā, sutvāna. Kārite – sāveti, sāvayati. Kamme – saddo suyyati, sūyati ca. Bhāve padarūpamappasiddhaṃ.</p>

<p rend="bodytext">Tattha <pb ed="M" n="0.0242" /><hi rend="bold">sāvako</hi>ti antevāsiko, so duvidho āgatapphalo anāgatapphalo ca, tattha āgatapphalo savanante ariyāya jātiyā jātoti ‘‘sāvako’’ti vuccati, itaro garūnaṃ ovādaṃ suṇātīti ‘‘sāvako’’ti. Sāvako, antevāsiko, sissoti pariyāyā.</p>

<p rend="bodytext">Ettha <hi rend="bold">suta</hi>saddassa atthuddhāraṃ vadāma saddhiṃ <hi rend="bold">sota</hi>saddassa atthuddhārena. <hi rend="bold">Suta</hi>saddo saupasaggo anupasaggo ca anupapadena, <hi rend="bold">suta</hi>saddo ca –</p>

<p rend="gatha1">Gamane vissute tinte, niyogo’pacitepi ca;</p>

<p rend="gathalast">Sadde ca sotadvārānu-sārañātesu dissati.</p>

<p rend="bodytext">Tathā hi ‘‘senāya pasuto’’tiādīsu gacchantoti attho. ‘‘Sutadhammassa passato’’tiādīsu vissutadhammassāti attho. ‘‘Avassutā avassutassa purisapuggalassā’’tiādīsu tintassāti attho. ‘‘Ye jhānappasutā dhīrā’’tiādīsu anuyuttāti attho. ‘‘Tumhehi puññaṃ pasutaṃ anappaka’’ntiādīsu upacitanti attho. ‘‘Diṭṭhaṃ sutaṃ mutaṃ viññāta’’ntiādīsu saddoti attho. ‘‘Bahussuto hoti sutadharo sutasannicayo’’tiādīsu sotadvārānusāraviññātadhammadharoti attho.</p>

<p rend="bodytext"><hi rend="bold">Sota</hi>saddopi anekatthappabhedo. Tathā hesa –</p>

<p rend="gatha1">Maṃsaviññāṇañāṇesu, taṇhādīsu ca dissati;</p>

<p rend="gathalast">Dhārāyaṃ ariyamagge, cittasantatiyampi ca.</p>

<p rend="bodytext">‘‘Sotāyatanaṃ <pb ed="M" n="0.0243" />, sotadhātu, sotindriya’’ntiādīsu <hi rend="bold">sota</hi>saddo maṃsasote dissati, ‘‘sotena saddaṃ sutvā’’tiādīsu sotaviññāṇe. ‘‘Dibbāya sotadhātuyā’’tiādīsu ñāṇasote. ‘‘Yāni sotāni lokasminti, yāni etāni sotāni mayā kittitāni pakittitāni ācikkhitāni desitāni paññapitāni paṭṭhapitāni vivaritāni vibhattāni uttānīkatāni pakāsitāni. Seyyathidaṃ? Taṇhāsoto diṭṭhisoto kilesasoto duccaritasoto avijjāsoto’’tiādīsu pañcasu dhammesu. ‘‘Addasā kho bhagavā mahantaṃ dārukkhandhaṃ gaṅgāya nadiyā sotena vuyhamāna’’ntiādīsu udakadhārāyaṃ. ‘‘Ariyassetaṃ āvuso aṭṭhaṅgikassa maggassa adhivacanaṃ, yadidaṃ soto’’tiādīsu ariyamagge. ‘‘Purisassa ca viññāṇasotaṃ pajānāti ubhayato abbocchinnaṃ idhaloke patiṭṭhitañca paraloke patiṭṭhitañcā’’tiādīsu cittasantatiyanti.</p>

<p rend="bodytext"><hi rend="bold">Soṇo</hi>ti sunakho. So hi sāmikassa vacanaṃ suṇātīti soṇoti vuccati.</p>

<p rend="bodytext">Imāni tadabhidhānāni –</p>

<p rend="gatha1">Sunakho sārameyyo ca, suṇo sūno ca kukkuro;</p>

<p rend="gathalast">Soṇo svāno suvāno ca, sāḷuro migadaṃsano.</p>

<p rend="gatha1">Sā sunidhāti’me saddā, pumānesu pavattare;</p>

<p rend="gathalast">Sunakhī kukkurī sī’ti, ime itthīsu vattare.</p>

<p rend="gatha1">Sunakhā sārameyyāti, ādi bahuvaco pana;</p>

<p rend="gathalast">Pavattati pumitthīsu, aññatrāpi ayaṃ nayo;</p>

<p rend="gatha1">Kukkuroti <pb ed="M" n="0.0244" /> ayaṃ tattha, bālakāle ravena ve;</p>

<p rend="gathalast">Mahallakepi sunakhe, rūḷhiyā sampavattati.</p>

<p rend="bodytext">Tathā hi aṭṭhakathācariyā <hi rend="bold">kukkurajātake</hi> ‘‘ye kukkurā rājakulamhi vaḍḍhā, koleyyakā vaṇṇabalūpapannā’’tiimasmiṃpadese evamatthaṃ vaṇṇayiṃsu ‘‘ye kukkurāti ye sunakhā. Yathā hi taruṇopi passāvo pūtimuttanti tadahujātopi siṅgālo ‘‘jarasiṅgālo’ti, komalāpi gaḷācīlatā ‘pūtilatā’ti, suvaṇṇavaṇṇopi kāyo ‘pūtikāyo’ti vuccati, evameva vassasatikopi sunakho ‘kukkuro’ti vuccati, tasmā mahallakā kāyūpapannāpi te ‘kukkurā’tveva vuttā’’ti.</p>

<p rend="bodytext"><hi rend="bold">Ki hiṃsāyaṃ</hi>. Kiṇoti, kiṇāti, kiṇanti.</p>

<p rend="bodytext"><hi rend="bold">Saka sāmatthiye</hi>. Samatthabhāvo <hi rend="bold">sāmatthiyaṃ,</hi> yathā dakkhiyaṃ. Sakkuṇāti, sakkuṇanti. Asakkhi. Sakkhissati. Sakko. Sakkī.</p>

<p rend="bodytext">Ettha <hi rend="bold">sakko</hi>ti devarājā. So hi parahitaṃ sakahitañca kātuṃ sakkuṇātīti sakko. Apica sakyakulajāto yo kocipi. Tathā hi ‘‘atha kho mahānāmo sakko’’tiādi vuttaṃ. ‘‘Bhagavantañca piṅgiyo maṃ sakka samuddharāhīti ālapi. Sakyā vata bho kumārā paramasakyā vata bho kumārā’’ti vacanamupādāya sabbepi sakyakule jātā ‘‘sakyā’’ti ca ‘‘sākiyā’’ti ca ‘‘sakkā’’ti ca vuccanti. Ettha <hi rend="bold">svādi</hi>ttepi anekassaradhātuto ekova uṇāpaccayo hoti, na ṇu ṇāpaccayāti daṭṭhabbaṃ.</p>

<p rend="bodytext"><hi rend="bold">Khī</hi><pb ed="M" n="0.0245" /><hi rend="bold">khaye</hi>. Khīṇoti. Khīṇāti. Khīṇā jāti. Khīṇo. Ayogā bhūrisaṅkhayo.</p>

<p rend="bodytext"><hi rend="bold">Ge sadde</hi>. Giṇoti, giṇāti.</p>

<p rend="bodytext"><hi rend="bold">Ci caye. Ṇa</hi>kārassa <hi rend="bold">na</hi>kārattaṃ. Pākāraṃ cinoti. Citaṃ kusalaṃ. Ceto puggalo.</p>

<p rend="bodytext"><hi rend="bold">Ru upatāpe</hi>. Ruṇoti, ruṇāti.</p>

<p rend="bodytext"><hi rend="bold">Rādha sādha saṃsiddhiyaṃ</hi>. Rādhuṇāti. Sādhuṇāti. Rādhanaṃ. Ārādhanaṃ. Sādhanaṃ.</p>

<p rend="bodytext"><hi rend="bold">Pī pītiyaṃ</hi>. Pīṇoti, pīṇāti. Pīti, piyo.</p>

<p rend="bodytext"><hi rend="bold">Apa pāpuṇe sambhu</hi> ca. Pāpuṇoti, pāpuṇāti. Patto. Sabbaññutaṃ satthā patto. Sampatto yamasādhanaṃ. Sambhuṇāti, na kiñci atthaṃ abhisambhuṇāti. Sambhuṇanto, abhisambhuṇamāno.</p>

<p rend="bodytext">Tattha <hi rend="bold">patto</hi>ti <hi rend="bold">pa</hi>saddo upasaggo ‘‘pappotī’’ti ettha <hi rend="bold">pa</hi>saddo viya. Tathā hi ‘‘patto’’ti ettha pāpuṇīti atthe <hi rend="bold">pa</hi>pubbassa <hi rend="bold">apa</hi>dhātussa <hi rend="bold">pa</hi>kāre lutte <hi rend="bold">ta</hi>paccayassa dvibhāvo bhavati. Tattha <hi rend="bold">na abhisambhuṇātī</hi>ti na sampāpuṇāti, na sādhetīti vuttaṃ hoti.</p>

<p rend="bodytext"><hi rend="bold">Khipa khepe</hi>. Khipuṇāti. Khippaṃ. <hi rend="bold">Khippa</hi>nti macchapañjaro.</p>

<p rend="bodytext"><hi rend="bold">Āpa byāpane</hi>. Āpuṇāti. Āpo.</p>

<p rend="bodytext"><hi rend="bold">Mi pakkhepane</hi>. Minoti. Mitto.</p>

<p rend="bodytext">Ettha ca sabbaguyhesu nimiyati pakkhipiyatīti <hi rend="bold">mitto</hi>. ‘‘Mitto have sattapadena hotī’’ti vacanaṃ pana vohāravasena vuttaṃ, na atthavasena. Vucceyya ce, yo koci avissāsiko <pb ed="M" n="0.0246" /> attano paṭiviruddhopi ca mitto nāma bhaveyya, na cevaṃ daṭṭhabbaṃ. Evañca pana daṭṭhabbaṃ ‘‘sattapadavītihāramattenapi saha gacchanto saha gacchantassa piyavācānicchāraṇena aññamaññaṃ ālāpasallāpakaraṇamattena mitto nāma hotīti vattabbaṃ. Kiṃkāraṇā? Daḷhavissāso mitto nāma na bhaveyyāti mittassa guṇapasaṃsāvasena evaṃ vutta’’nti.</p>

<p rend="bodytext"><hi rend="bold">Vu saṃvaraṇe</hi>. Vuṇoti, vuṇāti, saṃvuṇoti, saṃvuṇāti. Paṇḍito sīlasaṃvuto.</p>

<p rend="bodytext"><hi rend="bold">Su abhisave. Abhisavo</hi> nāma pīḷanaṃ manthanaṃ sandhānaṃ sinhānaṃ vā. Suṇoti, suṇāti.</p>

<p rend="bodytext"><hi rend="bold">Si bandhane</hi>. Sinoti.</p>

<p rend="bodytext"><hi rend="bold">Si nisāne</hi>. Siṇoti, siṇāti. Nisitasatthaṃ.</p>

<p rend="gatha1">Na hi nūnāyaṃ sā khujjā, labhati jivhāya chedanaṃ;</p>

<p rend="gathalast">Sunisitena satthena, evaṃ dubbhāsitaṃ bhaṇaṃ;</p>

<p rend="bodytext">Ettha <hi rend="bold">bhaṇa</hi>nti bhaṇantī.</p>

<p rend="bodytext"><hi rend="bold">Vusa pāgabbiye. Pāgabbiyaṃ</hi> nāma kāyavācāmanehi pagabbabhāvo. Vusuṇāti.</p>

<p rend="bodytext"><hi rend="bold">Asu byāpane</hi>. Asuṇāti. Assu.</p>

<p rend="bodytext"><hi rend="bold">Hi gatibuddhīsu upatāpe ca</hi>. Hinoti.</p>

<p rend="bodytext">Ettha pana asamānantattepi samānatthānaṃ samodhānaṃ vuccati.</p>

<p rend="bodytext"><hi rend="bold">Tika tiga sagha dikkha kivi ciri jiri dāsa du hiṃsāyaṃ</hi>. Tikuṇāti. Tiguṇāti. Saghuṇāti. Dikkhuṇāti. Kivuṇāti <pb ed="M" n="0.0247" />. Ciruṇāti. Jiruṇāti. Dāsuṇāti. Duṇoti, duṇātīti rūpāni hiṃsāvācakāni bhavanti.</p>

<p rend="gatha1"><hi rend="bold">Suvādī</hi> ettakā diṭṭhā, dhātavo me yathābalaṃ;</p>

<p rend="gathalast">Suttesvaññepi pekkhitvā, gaṇavho atthayuttito.</p>

<p rend="centre"><hi rend="bold">Svādi</hi>gaṇoyaṃ.</p>

<p rend="subhead">Kiyādigaṇika</p>

<p rend="bodytext"><hi rend="bold">Kī dabbavinimaye. Dabbavinimayo</hi> kayavikkayavasena bhaṇḍassa parivattanaṃ. Kiṇāti, kiṇanti. Vikkiṇāti, vikkiṇanti. Ketuṃ, kiṇituṃ. Vikketuṃ, vikkiṇituṃ. Kiṇitvā, vikkiṇitvā. Kītaṃ bhaṇḍaṃ. Kayo, vikkayo. Vikkiṇeyya haneyya vā.</p>

<p rend="bodytext"><hi rend="bold">Khi gatiyaṃ</hi>. Khiṇāti. Atikhiṇo saro. Khaṃ, khāni. <hi rend="bold">Na</hi>kārassa <hi rend="bold">ṇa</hi>kārattaṃ.</p>

<p rend="bodytext">Tattha <hi rend="bold">khiṇātī</hi>ti gacchati. <hi rend="bold">Atikhino</hi>ti atigato. Atrāyaṃ pāḷi ‘‘senti cāpātikhiṇāva, purāṇāni anutthuna’’nti. Tattha <hi rend="bold">cāpātikhiṇā</hi>’ti cāpato atikhiṇā atigatā. <hi rend="bold">Aṭṭhakathāyaṃ</hi> pana <hi rend="bold">‘‘cāpātikhiṇā</hi>ti cāpato atikhiṇā cāpā vinimuttāti attho’’ti padatthavivaraṇaṃ kataṃ, tampi gatatthaññeva sandhāya adhippāyatthavasena katanti daṭṭhabbaṃ. Tatra <hi rend="bold">kha</hi>nti saggo. So hi katapuññehi gantabbattā ‘‘kha’’nti vuccati. <hi rend="bold">Khānī</hi>ti saggā.</p>

<p rend="bodytext"><hi rend="bold">Ci caye</hi>. Puññaṃ cināti. Pākāraṃ cināti. Pāramiyo vicināti, vicinati ca. Pupphaṃ ocināti, ocinati vā. Pacināti. Pacinitvā. Citaṃ kusalaṃ. Cayo sañcayo. Cito pākāro. Cinātīti ceto, iṭṭhakavaḍḍhakī. Yo satto puññasañcayo <pb ed="M" n="0.0248" />. ‘‘Sañcayo rāsi samūho piṇḍo gaṇo saṅgho kadambo vaggo karo ghaṭā’’iccevamādayo pariyāyā.</p>

<p rend="bodytext"><hi rend="bold">Ji jaye</hi>. Jināti, vijināti, jiniyati. Jetā, jino. Jito māro. Māraṃ jito. Jitavā, jitāvī, jitabbo, jeyyo, jayanaṃ, jitaṃ, vijitaṃ, jayo, parājayanaṃ, parājayo. Yassa jitaṃ nāvajīyati. Jitamassa noyāti koci loke. Jayo hi buddhassa sirīmato ayaṃ, mārassa ca pāpimato parājayo.</p>

<p rend="bodytext">Tattha <hi rend="bold">jetā</hi>ti jinātīti jetā, yo koci puggalo. Ajinīti <hi rend="bold">jino,</hi> sabbaññū dhammarājā. Kiṃ so ajini? Pāpake akusale dhamme mārādiarayo ca. Iti pāpake akusale dhamme mārādayo ca arayo ajinīti <hi rend="bold">jino</hi>. Vuttampi cetaṃ –</p>

<p rend="gatha1">‘‘Mādisā ve jinā honti, ye pattā āsavakkhayaṃ;</p>

<p rend="gathalast">Jitā me pāpakā dhammā, tasmāhaṃ upaka jino’’ti,</p>

<p rend="bodytext">‘‘Tathāgato bhikkhave abhibhū anabhibhūto’’ti ca.</p>

<p rend="bodytext"><hi rend="bold">Jina</hi>saddo hi kevalo sabbaññumhi pavattati, sopapado pana paccekabuddhādīsu tamhi ca yathārahaṃ pavattati. ‘‘Paccekajino, odhijino, anodhijino, vipākajino, avipākajino’’ti imānettha nidassanapadāni.</p>

<p rend="bodytext"><hi rend="bold">Ji jāniyaṃ</hi>. Jināti, na jināti na jāpaye, jino rathassaṃ maṇikuṇḍale ca, putte ca dāre ca tatheva jino. Jino dhanañca dāse ca.</p>

<p rend="bodytext"><hi rend="bold">Ñā</hi><pb ed="M" n="0.0249" /><hi rend="bold">avabodhane</hi>. Jānāti, ñāyati, nāyati. Animittā na nāyare. Jaññā so yadi hāpaye. Mā maṃ jaññūti icchati. ‘‘Ime amhāka’’nti ñātabbaṭṭhena ñāti, ñātako. Ñātimittā suhajjā ca. Ñātako no nisinnoti. Ñātabbaṃ ñeyyaṃ, saṅkhāravikāralakkhaṇanibbānapaññattidhammā. Īdisesu ṭhānesu <hi rend="bold">ñeyya</hi>saddo ekantena napuṃsako, vāccaliṅgatte sabbaliṅgiko, yathā? Ñeyyo phasso. Ñeyyā vedanā. Ñeyyaṃ cittaṃ. Ñeyyo puriso, ñeyyā itthī, ñeyyaṃ dhananti ca.</p>

<p rend="bodytext"><hi rend="bold">Thu abhitthave</hi>. Thunāti. Abhitthunāti. Thuti, abhitthuti. Thavanā, abhitthavanā, thuto, abhitthuto.</p>

<p rend="bodytext"><hi rend="bold">Thu nitthunane</hi>. Thunāti.</p>

<p rend="gatha1">Uṭṭhehi revate supāpadhamme,</p>

<p rend="gatha2">Apārutadvāre adānasīle;</p>

<p rend="gatha3">Nessāma taṃ yattha thunanti duggatā,</p>

<p rend="gatha2">Samappitā nerayikā dukkhena;</p>

<p rend="gathalast">Purāṇāni anutthuna’’nti ca payogo.</p>

<p rend="bodytext"><hi rend="bold">Du hiṃsāyaṃ</hi>. Dunāti. Mittaddu. Dumo.</p>

<p rend="bodytext">Ettha <hi rend="bold">mittaddū</hi>ti mittaṃ dunāti hiṃsati dubbhatīti mittaddu. Atra ‘‘vedā na tāṇāya bhavanti tassa, mittadduno bhūnahuno narassā’’ti pāḷi nidassanaṃ. <hi rend="bold">Dumo</hi>ti duniyati gehasambhārādiatthāya hiṃsiyati chindiyati, paṇṇapupphādiatthikehi vā paṇṇapupphādiharaṇena pīḷiyatīti <hi rend="bold">dumo</hi>.</p>

<p rend="bodytext"><hi rend="bold">Dhū kampane</hi>. Dhunāti. Dhūmo, dhonā, dhono, dhuto. Dhunanto vākacīrāni, gacchāmi ambare tadā.</p>

<p rend="bodytext">Tattha <pb ed="M" n="0.0250" /><hi rend="bold">dhūmo</hi>ti dhunāti kampatīti dhūmo. <hi rend="bold">Dhūma</hi>saddo kodhe taṇhāya vitakke pañcasu kāmaguṇesu dhammadesanāyaṃ pakatidhūmeti imesu atthesu vattati. ‘‘Kodho dhūmo bhasmāni mosavajja’’nti ettha hi kodhe vattati. ‘‘Icchā dhūmāyito sadā’’ti ettha taṇhāyaṃ. ‘‘Tena kho pana samayena aññataro bhikkhu bhagavato avidūre dhūmāyanto nisinno hotī’’ti ettha vitakke.</p>

<p rend="gatha1">‘‘Paṅko ca kāmā palipo ca kāmā,</p>

<p rend="gatha2">Bhayañca metaṃ timulaṃ pavuttaṃ;</p>

<p rend="gatha3">Rajo ca dhūmo ca mayā pakāsito,</p>

<p rend="gathalast">Hitvā tuvaṃ pabbaja brahmadattā’’ti</p>

<p rend="unindented">Ettha pañcasu kāmaguṇesu. ‘‘Dhūmaṃ kattā hotī’’ti ettha dhammadesanāyaṃ. ‘‘Dhajo rathassa paññāno, dhūmo paññānamaggino’’ti ettha pakatidhūme. Iccevaṃ –</p>

<p rend="gatha1">Kodhataṇhāvitakkesu, pañcakāmaguṇesu ca;</p>

<p rend="gathalast">Desanāyañca pakati-dhūme <hi rend="bold">dhūmo</hi> pavattati.</p>

<p rend="bodytext"><hi rend="bold">Dhonā</hi>ti paññā. Vuttañhetaṃ <hi rend="bold">niddese</hi> ‘‘dhonā vuccati paññā, yā paññā pajānanā sammādiṭṭhi, kiṃkāraṇā dhonāti vuccati paññā? Yaṃ tāya paññāya kāyaduccaritaṃ dhutañca dhotañca sandhotañca niddhotañca, vacīduccaritaṃ manoduccaritaṃ dhutañca dhotañca sandhotañca niddhotañca. Taṃkāraṇā dhonā vuccati paññā. Atha vā sammādiṭṭhi micchādiṭṭhiṃ dhutā ca dhotā ca sandhotā ca niddhotā ca, taṃkāraṇā dhonā vuccati paññā’’ti. ‘‘Dhonassa hi natthi kuhiñci loke, pakappitā diṭṭhi bhavābhavesū’’ti ayamettha pāḷi nidassanaṃ <pb ed="M" n="0.0251" />. Atra dhonā assa atthīti dhono, tassa dhonassāti nibbacanaṃ. Dhātūnamanekatthatāya <hi rend="bold">dhū</hi>dhātu kampanatthepi dhovanatthepi vattati.</p>

<p rend="bodytext"><hi rend="bold">Muna ñāṇe</hi>. Munāti. Monaṃ, muni. Imasmiṃ ṭhāne dhātuyā ākhyātatte ekantena antalopo bhavati. <hi rend="bold">Sobhitattheragāthāyaṃ</hi> pana anāgatavacane <hi rend="bold">u</hi>kārassa vuddhivasena ‘‘ahaṃ monena monissa’’nti rūpantarañca dissati. Tattha <hi rend="bold">monissa</hi>nti jānissaṃ. Nāmatte antalopo na hoti. Tattha monanti kiñcāpi ‘‘na monena muni hotī’’ti ettha tuṇhībhāvo ‘‘mona’’nti vuccati, tathāpi idha ‘‘ñāṇe’’ti vacanato na so adhippeto, ñāṇamevādhippetaṃ, tasmā moneyyapaṭipadāsaṅkhātaṃ maggañāṇamonampi gahetabbaṃ. <hi rend="bold">Munī</hi>ti munāti jānāti hitāhitaṃ paricchindatīti muni. Atha vā khandhādiloke tulaṃ āropetvā minanto viya ‘‘ime ajjhattikā khandhā, ime bāhirā’’tiādinā nayena ime ubho atthe munātīti <hi rend="bold">muni</hi>. Tenāha bhagavā –</p>

<p rend="gatha1">‘‘Na monena muni hoti, mūḷharūpo aviddasu;</p>

<p rend="gathalast">Yo ca tulaṃva paggayha, varamādāya paṇḍito.</p>

<p rend="gatha1">Pāpāni parivajjeti, sa muni tena so muni;</p>

<p rend="gathalast">Yo munāti ubho loke, muni tena pavuccatī’’ti.</p>

<p rend="bodytext">Aparāpettha bhavati atthavibhāvanā. <hi rend="bold">Munī</hi>ti monaṃ vuccati ñāṇaṃ, kāyamoneyyādīsu vā aññataraṃ, tena samannāgatattā puggalo ‘‘munī’’ti vuccati. So panesa agāriyamuni anagāriyamuni sekkhamuni asekkhamuni paccekamuni munimunīti anekavidho <pb ed="M" n="0.0252" />. Tattha <hi rend="bold">agāriyamunī</hi>ti gihipi āgataphalo viññātasāsano. <hi rend="bold">Anagāriyamunī</hi>ti tathārūpova pabbajito. <hi rend="bold">Sekkhamunī</hi>ti satta sekkhā. <hi rend="bold">Asekkhamunī</hi>ti khīṇāsavo. <hi rend="bold">Paccekamunī</hi>ti paccekabuddho. <hi rend="bold">Munimunī</hi>ti sammāsambuddho. Tathā hi <hi rend="bold">āyasmāpi sāriputto</hi> āha ‘‘munīti vuccati tathāgato arahaṃ sammāsambuddho’’ti.</p>

<p rend="bodytext"><hi rend="bold">Pū pavane. Pavanaṃ</hi> sodhanaṃ. Punāti. Puññaṃ, putto, dantapoṇaṃ.</p>

<p rend="bodytext">Ettha ca <hi rend="bold">puñña</hi>nti attano kārakaṃ punāti sodhetīti puññaṃ. Atha vā yattha sayaṃ uppannaṃ taṃsantānaṃ punāti visodhetīti <hi rend="bold">puññaṃ</hi>. Kintaṃ? Sucaritaṃ kusalakammaṃ. Sakammikattā dhātussa kāritavasena atthavivaraṇaṃ labbhati. <hi rend="bold">Putto</hi>ti attano kulaṃ punāti sodhetīti putto. Evañca sati hīnajaccānaṃ caṇḍālādīnaṃ putto nāma na bhaveyyāti na vattabbaṃ saddānamatthakathanassa nānappakārena pavattito, tasmā attano pitu hadayaṃ pūretīti puttoti evamādināpi nibbacanaṃ gahetabbameva. Nānādhātuvasenapi hi padāni siddhiṃ samupagacchanti.</p>

<p rend="bodytext">Putto ca nāma atrajo khetrajo antevāsiko dinnakoti catubbidho. Tattha attānaṃ paṭicca jāto <hi rend="bold">atrajo</hi> nāma. Sayanapīṭhe pallaṅke ureti evamādīsu nibbatto <hi rend="bold">khetrajo</hi> nāma. Santike sippuggaṇhanako <hi rend="bold">antevāsiko</hi> nāma. Posāpanatthāya dinno <hi rend="bold">dinnako</hi> nāma <hi rend="bold">dantapoṇa</hi>nti dante punanti visodhenti etenāti dantapoṇaṃ, dantakaṭṭhaṃ.</p>

<p rend="bodytext"><hi rend="bold">Pī tappanakantīsu</hi>. Piṇātīti <hi rend="bold">pīti</hi>. Ettha ca <hi rend="bold">pītī</hi>ti pīṇanaṃ pīti, tappanaṃ kantīti ca vuttaṃ hoti. Idaṃ bhāvavasena nibbacanaṃ. Idaṃ <pb ed="M" n="0.0253" /> pana hetukattuvasena piṇayatīti <hi rend="bold">pīti,</hi> tappetīti attho.</p>

<p rend="bodytext">Sā panesā khuddakāpīti khaṇikāpīti okkantikāpīti ubbegāpīti pharaṇāpītīti pañcavidhā hoti. Tattha <hi rend="bold">khuddakāpīti</hi> sarīre lomahaṃsanamattameva kātuṃ sakkoti. <hi rend="bold">Khaṇikāpīti</hi> khaṇe khaṇe vijjuppādasadisā hoti. <hi rend="bold">Okkantikāpīti</hi> samuddatīraṃ vīci viya kāyaṃ okkamitvā okkamitvā bhijjati. <hi rend="bold">Ubbegāpīti</hi> balavatī hoti kāyaṃ uddhaggaṃ katvā ākāse laṅghāpanappamāṇā hoti. <hi rend="bold">Pharaṇāpītiyā</hi> pana uppannāya sakalasarīraṃ dhamitvā pūritavatthi viya mahatā udakoghena pakkhandapabbatakucchi viya ca anupariphuṭaṃ hoti, evaṃ pañcavidhā pīti, sā sampiyāyanalakkhaṇattā ‘‘piṇātī’’ti pītīti suddhakattuvasenapi vattuṃ yujjati. Ettha ‘‘piyāyati, pitā, piyo, pemo’’tiādīni <hi rend="bold">pī</hi>dhātuyā eva rūpāni. Tattha ‘‘puttaṃ piyāyatīti pitā’’ti vadanti. Piyāyitabboti <hi rend="bold">piyo</hi>. Pemanaṃ pemo.</p>

<p rend="bodytext"><hi rend="bold">Mā parimāṇe</hi>. Mināti. Mānaṃ, parimāṇaṃ, mattaṃ, mattā, mano, vimānaṃ, minitabbaṃ, metabbaṃ, chāyā metabbā. Īdisesu ṭhānesu <hi rend="bold">anīya</hi>paccayo na labbhati.</p>

<p rend="bodytext">Ettha <hi rend="bold">mano</hi>ti ekāya nāḷiyā ekāya ca tulāya minamāno viya ārammaṇaṃ mināti paricchindatīti mano. Visesato miniyate paricchindiyateti <hi rend="bold">vimānaṃ,</hi> devānaṃ puññabalena nibbattabyamhaṃ devaniketaṃ. Yaṃ vimānaṃ upasobhitaṃ, pabhāsatimidaṃ byamhanti ca ādinā thomiyati.</p>

<p rend="bodytext"><hi rend="bold">Mī hiṃsāyaṃ</hi>. Mināti. Mīno, kumīnaṃ.</p>

<p rend="bodytext">Ettha <pb ed="M" n="0.0254" /><hi rend="bold">mīno</hi>ti maccho. Macchassa hi ‘‘mīno maccho ambujo vārijo vāricaro’’ti anekāni nāmāni. Visesanāmāni pana ‘‘amaro khaliso candakulo kandaphali indaphali indavalo kuliso vāmi kuṅkutalo kaṇḍiko sakulo maṅguro siṅgī satavaṅko rohito pāṭhīno kāṇo savaṅko pāvuso’’ iccevamādīni, ‘‘timi timiṅgalo’’ iccevamādīni ca bhavanti. <hi rend="bold">Kumīna</hi>nti kucchitenākārena macche minanti hiṃsanti etenāti kumīnaṃ, macchabandhanapañjaro. So pana pāḷiyaṃ <hi rend="bold">kumīna</hi>saddena vuccati. Tathā hi –</p>

<p rend="gatha1">‘‘Vārijasseva me sato, bandhassa kumināmukhe;</p>

<p rend="gathalast">Akkosati paharati, piye putte apassato’’ti</p>

<p rend="unindented">Pāḷi dissati.</p>

<p rend="bodytext"><hi rend="bold">Mū bandhane</hi>. Munāti. Muni.</p>

<p rend="bodytext">Ettha <hi rend="bold">munī</hi>ti attano cittaṃ munāti mavati bandhati rāgadosādivasaṃ gantuṃ na detīti muni.</p>

<p rend="bodytext"><hi rend="bold">Ri gatidesanesu</hi>. Rikāti. Reṇu. <hi rend="bold">Na</hi>kārassa <hi rend="bold">ṇa</hi>ttaṃ.</p>

<p rend="bodytext"><hi rend="bold">Lī silese</hi>. Lināti, nilināti. Līnaṃ, sallīnaṃ, paṭisallānaṃ.</p>

<p rend="bodytext"><hi rend="bold">Vī tantasantāne</hi>. Vatthaṃ vināti. Iminā suttena cīvaraṃ vināhi. Kamme – idaṃ kho āvuso cīvaraṃ maṃ uddissa viyyati. Vītaṃ. Suvītaṃ. Appakaṃ hoti vetabbaṃ. Kārite ‘‘vāyāpeti, tantavāyehi cīvaraṃ vāyāpessāmā’ti cīvaraṃ vāyāpesuṃ’’ iccevamādīni bhavanti.</p>

<p rend="bodytext"><hi rend="bold">Vī hiṃsāyaṃ</hi>. Vināti. Veṇu. <hi rend="bold">Veṇū</hi>ti vaṃso.</p>

<p rend="bodytext"><hi rend="bold">Lū</hi><pb ed="M" n="0.0255" /> chedane. Lunāti. Loṇaṃ, kusalaṃ, bālo, lūto.</p>

<p rend="bodytext">Ettha ca <hi rend="bold">loṇa</hi>nti lunāti vītarasabhāvaṃ vināseti sarasabhāvaṃ karotīti loṇaṃ, lavaṇaṃ. Kuso viya hatthappadesaṃ akusaladhamme lunātīti <hi rend="bold">kusalaṃ,</hi> anavajjaiṭṭhavipākalakkhaṇo dhammo. Diṭṭhadhammikasamparāyike dve atthe lunātīti <hi rend="bold">bālo,</hi> avidvā. <hi rend="bold">Lūto</hi>ti makkaṭako vuccati. Tassa hi suttaṃ ‘‘lūtasutta’’nti vadanti. Yūsaṃ pātuṃ paṭaṅgamakkhikādīnaṃ jīvitaṃ lunātīti <hi rend="bold">lūto</hi>.</p>

<p rend="bodytext"><hi rend="bold">Si bandhane</hi>. Sināti. Sīmā, sīsaṃ.</p>

<p rend="bodytext">Ettha <hi rend="bold">sīmā</hi>ti sinīyate samaggena saṅghena kammavācāya bandhiyateti sīmā. Sā duvidhā baddhasīmā abaddhasīmāti. Tāsu abaddhasīmā mariyādakaraṇavasena ‘‘sīmā’’ti veditabbā. Sināti bandhati kese moḷikaraṇavasena etthāti sīsaṃ. Aññānipi yojetabbāni.</p>

<p rend="bodytext"><hi rend="bold">Sā pāke</hi>. Sināti.</p>

<p rend="bodytext"><hi rend="bold">Su hiṃsāyaṃ</hi>. Suṇāti. Parasu. Paraṃ suṇanti hiṃsanti etenāti <hi rend="bold">parasu</hi>.</p>

<p rend="bodytext"><hi rend="bold">Asa bhojane</hi>. Vuttānaṃ phalamasnāti. Asanaṃ.</p>

<p rend="bodytext">Ettha <hi rend="bold">asana</hi>nti āhāro. So hi asiyati bhuñjiyatīti ‘‘asana’’nti vuccati. ‘‘Asnātha khādatha pivathā’’ti idamettha nidassanaṃ.</p>

<p rend="bodytext"><hi rend="bold">Kilisa vibādhane</hi>. Kilisnāti. Kileso.</p>

<p rend="bodytext">Ettha ca <hi rend="bold">kileso</hi>ti rāgādayopi dukkhampi vuccati.</p>

<p rend="bodytext"><hi rend="bold">Uddhasa uñche. Uñcho</hi> pariyesanaṃ. Uddhasnāti.</p>

<p rend="bodytext"><hi rend="bold">Isa</hi><pb ed="M" n="0.0256" /><hi rend="bold">abhikkhaṇe</hi>. Isnāti.</p>

<p rend="bodytext"><hi rend="bold">Visa vippayoge</hi>. Visnāti. Visaṃ.</p>

<p rend="bodytext"><hi rend="bold">Pusa sinehasavanapūraṇesu</hi>. Pusnāti.</p>

<p rend="bodytext"><hi rend="bold">Pusa posane</hi>. Pusnāti.</p>

<p rend="bodytext"><hi rend="bold">Musa theyye</hi>. Musnāti. Musalo.</p>

<p rend="gatha1"><hi rend="bold">Kiyādī</hi> ettakā diṭṭhā, dhātavo me yathābalaṃ;</p>

<p rend="gathalast">Suttesvaññepi pekkhitvā, gaṇhavho atthayuttito.</p>

<p rend="gatha1">Sāsanā lokato cete,</p>

<p rend="gatha2">Dassitā tesu lokato;</p>

<p rend="gatha3">Sāsanassopakārāya,</p>

<p rend="gathalast">Vuttā tadanurūpakā.</p>

<p rend="centre"><hi rend="bold">Kiyādi</hi>gaṇoyaṃ.</p>

<p rend="subhead">Gahādigaṇika</p>

<p rend="bodytext">Idāni <hi rend="bold">gahādi</hi>gaṇo vuccate. Ettheke evaṃ maññanti.</p>

<p rend="gatha1"><hi rend="bold">Gahādī</hi>naṃ gaṇo nāma, paccekaṃ nupalabbhati;</p>

<p rend="gathalast">Athameko <hi rend="bold">gaha</hi>dhātu, <hi rend="bold">gahādī</hi>naṃ gaṇo siyā.</p>

<p rend="gatha1">Yato <hi rend="bold">ppaṇhā</hi> parā heyyuṃ, dhātuto jinasāsane;</p>

<p rend="gathalast">Tepi aññe na vijjanti, aññatra <hi rend="bold">gaha</hi>dhātuyā.</p>

<p rend="gatha1">Iti cintāya ekacce, <hi rend="bold">gaha</hi>dhātuṃ <hi rend="bold">kiyādi</hi>naṃ;</p>

<p rend="gathalast">Pakkhipiṃsu gaṇe evaṃ, na vadiṃsu <hi rend="bold">gahādi</hi>kaṃ.</p>

<p rend="gatha1">Na tesaṃ gahaṇaṃ dhīro, gaṇheyya suvicakkhaṇo;</p>

<p rend="gathalast">Yato <hi rend="bold">kaccāyane</hi> vutto, <hi rend="bold">gahādī</hi>naṃ gaṇo visuṃ.</p>

<p rend="gatha1">‘‘Gahādito ppaṇhā’’ iti, lakkhaṇaṃ vadatā hi so;</p>

<p rend="gathalast">Kaccāyanena garunā, dassito nanu sāsane.</p>

<p rend="gatha1">Sace <pb ed="M" n="0.0257" /> visuṃ <hi rend="bold">gahādīnaṃ,</hi> gaṇo nāma na labbhati;</p>

<p rend="gathalast"><hi rend="bold">Gahādi</hi>dīpake sutte, hitvāna bāhiraṃ idaṃ.</p>

<p rend="gatha1">‘‘Gahato ppaṇhā’’ icceva, vattabbaṃ atha vā pana;</p>

<p rend="gathalast">‘‘Kiyādito nāppaṇhā’’ti, kātabbaṃ ekalakkhaṇaṃ.</p>

<p rend="gatha1">Yasmā tathā na vuttañca, na katañcekalakkhaṇaṃ;</p>

<p rend="gathalast">Tasmā ayaṃ visuṃyeva, gaṇo icceva ñāyati.</p>

<p rend="gatha1">‘‘Sarā sare lopa’’miti-ādīni lakkhaṇāniva;</p>

<p rend="gathalast">Gambhīraṃ lakkhaṇaṃ etaṃ, dujjānaṃ takkagāhinā.</p>

<p rend="gatha1"><hi rend="bold">Usā</hi>dayopi sandhāya, <hi rend="bold">ādi</hi>ggaho kato tahiṃ;</p>

<p rend="gathalast">Tathā hi ‘‘uṇhāpetī’’ti, ādirūpāni dissare.</p>

<p rend="gatha1">Idāni pākaṭaṃ katvā, <hi rend="bold">ādi</hi>saddaphalaṃ ahaṃ;</p>

<p rend="gathalast">Sappayogaṃ <hi rend="bold">gahādī</hi>naṃ, gaṇaṃ vakkhāmi me suṇa.</p>

<p rend="bodytext"><hi rend="bold">Gaha upādāne. Upādānaṃ</hi> gahaṇaṃ, na kilesupādānaṃ. <hi rend="bold">Upa</hi>saddo hettha na kiñci atthavisesaṃ vadati. Atha vā kāyena cittena vā upagantvā ādānaṃ gahaṇaṃ upādānanti samīpattho <hi rend="bold">upa</hi>saddo. Katthaci hi <hi rend="bold">upa</hi>saddo <hi rend="bold">ādāna</hi>saddasahito daḷhaggahaṇe vattati ‘‘kāmupādāna’’ntiādīsu. Idha pana daḷhaggahaṇaṃ vā hotu sithilaggahaṇaṃ vā, yaṃ kiñci gahaṇaṃ upādānameva, tasmā <hi rend="bold">gaha</hi>dhātu gahaṇe vattatīti attho gahetabbo. Gheppati, gaṇhāti vā. Pariggaṇhāti, paṭiggaṇhāti, adhigaṇhāti, paggaṇhāti, niggaṇhāti. Padhānagaṇhanako. Gaṇhituṃ, uggaṇhituṃ. Gaṇhitvā, uggaṇhitvā. Aññathāpi rūpāni bhavanti. Ahaṃ jāliṃ gahessāmi. Gahetuṃ. Gahetvā. Uggāhako, saṅgāhako, ajjhogāḷho. Kārite ‘‘gaṇhāpeti, gaṇhāpayati, aññataraṃ satipaṭṭhānaṃ uggaṇhāpenti, saddhiṃ amaccasahassena gaṇhāpetvā. Upajjhaṃ gāhāpetabbo. Upajjhaṃ gāhāpetvā <pb ed="M" n="0.0258" />. Gāheti, gāhayati, gāhāpessati. Gāhāpayanti sabbhāvaṃ. Gāhako, gāhetvā’’ iccādīni. Kammani – gayhati, saṅgayhati, gaṇhiyati vā. Tathā hi ‘‘gaṇhiyanti uggaṇhiyantī’’ti <hi rend="bold">niddesapāḷi</hi> dissati. ‘‘Gehaṃ, gāho, pariggaho, saṅgāhako, saṅgahetā’’ iccādīni yojetabbāni.</p>

<p rend="bodytext">Tatra <hi rend="bold">a</hi>kārānantara<hi rend="bold">tya</hi>ntapadānaṃ ‘‘gheppati, gheppanti. Gheppasī’’ti ca ‘‘gaṇhati, gaṇhanti. Gaṇhasī’’ti ca ādinā nayena sabbāsu vibhattīsu sabbathā padamālā yojetabbā. <hi rend="bold">Ā</hi>kā<hi rend="bold">re</hi>kārānantara<hi rend="bold">tya</hi>ntapadānaṃ ‘‘gaṇhāti gaṇhāpetī’’tiādinā yathāsambhavaṃ padamālā yojetabbā vajjetabbaṭṭhānaṃ vajjetvā.</p>

<p rend="bodytext">Imāni pana pasiddhāni kānici ajjatanīrūpāni ‘‘aggahī mattikāpattaṃ. Aggahuṃ, aggahiṃsu, aggahesu’’nti. Bhavissantīādīsu gahessati, gahessanti. Sesaṃ paripuṇṇaṃ kātabbaṃ. Aggahissā, aggahissaṃsu. Sesaṃ paripuṇṇaṃ kātabbaṃ.</p>

<p rend="bodytext"><hi rend="bold">Usa dāhe. Dāho</hi> uṇhaṃ. Usati dahatīti uṇhaṃ. <hi rend="bold">Uṇha</hi>saddo ‘‘uṇhaṃ bhattaṃ bhuñjatī’’tiādīsu dabbamapekkhati, ‘‘sītaṃ uṇhaṃ paṭihanatī’’tiādīsu pana guṇaṃ uṇhabhāvassa icchitattā. Uṇhabhāvo hi sītabhāvo ca guṇo.</p>

<p rend="bodytext"><hi rend="bold">Tasa vipāsāyaṃ</hi>. Taṇhā. Kenaṭṭhena <hi rend="bold">taṇhā</hi>? Tassati paritassatīti atthena.</p>

<p rend="bodytext"><hi rend="bold">Jusi pītisevanesu</hi>. Juṇho samayo. Kāḷe vā yadi vā juṇhe, yadā vāyati māluto.</p>

<p rend="bodytext">Tattha <hi rend="bold">juṇho</hi>ti joseti lokassa pītiṃsomanassañca uppādetīti juṇho.</p>

<p rend="bodytext"><hi rend="bold">Juta</hi><pb ed="M" n="0.0259" /><hi rend="bold">dittiyaṃ</hi>. Juṇhā ratti. Jotati sayaṃ nippabhāpi samānā candatārakappabhāsenapi dibbati virocati sappabhā hotīti juṇhā.</p>

<p rend="bodytext"><hi rend="bold">Sā tanukaraṇe</hi>. Saṇhavācā. Siyati tanukariyati, na pharusabhāvena kakkasā kariyatīti <hi rend="bold">saṇhā</hi>.</p>

<p rend="bodytext"><hi rend="bold">So antakammani</hi>. Saṇhaṃ, ñāṇaṃ. Siyati sayaṃ sukhumabhāvena atisukhumampi atthaṃ antaṃ karoti nipphattiṃ pāpetīti saṇhaṃ.</p>

<p rend="bodytext"><hi rend="bold">Tija nisāne. Nisānaṃ</hi> tikkhatā. Tiṇho parasu. Titikkhatīti <hi rend="bold">tiṇho</hi>.</p>

<p rend="bodytext"><hi rend="bold">Si sevāyaṃ</hi>. Attano hitamāsīsantehi seviyateti <hi rend="bold">sippaṃ,</hi> yaṃ kiñci jīvitahetu sikkhitabbaṃ sippāyatanaṃ. Apica <hi rend="bold">sippa</hi>nti aṭṭhārasa mahāsippāni – suti sūramati byākaraṇaṃ chandoviciti nirutti jotisatthaṃ sikkhā mokkhañāṇaṃ kriyāvidhi dhanubbedo hatthisikkhā kāmatantaṃ assalakkhaṇaṃ purāṇaṃ itihāso nīti takko vejjakañcāti.</p>

<p rend="bodytext"><hi rend="bold">Ku kucchāyaṃ. Kucchā</hi> garahā. Kaṇhā dhammā. Kaṇho puriso.</p>

<p rend="bodytext">Tattha <hi rend="bold">kaṇhā</hi>ti apabhassarabhāvakaraṇattā paṇḍitehi kucchitabbā garahitabbāti kaṇhā, akusaladhammā. Kāḷavaṇṇattā suvaṇṇavaṇṇādikaṃ upanidhāya kucchitabbo ninditabboti <hi rend="bold">kaṇho,</hi> kāḷavaṇṇo. Vuttampi cetaṃ –</p>

<p rend="gatha1">‘‘Kaṇho vatāyaṃ puriso, kaṇhaṃ bhuñjati bhojanaṃ;</p>

<p rend="gathalast">Kaṇhe bhūmippadesasmiṃ, na mayhaṃ manaso piyo’’ti ca,</p>

<p rend="gatha1">‘‘Na <pb ed="M" n="0.0260" /> kaṇho tacasā hoti,</p>

<p rend="gatha2">Antosāro hi brāhmaṇo;</p>

<p rend="gatha3">Yasmiṃ pāpāni kammāni,</p>

<p rend="gathalast">Sa ve kaṇho sujampatī’’ti ca.</p>

<p rend="unindented">Iccevaṃ –</p>

<p rend="gatha1"><hi rend="bold">Gahādi</hi>ke dhātugaṇe, sandhāya <hi rend="bold">tasi</hi>ādayo;</p>

<p rend="gathalast"><hi rend="bold">Ādi</hi>ggaho kato <hi rend="bold">ppaṇhā, gahādī</hi>su yathārahaṃ.</p>

<p rend="gatha1"><hi rend="bold">Gaha</hi>to dhātuto hi <hi rend="bold">ppo,</hi>ākhyātattevadissati;</p>

<p rend="gathalast">Ākhyātatte ca nāmatte, <hi rend="bold">ṇhā</hi>saddo <hi rend="bold">usa</hi>to tathā.</p>

<p rend="gatha1"><hi rend="bold">Usagahe</hi>hi aññasmā, nāmatteva duve matā;</p>

<p rend="gathalast">Evaṃ visesato ñeyyo, <hi rend="bold">gahādi</hi>gaṇanicchayo.</p>

<p rend="bodytext">Ettha pana kiñcāpi sāsane ‘‘taṇhāyatī’’ti kriyāpadampi dissati, tathāpi tassa ‘‘pabbatāyati, mettāyatī’’tiādīni viya nāmasmā vihitassa <hi rend="bold">āya</hi>paccayassa vasena siddhattā kriyāpadattepi <hi rend="bold">ṇhā</hi>paccayo mukhyato labbhatīti na sakkā vattuṃ. ‘‘Taṇhāyatī’’ti hi idaṃ <hi rend="bold">ṇhā</hi>paccayavatā <hi rend="bold">tasa</hi>dhātuto nipphanna<hi rend="bold">taṇhā</hi>saddasmā parassa <hi rend="bold">āya</hi>paccayassa vasena nipphannaṃ. Tathā kiñcāpi <hi rend="bold">rūpiyasaṃvohārasikkhāpadavaṇṇanāyaṃ</hi> ‘‘vāsiphalaṃ tāpetvā udakaṃ vā khīraṃ vā uṇhāpetī’’ti imasmiṃ padese ‘‘uṇhāpetī’’ti hetukattuvācakaṃ kriyāpadaṃ dissati, tathāpi tassa <hi rend="bold">ṇhā</hi>paccayavatā <hi rend="bold">usa</hi>dhātuto nipphanna<hi rend="bold">uṇhā</hi>saddato vihitassa kāritasaññassa <hi rend="bold">ṇāpe</hi>paccayassa vasena nipphannattā kriyāpadattepi <hi rend="bold">ṇhā</hi>paccayo mukhyato labbhatīti na sakkā vattuṃ. ‘‘Uṇhāpetī’’ti idaṃ vuttappakāra<hi rend="bold">uṇhā</hi>saddato <hi rend="bold">ṇāpe</hi>paccayavasena nipphannaṃ, etasmiṃ diṭṭhe ‘‘uṇhāpayatī’’ti padampi diṭṭhameva hoti.</p>

<p rend="bodytext">Kiñca <pb ed="M" n="0.0261" /> bhiyyo <hi rend="bold">vinayaṭṭhakathāyaṃ</hi> ‘‘uṇhāpetī’’ti kāritapadassa diṭṭhattāyeva ‘‘uṇhatī’’ti kattupadampi nayato diṭṭhameva hoti kattukāritapadānaṃ ekadhātumhi upalabbhamānattā, yathā? Gaṇhati, gaṇhāpeti, gacchati, gacchāpetīti, tasmā <hi rend="bold">‘‘usa dāhe’’</hi>ti dhātussa ‘‘uṇhatī’’ti rūpaṃ upalabbhatīti mantvā ‘‘uṇhatīti uṇha’’nti nibbacanaṃ kātabbaṃ. Iti <hi rend="bold">ppa</hi>paccayo <hi rend="bold">gaha</hi>to ca aññato ca ekadhā labbhati, <hi rend="bold">ṇhā</hi>paccayo pana <hi rend="bold">gaha</hi>to <hi rend="bold">usa</hi>to ca dvidhā aññato ekadhā labbhatīti daṭṭhabbaṃ. Kiñcāpettha evaṃ niyamo vutto, tathāpi sāṭṭhakathe tepiṭake buddhavacane aññānipi ekekassa dhātussa nāmikapadāni dve dve kriyāpadāni vicinitabbāni. Yena pana buddhavacanānurūpena nayena <hi rend="bold">gahādi</hi>gaṇe <hi rend="bold">ādi</hi>saddena <hi rend="bold">tasa</hi>dhātādayo amhehi gahitā, imasmā nayā añño nayo pasatthataro natthi, ayameva pasatthataro, tasmā ayaṃ nīti sāsanaṭṭhitiyā āyasmantehi sādhukaṃ dhāretabbā vācetabbā ca.</p>

<p rend="gatha1"><hi rend="bold">Gahādī</hi> ettakā diṭṭhā, dhātavo me yathābalaṃ;</p>

<p rend="gathalast">Suttesvaññepi pekkhitvā, gaṇhavho atthayuttito.</p>

<p rend="centre"><hi rend="bold">Gahādi</hi>gaṇoyaṃ.</p>

<p rend="subhead">Tanādigaṇika</p>

<p rend="bodytext"><hi rend="bold">Tanu vitthāre</hi>. Tanoti. Āyatanaṃ, tanu. Kammani ‘‘taniyyati, taniyyanti. Vitaniyyatī’’ti rūpāni. Atrāyaṃ pāḷi ‘‘yathā hi āsabhaṃ cammaṃ, pathabyā vitaniyyatī’’ti. Garū pana ‘‘patāyate, pataññatī’’ti rūpāni vadanti. Tanituṃ, tanitvāna. <hi rend="bold">Tu</hi>mantādirūpāni.</p>

<p rend="bodytext">Tattha <pb ed="M" n="0.0262" /><hi rend="bold">āyatana</hi>nti āyabhūte dhamme tanoti vitthāretīti āyatanaṃ. <hi rend="bold">Tanū</hi>ti sarīraṃ. Tañhi kalalato paṭṭhāya kammādīhi yathāsambhavaṃ taniyyati vitthāriyati mahattaṃ pāpiyatīti ‘‘tanū’’ti vuccati. ‘‘Tanu vapu sarīraṃ puṃ kāyo deho’’tiādayo sarīravācakā saddā. Sarīraṃ khandhapañcakaṃ. Yañhi mahājano sarīranti vadati, taṃ paramatthato khandhapañcakamattameva, na tato attā vā attaniyaṃ vā upalabbhati. ‘‘Kāmarāgabyāpādānaṃ tanuttakaraṃ sakadāgāmimaggacitta’’ntiādīsu pana <hi rend="bold">tanu</hi>saddo appatthavācako, appatthavācakassa ca tassa kriyāpadaṃ na passāma, tasmā nipātapadena tena bhavitabbaṃ. <hi rend="bold">Tanu</hi>saddo nipātapadanti vuttaṭṭhānampi na passāma, nicchayena pana anipphannapāṭipadikoti gahetabbo.</p>

<p rend="bodytext">Tanoti, tanonti. Tanosi, tanotha. Tanomi, tanoma. Tanute, tanunte. Tanuse, tanuse, tanuvhe. Tane, tanumhe. Sesaṃ yathāsambhavaṃ vitthāretabbaṃ.</p>

<p rend="bodytext">Tanotu, tanontu. Taneyya, tane, taneyyuṃ. Vitana, vitanu. Atanā, atanu. Ammāya patanu kesā. Atani, ataniṃsu. Tanissati, tanissanti. Atanissā, atanissaṃsu. Kammani ‘‘taniyyati, taniyyanti. Taniyyasī’’tiādinā vitthāretabbaṃ.</p>

<p rend="bodytext"><hi rend="bold">Saka sattiyaṃ. Satti</hi> samatthabhāvo. Sakkoti sakko. Viññāpetuṃ asakkhi. Sakkhissasi. Sakkhati. Tvampi amma pabbajituṃ sakkhissasi. Sakkate jarāya paṭikammaṃ kātunti pāḷi.</p>

<p rend="bodytext">Tattha <pb ed="M" n="0.0263" /><hi rend="bold">sakko</hi>ti devarājā. So hi atthānaṃ sahassampi muhuttena cintanasamatthatāya saparahitaṃ kātuṃ sakkotīti ‘‘sakko’’ti vuccati. Aññatra pana dhātūnaṃ avisaye taddhitavasena sakkaccaṃ dānaṃ adāsīti sakkoti evampi atthaṃ gahetvā <hi rend="bold">sakka</hi>saddo niruttinayena sādhetabbo. Vuttañhi bhagavatā ‘‘sakko mahāli devānamindo pubbe manussabhūto samāno sakkaccaṃ dānaṃ adāsi, tasmā ‘sakko’ti vuccatī’’ti. Sakkonto. Sakkontī. Sakkontaṃ kulaṃ.</p>

<p rend="bodytext"><hi rend="bold">Khuṇu khiṇu hiṃsāyaṃ</hi>. Khuṇoti. Khiṇoti.</p>

<p rend="bodytext"><hi rend="bold">Iṇu gatiyaṃ</hi>. Iṇoti. Iṇaṃ iṇāyiko.</p>

<p rend="bodytext"><hi rend="bold">Tiṇu adane</hi>. Tiṇoti. Tiṇaṃ. Ettha <hi rend="bold">tiṇa</hi>nti yavasaṃ. Tañhi tiṇiyate tiṇabhakkhehi goṇādīhi adiyate khādiyateti <hi rend="bold">tiṇaṃ</hi>.</p>

<p rend="bodytext"><hi rend="bold">Ghiṇu dittiyaṃ</hi>. Ghiṇoti.</p>

<p rend="bodytext"><hi rend="bold">Hanu apanayane. Apanayanaṃ</hi> anālāpakaraṇaṃ nibbacanatākaraṇaṃ. Hanoti. Hanute.</p>

<p rend="bodytext"><hi rend="bold">Panu dāne</hi> panoti. Panute.</p>

<p rend="bodytext"><hi rend="bold">Manu bodhane</hi>. Manoti. Manute. Mano. Manaṃ. Mānasaṃ. Manusso. Mānavo. Māṇavo.</p>

<p rend="bodytext">Ettha <hi rend="bold">mano</hi>ti manute bujjhatīti mano, evaṃ manaṃ. Imesaṃ pana dvinnaṃ <hi rend="bold">mana</hi>saddānaṃ ‘‘yasmiṃ mano nivisati. Santaṃ tassa manaṃ hotī’’tiādīsu punnapuṃsakaliṅgatā daṭṭhabbā. <hi rend="bold">Mānasa</hi>nti rāgopi cittampi arahattampi. ‘‘Antalikkhacaro pāso, yvāyaṃ <pb ed="M" n="0.0264" /> carati mānaso’’ti ettha hi rāgo mānasaṃ. ‘‘Cittaṃ mano mānasa’’nti ettha cittaṃ. ‘‘Appattamānaso sekkho, kālaṃ kayirā jane suto’’ti ettha arahattaṃ. Etthetaṃ vuccati –</p>

<p rend="gatha1">Rāgo cittaṃ arahattañca, ‘‘mānasa’’nti samīritaṃ;</p>

<p rend="gathalast">Satthuno sāsane pāpa-sāsane’khilasāsane.</p>

<p rend="bodytext">Tattha <hi rend="bold">sampayuttamanasi bhavo</hi>ti rāgo <hi rend="bold">mānaso</hi>. Mano eva mānasanti katvā cittaṃ <hi rend="bold">mānasaṃ</hi>. Anavasesato mānaṃ siyati samucchindatīti aggamaggo <hi rend="bold">mānasaṃ</hi>. Tannibbattattā pana arahattassa mānasatā daṭṭhabbā. <hi rend="bold">Manū</hi>ti satto. ‘‘Yena cakkhupasādena, rūpāni manu passatī’’ti ettha hi ‘‘manū’’ti satto vutto. Atha vā <hi rend="bold">manū</hi>ti paṭhamakappikakāle manussānaṃ mātāpibhuṭṭhāne ṭhito manunāmako puriso, yo sāsane ‘‘mahāsammatarājā’’ti vutto. So hi sakalalokassa hitaṃ kātuṃ manute jānātīti ‘‘manū’’ti vuccati. Yathābalaṃ attano hitaṃ manute jānātīti <hi rend="bold">manusso,</hi> manassa vā ussannattā <hi rend="bold">manusso</hi>. Atha vā vuttappakārassa manuno apaccaṃ <hi rend="bold">manusso</hi>. Evaṃ <hi rend="bold">mānavo māṇavo</hi> ca, <hi rend="bold">na</hi>kārassa hi <hi rend="bold">ṇa</hi>kāre kate ‘‘māṇavo’’ti rūpaṃ sijjhati. Keci panāhu ‘‘dantajanakārasahito <hi rend="bold">mānava</hi>saddo sabbasattasādhāraṇavacano, muddhaja<hi rend="bold">ṇa</hi>kārasahito pana <hi rend="bold">māṇava</hi>saddo kucchitamūḷhāpaccavacano’’ti, taṃ vīmaṃsitvā yuttañce, gahetabbaṃ, na panettha vattabbaṃ <hi rend="bold">‘‘māṇava</hi>saddassa atthuddhāravacane idaṃ vacanaṃ virujjhatī’’ti <hi rend="bold">antara</hi>saddassa atthuddhāre <hi rend="bold">antaraantarikā</hi>saddānampi āharaṇassa dassanato.</p>

<p rend="bodytext">Tatra <pb ed="M" n="0.0265" /> panāyaṃ vīmaṃsanā – <hi rend="bold">cūḷakammavibhaṅgasuttasmiñhi</hi> ‘‘subho māṇavotodeyyaputto’’ti imasmiṃ padese aṭṭhakathācariyehi ‘‘subhoti so kira dassanīyo ahosi pāsādiko, tenassa aṅgasubhatāya ‘subho’tveva nāmaṃ akaṃsu. ‘Māṇavo’ti pana taṃ taruṇakāle vohariṃsu, so mahallakakālepi teneva vohārena vohariyatī’’ti evaṃ muddhaja<hi rend="bold">ṇa</hi>kārassa <hi rend="bold">māṇava</hi>saddassa attho pakāsito, <hi rend="bold">taṭṭīkāyampi</hi> garūhi ‘‘yaṃ apaccaṃ kucchitaṃ muddhaṃ vā, tattha loke māṇavavohāro, yebhuyyena ca sattā daharakāle muddhadhātukā hontīti vuttaṃ ‘taruṇakāle vohariṃsū’’ti, evaṃ muddha<hi rend="bold">jaṇa</hi>kārassa <hi rend="bold">māṇava</hi>saddassa attho pakāsito. Idāni <hi rend="bold">māṇava</hi>saddassa atthuddhāro bhavati, <hi rend="bold">māṇavo</hi>ti sattopi coropi taruṇopi vuccati. ‘‘Coditā devadūtehi, ye pamajjanti māṇavā’’tiādīsu hi satto ‘‘māṇavo’’ti vutto. ‘‘Māṇavehi saha gacchanti katakammehipi akatakammehipī’’tiādīsu coro. ‘‘Ambaṭṭho māṇavo’’tiādīsu taruṇo ‘‘māṇavo’’ti vutto.</p>

<p rend="bodytext"><hi rend="bold">Appa pāpuṇe</hi>. Appoti. Āpo.</p>

<p rend="bodytext">Ettha <hi rend="bold">āpo</hi>ti appoti taṃ taṃ ṭhānaṃ vissaratīti āpo.</p>

<p rend="bodytext"><hi rend="bold">Mā parimāṇe</hi>. Minoti. Upamā, upamānaṃ, vimānaṃ. Aññānipi yojetabbāni.</p>

<p rend="bodytext">Ettha ca yā accantaṃ na minoti na vicchindati, sā mānassa samīpe vattatīti <hi rend="bold">upamā</hi> yathā ‘‘goṇo viya gavajo’’ti. <hi rend="bold">Upamāna</hi>nti <pb ed="M" n="0.0266" /> upamā eva. Tathā hi ‘‘vītopamānamappamāṇamanāthanātha’’nti. Ettha <hi rend="bold">vītopamāna</hi>nti imassa vītopamaṃ, nirupamanti attho. Atha vā <hi rend="bold">upamāna</hi>nti upametabbākāro ‘‘sīho viya bhagavā’’ti. Ettha hi sīho upamā, bhagavā upameyyo tejoparakkamādīhi upametabbattā, tejoparakkamādayo upametabbākāro. Ettha pana sātisayattā kiñcāpi sīhassa tejādīhi bhagavato tejādiupametabbākāro natthi, tathāpi hīnūpamāvasena ‘‘sīho viya bhagavā’’ti vuttanti daṭṭhabbaṃ. <hi rend="bold">Vimāna</hi>nti utusamuṭṭhānattepi kammapaccayautusamuṭṭhānattā kammena visesato miniyati paricchindiyatīti vimānaṃ.</p>

<p rend="bodytext"><hi rend="bold">Kara karaṇe</hi>. ‘‘Karoti, kayirati, kubbati, krubbati, pakaroti, upakaroti, apakaroti, paṭikaroti, nirākaroti, paṭisaṅkharoti, abhisaṅkharoti’’ iccevamādīni kattari bhavanti. Kamme pāḷinayavasena <hi rend="bold">i</hi>kārāgamaṭṭhāne <hi rend="bold">ya</hi>kārassa dvebhāvo. Tasmiṃyevaṭhāne <hi rend="bold">raya</hi>kārānaṃ vipariyāye sati na dvebhāvo. Tathā <hi rend="bold">ī</hi>kārāgamaṭṭhāne ‘‘kariyyati, kayirati, karīyati, kayyati, pakarīyati, pakariyyati, paṭisaṅkhariyyati, abhisaṅkhariyyati’’ iccevamādīni kammani bhavanti.</p>

<p rend="bodytext">Ettha ca <hi rend="bold">kayiratī</hi>ti padaṃ dvīsu ṭhānesu dissati kattari kamme ca. Tesa kattuvasena ‘‘puriso kammaṃ kayiratī’’ti yojetabbaṃ, kammavasena pana ayaṃ pāḷi ‘‘kuṭi me kayirati adesitavatthukā’’ti. Tattha ca kattuvasena vuttaṃ kattupadaṃ <hi rend="bold">yira</hi>paccayena siddhaṃ. Kammavasena pana vuttaṃ kammapadaṃ <hi rend="bold">i</hi>kārāgamassa ādiantabhūtānaṃ <hi rend="bold">raya</hi>kārānaṃ vipariyāyenāti daṭṭhabbaṃ. ‘‘Kāreti, kārayati, kārāpeti, kārāpayatī’’ti cattāri kāritarūpāni, yāni ‘‘hetukatturūpānī’’ti vuccanti taddīpakattā.</p>

<p rend="bodytext">Idāni <pb ed="M" n="0.0267" /> pana padamālā vattabbā, tatra paṭhamaṃ ‘‘kubbatī’’ti padasseva padamālaṃ yojessāma sabbāsu vibhattīsu ekākārena yojetabbattā. ‘‘Karotī’’ti <hi rend="bold">o</hi>kārānantara<hi rend="bold">tya</hi>ntapadassa pana ‘‘kāretī’’ti <hi rend="bold">e</hi>kārānantara<hi rend="bold">tya</hi>ntapadassa ca padamālaṃ yathāsambhavaṃ pacchā yojessāma ekākārena ayojetabbattā.</p>

<p rend="bodytext">Tatra kubbati, kubbanti. Kubbasi, kubbatha. Kubbāmi, kubbāma. Kubbate, kubbante. Kubbase, kubbavhe. Kubbe, kubbamhe. Vattamānāvasena vuttarūpāni.</p>

<p rend="bodytext">Pañcamiyādīnaṃ vasena pana kubbatu, kubbantu. Kubbeyya, kubbeyyuṃ. Sesaṃ ‘‘bhavati, bhavantī’’ti vuttanayānusārena sabbattha vitthāretabbaṃ.</p>

<p rend="bodytext">‘‘Kariyatī’’tiādīnipi <hi rend="bold">a</hi> kārānantara<hi rend="bold">tya</hi>ntapadāni evameva yojetabbāni. Ettha ca ‘‘kubbati, kubbanti. Kubbasī’’tiādinā vuttā ayaṃ padamālā pāḷinayadassanato edisī vuttā. Saddasatthavidū pana sāsanikā saddasattheyeva ādaraṃ katvā ‘‘kubbati, kubbasī’’ti evaṃpakārāni rūpāni pāḷiyaṃ natthīti maññantā na icchanti. Tehi saddasatthe viya pāḷiyampi ‘‘asanto nānukubbantī’’tiādīsu <hi rend="bold">o</hi>kārapaccayassādesabhūto <hi rend="bold">u</hi>kāro sareyeva pare <hi rend="bold">va</hi>kāraṃ pappotīti maññamānā ‘‘kubbanti, kubbante’’tiādīniyeva rūpāni icchanti, parasarassābhāvato ‘‘kubbati, kubbasī’’tiādīni pāḷiyaṃ natthīti na icchanti. Mayaṃ pana pāḷinayadassanato tāni rūpāni icchāma. Atra sotārānaṃ kaṅkhāvinodanatthaṃ kiñci pāḷinayaṃ vadāma – ‘‘sīlavanto na kubbanti, bālo sīlāni kubbatī’’ti ca, ‘‘kasmā bhavaṃ vijanamaraññanissito, tapo idha krubbatī’’ti ca, ‘‘pharusāhi vācāhi pakrubbamāno’’ti ca. Īdisesu pana ṭhānesu <hi rend="bold">a</hi>kārāgamo kātabbo <pb ed="M" n="0.0268" />. Acinteyyo hi pāḷinayo, yebhuyyena saddasatthanayavidūro ca. Tathā hi yathā ‘‘agginiṃ sampajjalitaṃ pavisantī’’ti pāḷigatidassanato ‘‘aggini, agginī, agginayo. Agginiṃ, agginī, agginayo. Aggininā’’ti padamālā kātabbā hoti, evameva ‘‘bālo sīlāni kubbatī’’ti pāḷigatidassanato ‘‘kubbati, kubbanti. Kubbasī’’ti padamālāpi yojetabbāva.</p>

<p rend="bodytext">Yathā ca ‘‘bahumpetaṃ asabbhi jātavedā’’ti pāḷigatidassanato ‘‘santo sabbhīhi saddhiṃ sataṃ dhammo na jaraṃ upetīti pavedayantī’’ti aṭṭhakathāgatidassanato ca ‘‘sabbhi, sabbhī, sabbhayo. Sabbhiṃ, sabbhī, sabbhayo. Sabbhinā’’ti padamālā yojetabbā hoti, evameva ‘‘bālo sīlāni kubbatī’’ti pāḷigatidassanato ‘‘kubbati, kubbanti. Kubbasī’’ti padamālāpi yojetabbāva. Tathā ‘‘krubbati, krubbanti. Krubbasī’’tiādi sabbaṃ sabbattha yojetabbaṃ.</p>

<p rend="bodytext">Idāni yathāpaṭiññātā padamālā anuppattā. Karoti, karonti. Karosi, karotha. Karomi, kummi, karoma, kumma. Kurute, kubbante. Kuruse, kuruvhe. Kare, karumhe. Vattamānāvasena vuttarūpāni.</p>

<p rend="bodytext">Karotu, kurutu, karontu. Karohi, karotha. Karomi, kummi, karoma, kumma. Kurutaṃ, kubbantaṃ. Karassu, kurussu, kuruvho. Kare, kubbāmase. Pañcamīvasena vuttarūpāni.</p>

<p rend="bodytext">Ettha pana koci vadeyya –</p>

<p rend="gatha1">‘‘Na no vivāho nāgehi, katapubbo kudācanaṃ;</p>

<p rend="gathalast">Taṃ vivāhaṃ asaṃyuttaṃ, kathaṃ amhe karomase’’ti</p>

<p rend="unindented">Pāḷidassanato <pb ed="M" n="0.0269" /> ‘‘karomase’’ti padaṃ kasmā idha na vuttaṃ, nanu <hi rend="bold">kara</hi>dhātuto paraṃ <hi rend="bold">o</hi>kāraṃ paṭicca <hi rend="bold">āmase</hi>vacanassāvayavabhūto <hi rend="bold">ā</hi>kāro lopaṃ pappotīti? Tanna, ‘‘karomase’’ti ettha ‘‘āmase’’ti vacanassa abhāvato mavacanassa sabbhāvato. Ettha hi <hi rend="bold">se</hi>kāro āgamo, tasmā ‘‘karomā’’ti vattamānāvacanavasena attho gahetabbo, na pana pañcamīvacanavasena. Evaṃbhūto ca <hi rend="bold">se</hi>kāro katthaci nāmikapadato paro hoti ‘‘ye keci buddhaṃ saraṇaṃ gatāse. Yaṃ balaṃ ahuvamhase’’tiādīsu. Katthaci panākhyātikapadato sādesanirādesavasena –</p>

<p rend="gatha1">‘‘Akaramhasa te kiccaṃ; Okkantāmasi bhūtāni;</p>

<p rend="gathalast">Sutaṃ netaṃ abhiṇhaso, tasmā evaṃ vademase’’ti</p>

<p rend="unindented">Ādīsu.</p>

<p rend="bodytext">Kareyya, kareyyuṃ. Kareyyāsi, kareyyātha. Kareyyāmi, kareyyāma. Kubbetha, kubberaṃ. Kubbetho, kubbeyyavho. Kareyyaṃ, kare, kareyyāmhe. Sattamīvasena vuttarūpāni.</p>

<p rend="bodytext">Kara, karu. Kare, karittha. Karaṃ, karimha. Karittha, karire. Karittho, karivho. Kariṃ, karimhe. Parokkhāvasena vuttarūpāni.</p>

<p rend="bodytext">Ettha <hi rend="bold">karā</hi>ti puriso kammaṃ karīti paṭhamapurisayojanāya yojetabbaṃ. ‘‘Āguṃ kara mahārāja, akaraṃ kammadukkaṭa’’nti etthāpi ‘‘mahārāja bhavaṃ āguṃ karī’’ti paṭhamapurisayojanāya yojetabbaṃ. Evañhi sati ayaṃ payogo ‘‘maññe bhavaṃ patthayati, rañño bhariyaṃ patibbata’’ntiādayo viya paṭhamapurisappayogo bhavati.</p>

<p rend="bodytext"><hi rend="bold">Jātakaṭṭhakathāyaṃ</hi><pb ed="M" n="0.0270" /> pana majjhimapurisappayogo vutto <hi rend="bold">‘‘āguṃ karā</hi>ti mahārāja tvaṃ mahāparādhaṃ mahāpāpaṃ kari. <hi rend="bold">Dukkaṭa</hi>nti yaṃ kataṃ dukkaṭaṃ hoti,taṃ lāmakaṃ kammaṃ akara’’nti, tasmā jātakaṭṭhakathāvasenāpi kadāci <hi rend="bold">kara</hi>iti ca <hi rend="bold">karī</hi>ti ca <hi rend="bold">akara</hi>nti ca majjhimapurisappayogo bhavatīti daṭṭhabbaṃ. Yebhuyyavasena pana ‘‘puriso kammaṃ kara, puriso kammaṃ kari, ahaṃ kammaṃ akara’’nti paṭhamuttamapurisappayogo daṭṭhabbo. Ettha ca <hi rend="bold">kara</hi>iti yathāvuttavibhattivasena, <hi rend="bold">karī</hi>ti ajjatanīvasena, <hi rend="bold">akara</hi>nti hiyyattanīvasena vuttaṃ. Tattha ‘‘karittho’’ti padaṃ ‘‘aññaṃ bhattāraṃ pariyesa, mā kisittho mayā vinā’’ti ettha ‘‘kisittho’’ti padena samaṃ parokkhāyattanopadamajjhimapurisekavacanavasena, ediso pana nayo aññatrāpi yathāsambhavaṃ yojetabbo.</p>

<p rend="bodytext">Akā, akarā, akara iti rassapāṭhopi. Akaru. Ettha ‘‘sabbārivijayaṃ akā’’ti padaṃ nidassanaṃ. <hi rend="bold">Akarā</hi>ti puriso kammaṃ akāsīti atītakriyāvācako paṭhamapurisappayogo daṭṭhabbo. Tathā hi ‘‘rajjassa kira so bhīto, akarā ālaye bahū’’ti pāḷi dissati. ‘‘Mā metaṃ akarā kammaṃ, mā me udakamāharī’’ti ettha pana santepi atītavācakapaṭṭhamapurisappayogabhāve <hi rend="bold">mā</hi>saddayogato hiyyattanajjatanīvibhattiyo pañcamīvibhattiatthe anuttakālikā hutvā ‘‘tvaṃ mā karosi, mā āharasī’’ti majjhimapurisappayogārahā bhavanti.</p>

<p rend="bodytext">Kiñca bhiyyo ‘‘jarādhammaṃ mā jīrīti alabbhaneyyaṃ ṭhāna’’ntiādīsupi santepi atītavācakapaṭhamapurisappayogabhāve <hi rend="bold">mā</hi>saddayogato ajjatanīvibhattipañcamīvibhattiatthe anuttakālikā hutvā ‘‘mā jīratū’’tiādinā paṭhamapurisappayogārahā <pb ed="M" n="0.0271" /> bhavanti. Tenāhu <hi rend="bold">aṭṭhakathācariyā ‘‘jarādhammaṃ mā jīrī</hi>ti yaṃ mayhaṃ jarāsabhāvaṃ, taṃ mā jīritu. Esa nayo sesesupī’’ti. Yaṃ panamhehi ‘‘akara iti rassapāṭhopī’’ti vuttaṃ, tassa ‘‘atikara’makarā’cariya, mayhampetaṃ na ruccatī’’ti imāya pāḷiyā vasena atthitā veditabbā. Tassāyamattho ‘‘ācariya bhavaṃ atikkantakaraṇaṃ akarā’’ti paṭhamapurisavasena gahetabbo. Apica ‘‘bhava’’nti vattabbe atthe ‘‘tva’’nti vacanaṃ vattabbamevāti adhippāyavasena ‘‘ācariya tvaṃ atikkantakaraṇaṃ karosī’’ti yojanāpi kātabbāva.</p>

<p rend="bodytext">Akaro, akattha, akarotha. Akaraṃ, akaṃ, akaramha, akamha. Ettha ‘‘saṃvaḍḍhayitvā puḷinaṃ, akaṃ puḷinacetiya’’nti pāḷi nidassanaṃ. Akattha, akatthuṃ. Akuruse, akaravhaṃ. Akariṃ, akaraṃ, akaramhase. Hiyyattanīvasena vuttarūpāni.</p>

<p rend="bodytext">Ettha ca pañcavidho <hi rend="bold">se</hi>kāro āharitvā dassetabbo. Tathā hi pañcavidho <hi rend="bold">se</hi>kāro padāvayava apadāvayavaanekantapadāvayava sosaddattha ādesavasena. Tattha padāvayavo <hi rend="bold">se</hi>kāro ‘‘tvaṃ kammaṃ kuruse, tvaṃ atthakusalo abhavase’’tiādīsu daṭṭhabbo. Apadāvayavo pana ‘‘tasmā evaṃ vademase. Mūlā akusalā samūhatāse’’tiādīsu daṭṭhabbo. Anekantapadāvayavo ‘‘arogā ca bhavāmase. Maṇiṃ tāta gaṇhāmase’’ādīsu daṭṭhabbo. Ettha hi <hi rend="bold">se</hi>kāro yadi pañcamīvibhattiyaṃ <hi rend="bold">āmase</hi>vacanassāvayavo, tadā pañcamīvibhattiyuttānaṃ patthanāsīsanatthānaṃ ‘‘bhavāmase, gaṇhāmase’’ti padānaṃ avayavo hoti. Yadi pana āgamo, pañcamīvibhattiyuttānaṃ patthanāsīsanatthānaṃ ‘‘bhavāma, gaṇhāmā’’ti padānaṃ avayavo na hoti, evaṃ ‘‘bhavāmase’’tiādīsu <pb ed="M" n="0.0272" /><hi rend="bold">se</hi>kārassa anekantapadāvayavattaṃ veditabbaṃ. <hi rend="bold">So</hi>saddattho ‘‘esese eke ekaṭṭhe’’ti ettha daṭṭhabbo. <hi rend="bold">Esese</hi>ti imassa hi ‘‘esoso eko ekaṭṭho’’ti attho. Ādeso ‘‘akaramhasa te kicca’’nti ettha, ‘‘okkantāmasi bhūtānī’’ti cettha daṭṭhabbo <hi rend="bold">e</hi>kārassa <hi rend="bold">a</hi>kā<hi rend="bold">ri</hi>kārādesakaraṇavasena. Tattha ‘‘akaramhasa te kicca’’nti imassa ‘‘akaramhase te kicca’’nti attho. ‘‘Akaramhase’’ti cettha sace <hi rend="bold">se</hi>kāro āgamo, tadā ‘‘karamhā’’ti padaṃ hiyyattanīparassapade uttamapurisabahuvacanantaṃ. Sace pana <hi rend="bold">mhase</hi>vacanassāvayavo, tadā ‘‘akaramhase’’ti padaṃ hiyyattanīattanopade uttamapurisabahuvacanantaṃ. Evaṃ pañcavidho <hi rend="bold">se</hi>kāro bhavatīti avagantabbaṃ.</p>

<p rend="bodytext">Akari, kari, akāsi, akaruṃ, akariṃsu, akaṃsu, akaṃsuṃ. Akaro, akarittha, akāsittha.</p>

<p rend="bodytext">Ettha ca <hi rend="bold">akaro</hi>ti tvaṃ akaroti yojetabbaṃ. ‘‘Akaro’’ iti hi padaṃ ‘‘varañce me ado sakkā’’ti ettha majjhimapurisekavacanatthaṃ ‘‘ado’’ti padamiva daṭṭhabbaṃ pāḷiyaṃ avijjamānattepi nayavasena gahetabbattā. Garū pana ‘‘akaro’’ti vuttaṭṭhāne ‘‘akāsī’’ti majjhimapurisavacanaṃ icchanti. Tādisañhi padaṃ yebhuyyena paṭhamapurisavacanameva hoti. Tathā hi ‘‘adāsi me, akāsi me’’ti paṭhamapurisapāḷiyo bahū sandissanti. ‘‘Mākāsi mukhasā pāpaṃ, mā kho sūkaramukho ahū’’tiādīsu pana <hi rend="bold">mā</hi>saddayogato ‘‘tvaṃ pāpaṃ mā akāsi, mā sūkaramukho ahosī’’ti padayojanā kātabbā hotīti daṭṭhabbaṃ.</p>

<p rend="bodytext">Akariṃ <pb ed="M" n="0.0273" />, kariṃ, akāsiṃ, akarimha, karimha, akāsimha. Akarā, akarū. Akaruse, akarivhaṃ. Akaraṃ, akarimhe. Ajjatanīvasena vuttarūpāni.</p>

<p rend="bodytext">Karissati, karissanti. Karissasi, karissatha. Karissāmi, karissāma. Karissate, karissante. Karissase, karissavhe. Karissaṃ, kassaṃ iccapi. Tathā hi pāḷi dissati ‘‘kassaṃ purisakāriya’’nti. Karissamhe. Tathā kāhati, kāhanti. Kāhasi, kāhatha. Kāhāmi, kāhāma. Kāhiti, kāhinti. Kāhisi iccevamādinā yathāsambhavaṃ yojetabbaṃ. Bhavissantīvasena vuttarūpāni.</p>

<p rend="bodytext">Akarissā, akarissa, akarissaṃsūti sesaṃ sabbaṃ yojetabbaṃ. Kālātipattivasena vuttarūpāni.</p>

<p rend="bodytext">Kayirati, kayiranti. Kayirasi, kayirātha. Kayirāmi, kayirāma. Kayirate. Sesaṃ yojetabbaṃ. Vattamānāvasena vuttarūpāni.</p>

<p rend="bodytext">Kayiratu, kayirantu. Sesaṃ yojetabbaṃ. Pañcamīvasena vuttarūpāni.</p>

<p rend="bodytext">Kayirā, kuyirā. Kayiruṃ. Atrāyaṃ pāḷi ‘‘kumbhimhipa’ñjaliṃ kuyirā, cātañcāpi padakkhiṇa’’nti. Tattha kumbhimhipi añjalinti chedo. Kayirāsi, kayirātha. Kayirāmi, kayirāma. Kayiretha, kayireraṃ. Kayiretho, kayirāvho. Kayiraṃ, kayirāmhe. Sattamīvasena vuttarūpāni.</p>

<p rend="bodytext">Tattha <hi rend="bold">kayirā</hi>ti idaṃ ‘‘puññañce puriso kayirā’’ti dassanato paṭhamapurisavasena yojetabbaṃ, ‘‘adhammaṃ sārathi kayirā’’ti etthāpi ‘‘sārathi bhavaṃ adhammaṃ kareyyā’’ti <pb ed="M" n="0.0274" /> paṭhamapurisavasena yojetabbaṃ, na majjhimapurisavasena. Atha vā ‘‘kayirāsī’’ti vattabbe <hi rend="bold">si</hi>kāralopaṃ katvā ‘‘kayirā’’ti majjhimapurisavacanaṃ vuttanti gahetabbaṃ.</p>

<p rend="bodytext">Ettha pana siyā – yathā ‘‘puttaṃ labhetha varada’’nti pāḷiyaṃ ‘‘labhethā’’ti imassa padassa ‘‘sabbhireva samāsetha, sabbhi kubbetha santhava’’ntiādīsu ‘‘samāsethā’’tiādīnaṃ viya paṭhamapurisavasena atthaṃ aggahetvā purisavipallāsaṃ katvā ‘‘labheyya’’nti uttamapurisavasenattho aṭṭhakathācariyehi gahito, tathā tumhehipi ‘‘adhammaṃ sārathi kayirā’’ti ettha ‘‘kayirā’’ti padassa purisavipallāsaṃ katvā ‘‘kareyyāsī’’ti majjhimapurisavasenattho vattabbo, aṭṭhakathācariyehipi ‘‘kareyyāsī’’ti tadattho vuttoti? Saccaṃ, evaṃ santepi aṭṭhakathācariyehi vohāratthesu paramakosallasamannāgatattā ‘‘tva’’nti vattabbe atthe <hi rend="bold">bhavaṃ</hi>saddo pavattati, ‘‘bhava’’nti vattabbe atthe <hi rend="bold">tvaṃ</hi>saddo pavattatīti cintetvā adhippāyatthavasena ‘‘kareyyāsī’’ti attho vutto, na purisavipallāsavasena. Tathā hi ‘‘puttaṃ labhetha varada’’nti imassa <hi rend="bold">aṭṭhakathāyaṃ</hi> ‘‘labhethā’’ti ulliṅgitvā ‘‘labheyya’’nti purisavipallāsavasena vivaraṇaṃ kataṃ. ‘‘Adhammaṃ sārathi kayirā’’ti imassa pana <hi rend="bold">aṭṭhakathāyaṃ</hi> ‘‘kayirā’’ti ulliṅgitvā ‘‘kareyyāsī’’ti vivaraṇaṃ kataṃ, tasmā ‘‘adhammaṃ sārathi kayirā’’ti ettha purisavipallāso na cintetabbo. Atha vā yathā ‘‘puttaṃ labhetha varada’’nti ettha ca ‘‘kāye rajo na limpethā’’tiādīsu <hi rend="bold">etha</hi>vacanaṃ gahitaṃ, evaṃ <hi rend="bold">etha</hi>vacanaṃ aggahetvā ‘‘labhe athā’’ti padacchedo karaṇīyo. Evañhi sati purisavipallāsena kiccaṃ natthi. Tattha <hi rend="bold">labhe</hi>ti sattamiyā <pb ed="M" n="0.0275" /> uttamapurisavacanaṃ ‘‘vajjhañcāpi pamocaye’’ti padamiva. <hi rend="bold">Athā</hi>ti adhikārantare nipāto padapūraṇe vā. Ettha ca adhikārantaravasena aparampi varaṃ puttaṃ labheyyanti attho. Yasmā panettha dvinnamatthānaṃ uppatti dissati, yasmā cetesu dvīsu dujjāno bhagavato adhippāyo, tasmā dvepi atthā gahetabbāva.</p>

<p rend="bodytext">Ettha pana kiñcāpi liṅgavipallāso vibhattivipallāso vacanavipallāso kālavipallāso purisavipallāso akkharavipallāsoti chabbidho vipallāso āharitvā dassetabbo, tathāpi so upari āvibhavissatīti na dassito. Tatra <hi rend="bold">kayirāthā</hi>ti padaṃ sattamiyā parassapadavasena attanopadavasena ca dvidhā bhijjati, tathā majjhimapurisabahuvacanavasena paṭhamapurisekavacanavasena ca. Tathā hi ‘‘yathā puññāni kayirātha, dadantā aparāpara’’nti ettha ‘‘kayirāthā’’ti idaṃ sattamiyā parassapadavasena majjhimapurisabahuvacanavasena ca vuttaṃ. Yathānurūpaṃ puññāni kareyyāthayevāti hi attho. ‘‘Kayirātha dhīro puññānī’’ti ettha pana ‘‘kayirāthā’’ti idaṃ sattamiyā attanopadavasena paṭhamapurisekavacanavasena ca vuttaṃ. Kareyyāti hi attho. Idha parokkhādivasena <hi rend="bold">yira</hi>paccayasahitāni rūpāni yebhuyyena sāsane appasiddhānīti <hi rend="bold">na</hi> dassitāni.</p>

<p rend="bodytext">Attano phalaṃ karotīti <hi rend="bold">kāraṇaṃ</hi>. Karotīti <hi rend="bold">kattā,</hi> evaṃ kārako kārakaṃ vā. Ettha hi <hi rend="bold">kāraka</hi>saddo yattha kattukārakakammakārakādivācako, tattha pulliṅgopi hoti, yebhuyyena napuṃsakaliṅgopi. Yattha pana rajatakārakammakāralohakārādivācako, tattha pulliṅgo eva. Kārāpetīti <hi rend="bold">kārāpako</hi>. Karaṃ, kubbaṃ, krubbaṃ, karonto, kubbanto, kubbāno, kurumāno, pakruṃbbamāno <pb ed="M" n="0.0276" />. Kārikā, kārāpikā. Karontī, kubbantī. Kārakaṃ kulaṃ. Kārāpakaṃ, karontaṃ, kubbantaṃ, kurumānaṃ. Saṅkhāro, parikkhāro, parikkhato, purakkhato, karaṇaṃ, kriyā. Akkharacintakā pana ‘‘kriyā’’ iccapi padamicchanti. Ettha <hi rend="bold">kriyā</hi>saddo kiñcāpi ‘‘aphalā hoti akrubbato’’tiādīsu <hi rend="bold">ka</hi>kāra<hi rend="bold">ra</hi>kārasaṃyogavantāni padāni dissanti, tathāpi <hi rend="bold">kle</hi>sasaddo viya pāḷiyaṃ na dissati, adissamānopi so aṭṭhakathācariyādīhi garūhi gahitattā gahetabbova. Tathā hi ‘‘kriyākriyāpattivibhāgadesako’’tiādikā saddaracanā dissati.</p>

<p rend="bodytext">Kātuṃ, kattuṃ. Kātave, kāretuṃ. Katvā, katvāna, kātuna, karitvā, karitvāna, kacca, adhikacca, kariya, kariyāna, purakkhitvā, kāretvā. Aññānipi <hi rend="bold">tu</hi>mantādīni yojetabbāni.</p>

<p rend="bodytext">Tatra <hi rend="bold">kaccā</hi>ti katvā. <hi rend="bold">Adhikaccā</hi>ti adhikaṃ katvā. Akkharacintakā pana saddasatthanayaṃ nissāya ‘‘adhikicca’’ iti rūpaṃ icchanti, mayaṃ panetādisaṃ rūpaṃ pāḷiyā anukūlaṃ na hotīti na icchāma. Tathā hi <hi rend="bold">therikāgāthāyaṃ</hi> gotamiyā parinibbānavacane ‘‘padakkhiṇaṃ kacca nipacca pāde’’ti pāḷi dissati. Tattha hi padakkhiṇaṃ katvāti attho. <hi rend="bold">Kaccā</hi>ti padassa dassanena <hi rend="bold">adhikaccā</hi>ti padampi diṭṭhameva hoti, esa nayo aññatrāpi yathārahaṃ veditabbo.</p>

<p rend="bodytext">Idāni <hi rend="bold">karoti</hi>ssa dhātussa appamattakaṃ atthātisayayogaṃ kathayāma – taṇhaṅkaro. Kāraṇā. Pharusāhi vācāhi pakrubbamāno. Sante na kurute piyanti.</p>

<p rend="bodytext">Tatra <pb ed="M" n="0.0277" /><hi rend="bold">taṇhaṅkaro</hi>ti veneyyānaṃ taṇhaṃ lobhaṃ karoti hiṃsatīti taṇhaṅkaro. Atha vā rūpakāyadhammakāyasampattiyā attani sakalalokassa taṇhaṃ sinehaṃ karoti janetīti <hi rend="bold">taṇhaṅkaro. Kāraṇā</hi>ti hiṃsanā. <hi rend="bold">Pakrubbamāno</hi>ti hiṃsamāno. <hi rend="bold">Sante na kurute piya</hi>nti sappurise attano piye iṭṭhe kante manāpe na karotīti attho. Atha vā piyaṃ piyāyamāno tussamāno modamāno sante na kurute na sevatīti attho. Yathā ‘‘rājānaṃ sevatī’’ti etasmiṃ atthe rājānaṃ piyaṃ kuruteti saddasatthavidū mantenti, dullabhāyaṃ nīti sādhukaṃ manasi kātabbā.</p>

<p rend="bodytext">Ettha ca <hi rend="bold">parikkhāra</hi>saddassa atthuddhāro nīyate, ‘‘parikkhāroti sattahi nagaraparikkhārehi suparikkhittaṃ hotī’’tiādīsu parivāro vuccati. ‘‘Ratho setaparikkhāro, jhānakkho cakkavīriyo’’tiādīsu alaṅkāro. ‘‘Ye cime pabbajitena jīvitaparikkhārā samudānetabbā’’tiādīsu sambhāro. Etthetañhi vuccati –</p>

<p rend="gatha1">Sāsanaññūhi viññūhi, parikkhāroti sāsane;</p>

<p rend="gathalast">Parivāro alaṅkāro, sambhāro ca pavuccati.</p>

<p rend="bodytext"><hi rend="bold">Jāgara niddakkhaye</hi>. Jāgaroti. Jāgaraṃ. Dīghā jāgarato ratti.</p>

<p rend="gatha1"><hi rend="bold">Tanādī</hi> ettakā diṭṭhā, dhātavo me yathābalaṃ;</p>

<p rend="gathalast">Suttesvaññepi pekkhitvā, gaṇhavho atthayuttitoti.</p>

<p rend="centre"><hi rend="bold">Tanādi</hi>gaṇoyaṃ.</p>

<p rend="gatha1"><hi rend="bold">Rudhādi</hi>chakkaṃ <pb ed="M" n="0.0278" /> vividhatthasāraṃ,</p>

<p rend="gatha2">Matiṅkaraṃ viññujanādhirāmaṃ;</p>

<p rend="gatha3">Uḷārachandehi susevanīyaṃ,</p>

<p rend="gathalast">Suvaṇṇahaṃsehi suciṃva ṭhānaṃ.</p>

<p rend="centre">Iti navaṅge sāṭṭhakathe piṭakattaye byappathagatīsu viññūnaṃ</p>

<p rend="centre">Kosallatthāya kate saddanītippakaraṇe <hi rend="bold">rudhādi</hi>chakkaṃ</p>

<p rend="bodytext">Nāma</p>

<p rend="centre">Sattarasamo paricchedo.</p>
</body>
<back></back>
</text>
</TEI.2>