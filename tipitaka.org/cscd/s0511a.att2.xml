<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">2. Sumedhapatthanākathāvaṇṇanā</p>

<p rend="bodytext">Idāni <pb ed="M" n="0.0085" /><pb ed="V" n="0.0076" /> –</p>

<p rend="hangnum" n="1-2"><hi rend="paranum">1-2</hi><hi rend="dot">.</hi></p>

<p rend="gatha1"> ‘‘Kappe ca satasahasse, caturo ca asaṅkhiye;</p>

<p rend="gathalast">Amaraṃ nāma nagaraṃ, dassaneyyaṃ manorama’’nti. –</p>

<p rend="unindented">Ādinayappavattāya buddhavaṃsavaṇṇanāya okāso anuppatto. Sā panesā buddhavaṃsavaṇṇanā yasmā suttanikkhepaṃ vicāretvā vuccamānā pākaṭā hoti, tasmā suttanikkhepavicāraṇā tāva veditabbā. Cattāro hi suttanikkhepā attajjhāsayo parajjhāsayo pucchāvasiko aṭṭhuppattikoti. Tattha yāni suttāni bhagavā parehi anajjhiṭṭho kevalaṃ attano ajjhāsayena kathesi. Seyyathidaṃ – <hi rend="bold">ākaṅkheyyasuttaṃ</hi> (ma. ni. 1.64 ādayo) <hi rend="bold">vatthasutta</hi>nti (ma. ni. 1.70 ādayo) evamādīni, tesaṃ <hi rend="bold">attajjhāsayo</hi> nikkhepo.</p>

<p rend="bodytext">Yāni vā pana ‘‘paripakkā kho rāhulassa vimuttiparipācanīyā dhammā, yaṃnūnāhaṃ rāhulaṃ uttariṃ āsavānaṃ khaye vineyya’’nti (saṃ. ni. 4.121) evaṃ paresaṃ ajjhāsayaṃ khantiṃ manaṃ bujjhanakabhāvañca oloketvā parajjhāsayavasena kathitāni. Seyyathidaṃ – <hi rend="bold">rāhulovādasuttaṃ</hi><hi rend="bold">dhammacakkappavattanasutta</hi>nti (saṃ. ni. 5.1081; mahāva. 13 ādayo; paṭi. ma. 2.30) evamādīni, tesaṃ <hi rend="bold">parajjhāsayo</hi> nikkhepo.</p>

<p rend="bodytext">Bhagavantaṃ upasaṅkamitvā te te devamanussā pañhaṃ pucchanti. Evaṃ puṭṭhena pana bhagavatā yāni kathitāni <hi rend="bold">devatāsaṃyutta</hi> (saṃ. ni. 1.1 ādayo) <hi rend="bold">bojjhaṅgasaṃyuttā</hi>dīni (saṃ. ni. 5.182 ādayo) tesaṃ <hi rend="bold">pucchāvasiko</hi> nikkhepo.</p>

<p rend="bodytext">Yāni vā pana uppannaṃ kāraṇaṃ paṭicca desitāni dhammadāyāda- (ma. ni. 1.29 ādayo) puttamaṃsūpamādīni (saṃ. ni. 2.63), tesaṃ <hi rend="bold">aṭṭhuppattiko</hi> nikkhepo. Evametesu catūsu suttanikkhepesu imassa buddhavaṃsassa pucchāvasiko nikkhepo. Pucchāvasena hi bhagavatā ayaṃ <pb ed="V" n="0.0077" /> nikkhitto. Kassa pucchāvasena? Āyasmato sāriputtattherassa. Vuttañhetaṃ asmiṃ nidānasmiṃ eva –</p>

<p rend="gatha1">‘‘Sāriputto <pb ed="M" n="0.0086" /><pb ed="P" n="0.0065" /> mahāpañño, samādhijjhānakovido;</p>

<p rend="gatha2">Paññāya pāramippatto, pucchati lokanāyakaṃ;</p>

<p rend="gathalast">Kīdiso te mahāvīra, abhinīhāro naruttamā’’ti. (bu. vaṃ. 1.74-75) –</p>

<p rend="bodytext">Ādi. Tenesā buddhavaṃsadesanā pucchāvasikāti veditabbā.</p>

<p rend="bodytext">Tattha <hi rend="bold">kappe ca satasahasse</hi>ti ettha <hi rend="bold">kappa</hi>-saddo panāyaṃ abhisaddahanavohārakālapaññattichedanavikappanalesasamantabhāvaāyukappamahākappādīsu dissati. Tathā hi ‘‘okappanīyametaṃ bhoto gotamassa. Yathā taṃ arahato sammāsambuddhassā’’tiādīsu (ma. ni. 1.387) abhisaddahane dissati. ‘‘Anujānāmi, bhikkhave, pañcahi samaṇakappehi phalaṃ paribhuñjitu’’nti evamādīsu (cūḷava. 250) vohāre. ‘‘Yena sudaṃ niccakappaṃ viharāmī’’tiādīsu (ma. ni. 1.387) kāle. ‘‘Iccāyasmā kappo’’ti (su. ni. 1098; cūḷani. kappamāṇavapucchā 117; kappamāṇavapucchāniddesa 61) ca, ‘‘nigrodhakappo iti tassa nāmaṃ, tayā kataṃ bhagavā brāhmaṇassā’’ti ca evamādīsu (su. ni. 346) paññattiyaṃ. ‘‘Alaṅkato kappitakesamassū’’ti evamādīsu (jā. 2.22.1368) chedane. ‘‘Kappati dvaṅgulakappo’’tiādīsu (cūḷava. 446) vikappe. ‘‘Atthi kappo nipajjitu’’ntiādīsu (a. ni. 8.80) lese. ‘‘Kevalakappaṃ jetavanaṃ obhāsetvā’’tiādīsu samantabhāve. ‘‘Tiṭṭhatu, bhante, bhagavā kappaṃ, tiṭṭhatu sugato kappa’’nti (dī. ni. 2.178; udā. 51) ettha āyukappe. ‘‘Kīva dīgho nu kho, bhante, kappo’’ti (saṃ. ni. 2.128-129) ettha mahākappe. Ādisaddena ‘‘satthukappena vata kira, bho, mayaṃ sāvakena saddhiṃ mantayamānā na jānimhā’’ti (ma. ni. 1.260) ettha paṭibhāge. ‘‘Kappo naṭṭho hoti. Kappakatokāso jiṇṇo hotī’’ti (pāci. 371) ettha vinayakappe. Idha pana mahākappe daṭṭhabbo. Tasmā kappe ca satasahasseti mahākappānaṃ satasahassānanti attho (dī. ni. aṭṭha. 1.29; 3.275; saṃ. ni. aṭṭha. 1.1.1; a. ni. aṭṭha. 2.3.128; khu. pā. aṭṭha. 5.maṅgalasutta, evamiccādipāṭhavaṇṇanā; su. ni. aṭṭha. 2.maṅgalasuttavaṇṇanā; cariyā. aṭṭha. nidānakathā.1; cūḷani. aṭṭha. khaggavisāṇasuttaniddesavaṇṇanā). <pb ed="V" n="0.0078" /><hi rend="bold">Caturo ca asaṅkhiye</hi>ti ‘‘catunnaṃ asaṅkhyeyyānaṃ matthake’’ti vacanaseso daṭṭhabbo. Kappasatasahassādhikānaṃ catunnaṃ asaṅkhyeyyānaṃ matthaketi attho. <hi rend="bold">Amaraṃ nāma nagara</hi>nti ‘‘amara’’nti ca ‘‘amaravatī’’ti <pb ed="M" n="0.0087" /> ca laddhanāmaṃ nagaraṃ ahosi. Keci panettha aññenāpi pakārena vaṇṇayanti, kiṃ tehi, nāmamattaṃ panetaṃ tassa nagarassa. <hi rend="bold">Dassaneyya</hi>nti suvibhattavicitra-caccaradvāra-catukkasiṅghāṭika-pākāra-parikkhepapāsāda- hammiya-bhavana-samalaṅkatattā dassanīyaṃ. <hi rend="bold">Manorama</hi>nti samasuciparamaramaṇīyabhūmibhāgattā chāyūdakasampannattā <pb ed="P" n="0.0066" /> sulabhāhārattā sabbopakaraṇayuttattā ca samiddhattā devamanussādīnaṃ mano ramayatīti manoramaṃ.</p>

<p rend="bodytext"><hi rend="bold">Dasahi saddehi avivitta</hi>nti hatthisaddena assasaddena rathasaddena bherisaddena saṅkhasaddena mudiṅgasaddena vīṇāsaddena gītasaddena sammatāḷasaddena ‘‘bhuñjatha pivatha khādathā’’ti dasamena saddenāti; imehi dasahi saddehi avivittaṃ ahosi, sabbakālaṃ anupamussavasamajjanāṭakā kīḷantīti attho. <hi rend="bold">Annapānasamāyuta</hi>nti annena catubbidhenāhārena ca pānena ca suṭṭhu āyutaṃ annapānasamāyutaṃ, iminā subhikkhatā dassitā, bahuannapānasamāyutanti attho.</p>

<p rend="bodytext">Idāni te dasa sadde vatthuto dassanatthaṃ –</p>

<p rend="gatha1">‘‘Hatthisaddaṃ assasaddaṃ, bherisaṅkharathāni ca;</p>

<p rend="gathalast">Khādatha pivatha ceva, annapānena ghosita’’nti. – vuttaṃ;</p>

<p rend="bodytext">Tattha <hi rend="bold">hatthisadda</hi>nti hatthīnaṃ koñcanādasaddena, karaṇatthe upayogavacanaṃ daṭṭhabbaṃ. Esa nayo sesapadesupi. <hi rend="bold">Bherisaṅkharathāni cā</hi>ti bherisaddena ca saṅkhasaddena ca rathasaddena cāti attho. Liṅgavipariyāsena vuttaṃ, ‘khādatha pivathā’ti evamādinayappavattena annapānapaṭisaṃyuttena ghositaṃ abhināditanti attho. Etthāha – tesaṃ pana saddānaṃ ekadesova dassito, na sakaloti? Na ekadeso sakalo dasavidho dassitova. Kathaṃ? Bherisaddena mudiṅgasaddo saṅgahito, saṅkhasaddena vīṇāgītasammatāḷasaddā saṅgahitāti daseva dassitā.</p>

<p rend="bodytext">Evaṃ ekena pariyāyena nagarasampattiṃ vaṇṇetvā puna tameva dassetuṃ –</p>

<p rend="hangnum" n="3"><hi rend="paranum">3</hi><hi rend="dot">.</hi></p>

<p rend="gatha1"> ‘‘Nagaraṃ <pb ed="M" n="0.0088" /> sabbaṅgasampannaṃ, sabbakammamupāgataṃ, sattaratanasampannaṃ, nānājanasamākulaṃ;</p>

<p rend="gathalast">Samiddhaṃ devanagaraṃva, āvāsaṃ puññakammina’’nti. – vuttaṃ;</p>

<p rend="bodytext">Tattha <pb ed="V" n="0.0079" /><hi rend="bold">sabbaṅgasampanna</hi>nti pākāragopuraṭṭālakādisabbanagarāvayavasampannaṃ, paripuṇṇasabbavittūpakaraṇadhanadhaññatiṇakaṭṭhodakanti vā attho. <hi rend="bold">Sabbakammamupāgata</hi>nti sabbakammantena upagataṃ, samupagatasabbakammantanti attho. <hi rend="bold">Sattaratanasampanna</hi>nti <pb ed="P" n="0.0067" /> paripuṇṇamuttādisattaratanaṃ, cakkavattinivāsabhūmito vā hatthiratanādīhi sattaratanehi sampannaṃ. <hi rend="bold">Nānājanasamākula</hi>nti nānāvidhadesabhāsehi janehi samākulaṃ. <hi rend="bold">Samiddha</hi>nti manussopabhogasabbopakaraṇehi samiddhaṃ phītaṃ. <hi rend="bold">Devanagaraṃ vā</hi>ti devanagaraṃ viya ālakamandā viya amaravatī samiddhanti vuttaṃ hoti. <hi rend="bold">Āvāsaṃ puññakammina</hi>nti āvasanti ettha puññakammino janāti āvāso. ‘‘Āvāso’’ti vattabbe ‘‘āvāsa’’nti liṅgabhedaṃ katvā vuttanti veditabbaṃ. Paññāyati tenāti puññaṃ, kularūpamahābhogissariyavasena paññāyatīti attho. Punātīti vā puññaṃ. Sabbakusalamalarajāpavāhakattā puññaṃ kammaṃ yesaṃ atthi te puññakammino, tesaṃ puññakamminaṃ āvāsabhūtanti attho.</p>

<p rend="bodytext">Tattha <hi rend="bold">sumedho</hi> nāma brāhmaṇo paṭivasati ubhato sujāto mātito ca pitito ca, saṃsuddhagahaṇiko yāva sattamā kulaparivaṭṭā akkhitto anupakuṭṭho jātivādena, abhirūpo dassanīyo pāsādiko paramāya vaṇṇapokkharatāya samannāgato, so tiṇṇaṃ vedānaṃ pāragū ahosi sanighaṇḍukeṭubhānaṃ sākkharappabhedānaṃ itihāsapañcamānaṃ padako veyyākaraṇo anavayo lokāyatamahāpurisalakkhaṇesu. Tassa pana daharakāleyeva mātāpitaro kālamakaṃsu. Athassa rāsivaḍḍhako amacco āyapotthakaṃ āharitvā suvaṇṇarajatamaṇimuttādivividharatanabharite gabbhe vivaritvā – ‘‘etthakaṃ te, kumāra, mātu santakaṃ, etthakaṃ pitu santakaṃ, etthakaṃ ayyakapayyakāna’’nti yāva sattamā kulaparivaṭṭā dhanaṃ ācikkhitvā – ‘‘etaṃ paṭipajjāhī’’ti niyyātesi. So ‘‘sādhū’’ti sampaṭicchitvā puññāni karonto agāraṃ ajjhāvasi. Tena vuttaṃ –</p>

<p rend="hangnum" n="4"><hi rend="paranum">4</hi><hi rend="dot">.</hi></p>

<p rend="gatha1"> ‘‘Nagare <pb ed="M" n="0.0089" /> amaravatiyā, sumedho nāma brāhmaṇo;</p>

<p rend="gathalast">Anekakoṭisannicayo, pahūtadhanadhaññavā.</p>

<p rend="hangnum" n="5"><hi rend="paranum">5</hi><hi rend="dot">.</hi></p>

<p rend="gatha1"> ‘‘Ajjhāyako mantadharo, tiṇṇaṃ vedāna pāragū;</p>

<p rend="gathalast">Lakkhaṇe itihāse ca, sadhamme pāramiṃ gato’’ti.</p>

<p rend="bodytext">Tattha <hi rend="bold">nagare amaravatiyā</hi>ti amaravatīsaṅkhāte nagare. <hi rend="bold">Sumedho nāmā</hi>ti ettha ‘‘medhā’’ti paññā <pb ed="V" n="0.0080" /> vuccati. Sā tassa sundarā pasatthāti sumedhoti paññāyittha. <hi rend="bold">Brāhmaṇo</hi>ti brahmaṃ aṇati sikkhatīti brāhmaṇo, mante sajjhāyatīti attho <pb ed="P" n="0.0068" />. Akkharacintakā pana ‘‘brahmuno apaccaṃ brāhmaṇo’’ti vadanti. Ariyā pana bāhitapāpattā brāhmaṇāti. <hi rend="bold">Anekakoṭisannicayo</hi>ti koṭīnaṃ sannicayo koṭisannicayo, aneko koṭisannicayo yassa soyaṃ anekakoṭisannicayo, anekakoṭi dhanasannicayoti attho. <hi rend="bold">Pahūtadhanadhaññavā</hi>ti bahuladhanadhaññavā. Purimaṃ bhūmigatagabbhagatadhanadhaññavasena vuttaṃ, idaṃ niccaparibhogūpagatadhanadhaññavasena vuttanti veditabbaṃ.</p>

<p rend="bodytext"><hi rend="bold">Ajjhāyako</hi>ti na jhāyatīti ajjhāyako, jhānabhāvanārahitoti attho. Vuttañhetaṃ – ‘‘na dānime jhāyantīti. Na dānime jhāyantīti kho, vāseṭṭha, ‘ajjhāyakā ajjhāyakā’ tveva tatiyaṃ akkharaṃ upanibbatta’’nti (dī. ni. 3.132) evaṃ paṭhamakappikakāle jhānavirahitānaṃ brāhmaṇānaṃ garahavacanaṃ uppannaṃ. Idāni mantaṃ jhāyatīti ajjhāyako, mante parivattetīti iminā atthena pasaṃsavacanaṃ katvā voharanti. Mante dhāretīti <hi rend="bold">mantadharo</hi>. <hi rend="bold">Tiṇṇaṃ vedāna</hi>nti iruvedayajuvedasāmavedānaṃ tiṇṇaṃ vedānaṃ. Ayaṃ pana <hi rend="bold">veda</hi>-saddo ñāṇasomanassaganthesu dissati. Tathā hesa – ‘‘yaṃ brāhmaṇaṃ vedagumābhijaññā, akiñcanaṃ kāmabhave asatta’’ntiādīsu (su. ni. 1065) ñāṇe dissati. ‘‘Ye vedajātā vicaranti loke’’tiādīsu (a. ni. 4.57) somanasse. ‘‘Tiṇṇaṃ vedānaṃ pāragū sanighaṇḍukeṭubhāna’’ntiādīsu (dī. ni. 1.256) ganthe. Idhāpi ganthe (ma. ni. aṭṭha. 1.75). <hi rend="bold">Pāragū</hi>ti tiṇṇaṃ vedānaṃ oṭṭhapahatakaraṇamattena pāraṃ gatoti pāragū. <hi rend="bold">Lakkhaṇe</hi>ti itthilakkhaṇapurisalakkhaṇamahāpurisalakkhaṇādike lakkhaṇe. <hi rend="bold">Itihāse</hi>ti itiha āsa, itiha āsāti īdisavacanapaṭisaṃyutte <pb ed="M" n="0.0090" /> purāṇasaṅkhāte ganthavisese. <hi rend="bold">Sadhamme</hi>ti brāhmaṇānaṃ sake dhamme, sake ācariyake vā. <hi rend="bold">Pāramiṃ gato</hi>ti pāraṃ gato, disāpāmokkho ācariyo ahosīti attho.</p>

<p rend="bodytext">Athekadivasaṃ so dasaguṇagaṇārādhitapaṇḍito sumedhapaṇḍito uparipāsādavaratale rahogato hutvā pallaṅkaṃ ābhujitvā nisinno cintesi – ‘‘punabbhave paṭisandhiggahaṇaṃ nāma dukkhaṃ, tathā nibbattanibbattaṭṭhāne sarīrabhedanaṃ, ahañca jātidhammo, jarādhammo, byādhidhammo, maraṇadhammo, evaṃbhūtena mayā ajātiṃ ajaraṃ abyādhiṃ amaraṇaṃ sukhaṃ sivaṃ nibbānaṃ pariyesituṃ <pb ed="P" n="0.0069" /> vaṭṭati, avassaṃ bhavacārakato muccitvā nibbānagāminā ekena maggena bhavitabba’’nti. Tena vuttaṃ –</p>

<p rend="hangnum" n="6"><hi rend="paranum">6</hi><hi rend="dot">.</hi></p>

<p rend="gatha1"> ‘‘Rahogato <pb ed="V" n="0.0081" /> nisīditvā, evaṃ cintesahaṃ tadā;</p>

<p rend="gathalast">Dukkho punabbhavo nāma, sarīrassa ca bhedanaṃ.</p>

<p rend="hangnum" n="7"><hi rend="paranum">7</hi><hi rend="dot">.</hi></p>

<p rend="gatha1"> ‘‘Jātidhammo jarādhammo, byādhidhammo sahaṃ tadā;</p>

<p rend="gathalast">Ajaraṃ amaraṃ khemaṃ, pariyesissāmi nibbutiṃ.</p>

<p rend="hangnum" n="8"><hi rend="paranum">8</hi><hi rend="dot">.</hi></p>

<p rend="gatha1"> ‘‘Yaṃnūnimaṃ pūtikāyaṃ, nānākuṇapapūritaṃ;</p>

<p rend="gathalast">Chaḍḍayitvāna gaccheyyaṃ, anapekkho anatthiko.</p>

<p rend="hangnum" n="9"><hi rend="paranum">9</hi><hi rend="dot">.</hi></p>

<p rend="gatha1"> ‘‘Atthi hehiti so maggo, na so sakkā na hetuye;</p>

<p rend="gathalast">Pariyesissāmi taṃ maggaṃ, bhavato parimuttiyā’’ti.</p>

<p rend="bodytext">Ettha pana gāthāsambandhañca anuttānapadānamatthañca vatvāva gamissāma. Tattha <hi rend="bold">rahogato</hi>ti rahasi gato, rahasi ṭhāne nisinno. <hi rend="bold">Evaṃ cintesaha</hi>nti evaṃ cintesiṃ ahaṃ. Evanti iminā cintanākāraṃ dasseti. <hi rend="bold">Tadā</hi>ti tasmiṃ sumedhapaṇḍitakāle. ‘‘Evaṃ cintesaha’’nti bhagavā iminā attanā saddhiṃ sumedhapaṇḍitaṃ ekattaṃ karoti. Tasmā tadā so sumedho ahamevāti pakāsento ‘‘evaṃ cintesahaṃ tadā’’ti bhagavā uttamapurisavasenāha. <hi rend="bold">Jātidhammo</hi>ti jātisabhāvo. Esa nayo sesapadesupi. <hi rend="bold">Nibbuti</hi>nti nibbānaṃ.</p>

<p rend="bodytext"><hi rend="bold">Yaṃnūnā</hi>ti <pb ed="M" n="0.0091" /> parivitakkanatthe nipāto, yadi panāhanti attho. <hi rend="bold">Pūtikāya</hi>nti pūtibhūtaṃ kāyaṃ. <hi rend="bold">Nānākuṇapapūrita</hi>nti mutta-karīsa-pubbalohita-pitta-semha-kheḷasiṅghāṇikādianekakuṇapapūritaṃ. <hi rend="bold">Anapekkho</hi>ti anālayo. <hi rend="bold">Atthī</hi>ti avassaṃ upalabbhati. <hi rend="bold">Hehitī</hi>ti bhavissati, parivitakkanavacanamidaṃ. <hi rend="bold">Na so sakkā na hetuye</hi>ti tena maggena na sakkā na bhavituṃ. So pana maggo <hi rend="bold">hetuye</hi>ti hetubhāvāya na na hoti, hetuyevāti attho. <hi rend="bold">Bhavato parimuttiyā</hi>ti bhavabandhanavimuttiyāti attho.</p>

<p rend="bodytext">Idāni attanā parivitakkitamatthaṃ sampādayituṃ <hi rend="bold">‘‘yathāpī’’</hi>ti ādimāha. Yathā hi loke dukkhassa paṭipakkhabhūtaṃ sukhaṃ nāma atthi, evaṃ bhave sati tappaṭipakkhena vibhavenāpi bhavitabbaṃ <pb ed="P" n="0.0070" />, yathā ca uṇhe sati tassa vūpasamabhūtaṃ sītalampi atthi, evaṃ rāgādiaggīnaṃ vūpasamena nibbānena bhavitabbaṃ. Yathā ca pāpassa lāmakassa dhammassa paṭipakkhabhūto kalyāṇo anavajjadhammopi <pb ed="V" n="0.0082" /> atthiyeva, evameva pāpikāya jātiyā sati sabbajātikhepanato ajātisaṅkhātena nibbānenāpi bhavitabbamevāti. Tena vuttaṃ –</p>

<p rend="hangnum" n="10"><hi rend="paranum">10</hi><hi rend="dot">.</hi></p>

<p rend="gatha1"> ‘‘Yathāpi dukkhe vijjante, sukhaṃ nāmapi vijjati;</p>

<p rend="gathalast">Evaṃ bhave vijjamāne, vibhavopicchitabbako.</p>

<p rend="hangnum" n="11"><hi rend="paranum">11</hi><hi rend="dot">.</hi></p>

<p rend="gatha1"> ‘‘Yathāpi uṇhe vijjante, aparaṃ vijjati sītalaṃ;</p>

<p rend="gathalast">Evaṃ tividhaggi vijjante, nibbānaṃ icchitabbakaṃ.</p>

<p rend="hangnum" n="12"><hi rend="paranum">12</hi><hi rend="dot">.</hi></p>

<p rend="gatha1"> ‘‘Yathāpi pāpe vijjante, kalyāṇamapi vijjati;</p>

<p rend="gathalast">Evameva jāti vijjante, ajātipicchitabbaka’’nti.</p>

<p rend="bodytext">Tattha <hi rend="bold">yathāpī</hi>ti opammatthe nipāto. <hi rend="bold">Sukha</hi>nti kāyikacetasikasukhaṃ, suṭṭhu dukkhaṃ khaṇatīti sukhaṃ. <hi rend="bold">Bhave</hi>ti janane. <hi rend="bold">Vibhavo</hi>ti ajananaṃ, janane vijjamāne ajananadhammopi icchitabbo. <hi rend="bold">Tividhaggi vijjante</hi>ti tividhe rāgādike aggimhi vijjamāneti attho. <hi rend="bold">Nibbāna</hi>nti tassa tividhassa rāgādiaggissa nibbāpanaṃ upasamanaṃ nibbānañca icchitabbaṃ. <hi rend="bold">Pāpe</hi>ti akusale lāmake. <hi rend="bold">Kalyāṇamapī</hi>ti kusalamapi. <hi rend="bold">Evamevā</hi>ti evamevaṃ. <hi rend="bold">Jāti vijjante</hi>ti <pb ed="M" n="0.0092" /> jātiyā vijjamānāyāti attho. Liṅgabhedañca vibhattilopañca katvā vuttaṃ. <hi rend="bold">Ajātipī</hi>ti jātikhepanaṃ ajātinibbānampi icchitabbaṃ.</p>

<p rend="bodytext">Athāhaṃ parampi cintesiṃ – ‘‘yathā nāma gūtharāsimhi nimuggena purisena dūratova kamalakuvalayapuṇḍarīkasaṇḍamaṇḍitaṃ vimalasalilaṃ taḷākaṃ disvā – ‘katarena nu kho maggena tattha gantabba’nti taḷākaṃ gavesituṃ yuttaṃ. Yaṃ tassa agavesanaṃ, na so tassa taḷākassa doso, tassa purisasseva doso. Evameva kilesamaladhovane amatamahātaḷāke vijjamāne yaṃ tassa agavesanaṃ, na so amatasaṅkhātassa nibbānamahātaḷākassa doso, purisasseva doso. Yathā pana corehi saṃparivārito puriso palāyanamagge vijjamānepi sace so na palāyati, na so tassa maggassa doso, tassa purisasseva doso. Evameva kilesacorehi parivāretvā gahitassa purisassa vijjamāneyeva nibbānamahānagaragāmimhi sive mahāmagge tassa maggassa agavesanaṃ <pb ed="P" n="0.0071" /> nāma na maggassa doso, purisasseva doso. Yathā byādhipīḷito puriso vijjamāne byādhitikicchake vejje sace taṃ vejjaṃ gavesitvā taṃ byādhiṃ na tikicchāpeti, na <pb ed="V" n="0.0083" /> so vejjassa doso, tassa purisasseva doso. Evameva pana yo kilesabyādhiparipīḷito kilesavūpasamamaggakovidaṃ vijjamānameva ācariyaṃ na gavesati, tasseva doso, na kilesabyādhivināyakassa ācariyassa doso’’ti. Tena vuttaṃ –</p>

<p rend="hangnum" n="13"><hi rend="paranum">13</hi><hi rend="dot">.</hi></p>

<p rend="gatha1"> ‘‘Yathā gūthagato puriso, taḷākaṃ disvāna pūritaṃ;</p>

<p rend="gathalast">Na gavesati taṃ taḷākaṃ, na doso taḷākassa so.</p>

<p rend="hangnum" n="14"><hi rend="paranum">14</hi><hi rend="dot">.</hi></p>

<p rend="gatha1"> ‘‘Evaṃ kilesamaladhovaṃ, vijjante amatantaḷe;</p>

<p rend="gathalast">Na gavesati taṃ taḷākaṃ, na doso amatantaḷe.</p>

<p rend="hangnum" n="15"><hi rend="paranum">15</hi><hi rend="dot">.</hi></p>

<p rend="gatha1"> ‘‘Yathā arīhi pariruddho, vijjante gamanampathe;</p>

<p rend="gathalast">Na palāyati so puriso, na doso añjasassa so.</p>

<p rend="hangnum" n="16"><hi rend="paranum">16</hi><hi rend="dot">.</hi></p>

<p rend="gatha1"> ‘‘Evaṃ kilesapariruddho, vijjamāne sive pathe;</p>

<p rend="gathalast">Na gavesati taṃ maggaṃ, na doso sivamañjase.</p>

<p rend="hangnum" n="17"><hi rend="paranum">17</hi><hi rend="dot">.</hi></p>

<p rend="gatha1"> ‘‘Yathāpi <pb ed="M" n="0.0093" /> byādhito puriso, vijjamāne tikicchake;</p>

<p rend="gathalast">Na tikicchāpeti taṃ byādhiṃ, na doso so tikicchake.</p>

<p rend="hangnum" n="18"><hi rend="paranum">18</hi><hi rend="dot">.</hi></p>

<p rend="gatha1"> ‘‘Evaṃ kilesabyādhīhi, dukkhito patipīḷito;</p>

<p rend="gathalast">Na gavesati taṃ ācariyaṃ, na doso so vināyake’’ti.</p>

<p rend="bodytext">Tattha <hi rend="bold">gūthagato</hi>ti gūthakūpagato, gūthena gato makkhito vā. <hi rend="bold">Kilesamaladhova</hi>nti kilesamalasodhane, bhummatthe paccattavacanaṃ. <hi rend="bold">Amatantaḷe</hi>ti amatasaṅkhātassa taḷākassa, sāmiatthe bhummavacanaṃ daṭṭhabbaṃ, anussaraṃ pakkhipitvā vuttaṃ. <hi rend="bold">Arīhī</hi>ti paccatthikehi. <hi rend="bold">Pariruddho</hi>ti samantato niruddho. <hi rend="bold">Gamanampathe</hi>ti gamanapathe. Chandāvināsatthaṃ anussarāgamanaṃ katvā vuttaṃ. <hi rend="bold">Na palāyatī</hi>ti yadi na palāyeyya. <hi rend="bold">So puriso</hi>ti so corehi pariruddho puriso. <hi rend="bold">Añjasassā</hi>ti <pb ed="P" n="0.0072" /> maggassa. Maggassa hi –</p>

<p rend="gatha1">‘‘Maggo <pb ed="V" n="0.0084" /> pantho patho pajjo, añjasaṃ vaṭumāyanaṃ;</p>

<p rend="gathalast">Nāvā uttarasetu ca, kullo ca bhisi saṅkamo’’ti. (cūḷani. pārāyanatthutigāthāniddesa 101) –</p>

<p rend="unindented">Bahūni nāmāni. Svāyamidha añjasanāmena vutto. <hi rend="bold">Sive</hi>ti sabbupaddavābhāvato sive. <hi rend="bold">Sivamañjase</hi>ti sivassa añjasassāti attho. <hi rend="bold">Tikicchake</hi>ti vejje. <hi rend="bold">Na tikicchāpetī</hi>ti na tikicchāpeyya. <hi rend="bold">Na doso so tikicchake</hi>ti tikicchakassa doso natthi, byādhitasseva dosoti attho. <hi rend="bold">Dukkhito</hi>ti sañjātakāyikacetasikadukkho. <hi rend="bold">Ācariya</hi>nti mokkhamaggācariyaṃ. <hi rend="bold">Vināyake</hi>ti ācariyassa.</p>

<p rend="bodytext">Evaṃ panāhaṃ cintetvā uttarimpi evaṃ cintesiṃ – ‘‘yathāpi maṇḍanakajātiko puriso kaṇṭhe āsattaṃ kuṇapaṃ chaḍḍetvā sukhī gaccheyya, evaṃ mayāpi imaṃ pūtikāyaṃ chaḍḍetvā anapekkhena nibbānamahānagaraṃ pavisitabbaṃ. Yathā ca naranāriyo ukkārabhūmiyaṃ uccārapassāvaṃ katvā na taṃ ucchaṅgena vā ādāya dasante vā veṭhetvā ādāya gacchanti, atha kho jigucchamānā oloketumpi anicchantā anapekkhā chaḍḍetvā gacchanti, evaṃ mayāpi imaṃ pūtikāyaṃ anapekkhena chaḍḍetvā amataṃ nibbānanagaraṃ pavisituṃ vaṭṭati. Yathā ca nāvikā nāma jajjaraṃ nāvaṃ udakagāhiniṃ chaḍḍetvā anapekkhāva gacchanti, evamahampi imaṃ navahi vaṇamukhehi paggharantaṃ kāyaṃ chaḍḍetvā anapekkho nibbānamahānagaraṃ pavisissāmi <pb ed="M" n="0.0094" />. Yathā ca koci puriso muttāmaṇiveḷuriyādīni nānāvidhāni ratanāni ādāya corehi saddhiṃ maggaṃ gacchanto attano ratanavināsabhayena te core chaḍḍetvā khemaṃ maggaṃ gaṇhāti, evamayampi pūtikāyo ratanavilopakacorasadiso. Sacāhaṃ ettha taṇhaṃ karissāmi, ariyamaggakusaladhammaratanāni me nassissanti, tasmā mayā imaṃ mahācorasadisaṃ karajakāyaṃ chaḍḍetvā nibbānamahānagaraṃ pavisituṃ vaṭṭatī’’ti. Tena vuttaṃ –</p>

<p rend="hangnum" n="19"><hi rend="paranum">19</hi><hi rend="dot">.</hi></p>

<p rend="gatha1"> ‘‘Yathāpi kuṇapaṃ puriso, kaṇṭhe baddhaṃ jigucchiya;</p>

<p rend="gathalast">Mocayitvāna gaccheyya, sukhī serī sayaṃvasī.</p>

<p rend="hangnum" n="20"><hi rend="paranum">20</hi><hi rend="dot">.</hi></p>

<p rend="gatha1"> ‘‘Tathevimaṃ pūtikāyaṃ, nānākuṇapasañcayaṃ;</p>

<p rend="gathalast">Chaḍḍayitvāna gaccheyyaṃ, anapekkho anatthiko.</p>

<p rend="hangnum" n="21"><hi rend="paranum">21</hi><hi rend="dot">.</hi></p>

<p rend="gatha1"> ‘‘Yathā <pb ed="V" n="0.0085" /><pb ed="P" n="0.0073" /> uccāraṭṭhānamhi, karīsaṃ naranāriyo;</p>

<p rend="gathalast">Chaḍḍayitvāna gacchanti, anapekkhā anatthikā.</p>

<p rend="hangnum" n="22"><hi rend="paranum">22</hi><hi rend="dot">.</hi></p>

<p rend="gatha1"> ‘‘Evamevāhaṃ imaṃ kāyaṃ, nānākuṇapapūritaṃ;</p>

<p rend="gathalast">Chaḍḍayitvāna gacchissaṃ, vaccaṃ katvā yathā kuṭiṃ.</p>

<p rend="hangnum" n="23"><hi rend="paranum">23</hi><hi rend="dot">.</hi></p>

<p rend="gatha1"> ‘‘Yathāpi jajjaraṃ nāvaṃ, paluggaṃ udagāhiniṃ;</p>

<p rend="gathalast">Sāmī chaḍḍetvā gacchanti, anapekkhā anatthikā.</p>

<p rend="hangnum" n="24"><hi rend="paranum">24</hi><hi rend="dot">.</hi></p>

<p rend="gatha1"> ‘‘Evamevāhaṃ imaṃ kāyaṃ, navacchiddaṃ dhuvassavaṃ;</p>

<p rend="gathalast">Chaḍḍayitvāna gacchissaṃ, jiṇṇanāvaṃva sāmikā.</p>

<p rend="hangnum" n="25"><hi rend="paranum">25</hi><hi rend="dot">.</hi></p>

<p rend="gatha1"> ‘‘Yathāpi puriso corehi, gacchanto bhaṇḍamādiya;</p>

<p rend="gathalast">Bhaṇḍacchedabhayaṃ disvā, chaḍḍayitvāna gacchati.</p>

<p rend="hangnum" n="26"><hi rend="paranum">26</hi><hi rend="dot">.</hi></p>

<p rend="gatha1"> ‘‘Evameva imaṃ kāyo, mahācorasamo viya;</p>

<p rend="gathalast">Pahāyimaṃ gamissāmi, kusalacchedanābhayā’’ti.</p>

<p rend="bodytext">Tattha <hi rend="bold">yathāpi kuṇapaṃ puriso</hi>ti yathāpi daharo yuvā maṇḍanakajātiko puriso ahikuṇapena vā kukkurakuṇapena vā manussakuṇapena vā kaṇṭhe āsattena aṭṭīyitvā harāyitvā jigucchitvā taṃ kuṇapaṃ mocetvā <pb ed="M" n="0.0095" /> gaccheyya. <hi rend="bold">Sukhī</hi>ti sukhito. <hi rend="bold">Serī</hi>ti yathicchakavihārī. <hi rend="bold">Nānākuṇapasañcaya</hi>nti anekavidhakuṇaparāsibhūtaṃ ‘‘nānākuṇapapūrita’’ntipi pāṭho.</p>

<p rend="bodytext"><hi rend="bold">Uccāraṭṭhānamhī</hi>ti uccārenti vaccaṃ karonti etthāti uccāro, uccāro ca so ṭhānaṃ ceti uccāraṭṭhānaṃ. Atha vā ussāsiyyatīti ussāso, vaccassetaṃ nāmaṃ, tassa ṭhānaṃ ussāsaṭṭhānaṃ, tasmiṃ <hi rend="bold">ussāsaṭṭhānamhi,</hi> ukkāraṭṭhāneti attho. <hi rend="bold">Vaccaṃ katvā yathā kuṭi</hi>nti vaccaṃ katvā kuṭiṃ naranāriyo viyāti attho.</p>

<p rend="bodytext"><hi rend="bold">Jajjara</hi>nti jiṇṇaṃ. <hi rend="bold">Palugga</hi>nti palujjantiṃ, vikirantinti attho. <hi rend="bold">Udagāhini</hi>nti udakagāhiniṃ <pb ed="V" n="0.0086" />. <hi rend="bold">Sāmī</hi>ti nāvāsāmikā. <hi rend="bold">Navacchidda</hi>nti cakkhusotādīhi navahi vaṇamukhehi chiddāvacchiddehi yuttattā navacchiddaṃ. <hi rend="bold">Dhuvassava</hi>nti dhuvanissandaṃ, niccaṃ paggharaṇāsucinti attho.</p>

<p rend="bodytext"><hi rend="bold">Bhaṇḍamādiyā</hi>ti yaṃkiñci ratanādikaṃ bhaṇḍaṃ ādiya. <hi rend="bold">Bhaṇḍacchedabhayaṃ</hi><pb ed="P" n="0.0074" /><hi rend="bold">disvā</hi>ti bhaṇḍassa acchindanena bhayaṃ disvāti attho. <hi rend="bold">Evamevā</hi>ti so bhaṇḍamādāya gacchanto puriso viya. <hi rend="bold">Ayaṃ kāyo</hi>ti ayaṃ pana kucchitānaṃ paramajegucchānaṃ āyoti kāyo. <hi rend="bold">Āyo</hi>ti upattiṭṭhānaṃ. Āyanti tatoti āyo, kucchitā kesādayo. Iti kucchitānaṃ kesādīnaṃ āyoti kāyo. <hi rend="bold">Mahācorasamo viyā</hi>ti cakkhuādīhi rūpādīsu piyarūpesu sārajjanādivasena pāṇātipātādinnādānādicoro hutvā sabbakusalaṃ vilumpatīti mahācorasamo. Tasmā yathā so ratanabhaṇḍamādāya corehi saddhiṃ gacchanto puriso te core pahāya gacchati, evamevāhampi imaṃ mahācorasamaṃ kāyaṃ pahāya attano sotthibhāvakaraṃ maggaṃ gavesituṃ gamissāmīti atthasambandho veditabbo. <hi rend="bold">Kusalacchedanābhayā</hi>ti kusaladhammavilopanabhayenāti attho.</p>

<p rend="bodytext">Athevaṃ sumedhapaṇḍito nānāvidhāhi upamāhi nekkhammakāraṇaṃ cintetvā punapi cintesi – ‘‘imaṃ mahādhanarāsiṃ saṃharitvā mayhaṃ pitupitāmahādayo paralokaṃ gacchantā ekakahāpaṇampi gahetvā na gatā, mayā pana gahetvā gamanakāraṇaṃ kātuṃ vaṭṭatī’’ti gantvā rañño ārocesi <pb ed="M" n="0.0096" /> – ‘‘ahaṃ, mahārāja, jātijarādīhi upaddutahadayo agārasmā anagāriyaṃ pabbajissāmi, mayhaṃ anekakoṭisatasahassaṃ dhanaṃ atthi, taṃ devo paṭipajjatū’’ti. Rājā āha – ‘‘na mayhaṃ te dhanena attho, tvaṃyeva yathicchakaṃ karohī’’ti.</p>

<p rend="bodytext">So ca ‘‘sādhu devā’’ti nagare bheriṃ carāpetvā mahājanassa dānaṃ datvā vatthukāme ca kilesakāme ca pahāya amaravaranagarasadisato amaranagarato nikkhamitvā ekakova nānāmigagaṇavante himavante <hi rend="bold">dhammikaṃ</hi> nāma pabbataṃ nissāya assamaṃ katvā tattha paṇṇasālaṃ katvā pañcadosavivajjitaṃ caṅkamaṃ māpetvā aṭṭhaguṇasamupetaṃ abhiññābalaṃ samāharituṃ navadosasamannāgataṃ sāṭakaṃ pajahitvā dvādasaguṇamupāgataṃ vākacīraṃ nivāsetvā pabbaji. Evaṃ pana so pabbajito aṭṭhadosasamākiṇṇaṃ paṇṇasālaṃ pahāya dasaguṇasamannāgataṃ rukkhamūlaṃ upagantvā sabbadhaññavikatiṃ pahāya pavattaphalabhojano hutvā nisajjaṭṭhānacaṅkamanavasena padhānaṃ padahanto sattāhabbhantareyeva aṭṭhannaṃ samāpattīnaṃ pañcannañca abhiññānaṃ lābhī ahosi. Tena vuttaṃ –</p>

<p rend="hangnum" n="27"><hi rend="paranum">27</hi><hi rend="dot">.</hi></p>

<p rend="gatha1"> ‘‘Evāhaṃ <pb ed="V" n="0.0087" /> cintayitvāna, nekakoṭisataṃ dhanaṃ;</p>

<p rend="gathalast">Nāthānāthānaṃ datvāna, himavantamupāgamiṃ.</p>

<p rend="hangnum" n="28"><hi rend="paranum">28</hi><hi rend="dot">.</hi></p>

<p rend="gatha1"> ‘‘Himavantassāvidūre, dhammiko nāma pabbato;</p>

<p rend="gathalast">Assamo sukato mayhaṃ, paṇṇasālā sumāpitā.</p>

<p rend="hangnum" n="29"><hi rend="paranum">29</hi><hi rend="dot">.</hi></p>

<p rend="bodytext"> ‘‘Caṅkamaṃ <pb ed="P" n="0.0075" /> tattha māpesiṃ, pañcadosavivajjitaṃ.</p>

<p rend="gathalast">Aṭṭhaguṇasamupetaṃ, abhiññābalamāhariṃ.</p>

<p rend="hangnum" n="30"><hi rend="paranum">30</hi><hi rend="dot">.</hi></p>

<p rend="gatha1"> ‘‘Sāṭakaṃ pajahiṃ tattha, navadosamupāgataṃ;</p>

<p rend="gathalast">Vākacīraṃ nivāsesiṃ, dvādasaguṇamupāgataṃ.</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="gatha1"> ‘‘Aṭṭhadosasamākiṇṇaṃ, pajahiṃ paṇṇasālakaṃ;</p>

<p rend="gathalast">Upāgamiṃ rukkhamūlaṃ, guṇe dasahupāgataṃ.</p>

<p rend="hangnum" n="32"><hi rend="paranum">32</hi><hi rend="dot">.</hi></p>

<p rend="gatha1"> ‘‘Vāpitaṃ ropitaṃ dhaññaṃ, pajahiṃ niravasesato;</p>

<p rend="gathalast">Anekaguṇasampannaṃ, pavattaphalamādiyiṃ.</p>

<p rend="hangnum" n="33"><hi rend="paranum">33</hi><hi rend="dot">.</hi></p>

<p rend="gatha1"> ‘‘Tatthappadhānaṃ <pb ed="M" n="0.0097" /> padahiṃ, nissajjaṭṭhānacaṅkame;</p>

<p rend="gathalast">Abbhantaramhi sattāhe, abhiññābalapāpuṇi’’nti.</p>

<p rend="bodytext">Tattha <hi rend="bold">evāha</hi>nti evaṃ ahaṃ, heṭṭhā vuttappakārena cintetvāti attho. <hi rend="bold">Nāthānāthāna</hi>nti sanāthānamanāthānañca aḍḍhānañceva daliddānañca ‘‘atthikā gaṇhantū’’ti saha koṭṭhāgārehi datvāti attho. <hi rend="bold">Himavantassāvidūre</hi>ti himavantapabbatarājassa avidūre samīpe. <hi rend="bold">Dhammiko nāma pabbato</hi>ti evaṃnāmako pabbato. Kasmā panāyaṃ dhammikoti? Yebhuyyena pana bodhisattā isipabbajjaṃ pabbajitvā taṃ pabbataṃ upanissāya abhiññāyo nibbattetvā samaṇadhammaṃ akaṃsu. Tasmā samaṇadhammassa nissayabhūtattā ‘‘dhammiko’’tveva pākaṭo ahosi. <hi rend="bold">Assamo sukato mayha</hi>ntiādinā sumedhapaṇḍitena assamapaṇṇasālā caṅkamā sahatthā māpitā viya vuttā, na ca pana sahatthā māpitā, kintu sakkena devena pesite vissakammunā devaputtena nimmitā. Bhagavā <pb ed="V" n="0.0088" /> pana tadā attano puññānubhāvena nibbattaṃ taṃ sampadaṃ sandhāya – ‘‘sāriputta, tasmiṃ pabbate –</p>

<p rend="gatha1">‘Assamo sukato mayhaṃ, paṇṇasālā sumāpitā;</p>

<p rend="gathalast">Caṅkamaṃ tattha māpesiṃ, pañcadosavivajjita’’’nti. – ādimāha;</p>

<p rend="bodytext">Tattha <hi rend="bold">paṇṇasālā</hi>ti paṇṇachadanasālā. <hi rend="bold">Tatthā</hi>ti tasmiṃ assamapade. <hi rend="bold">Pañcadosavivajjita</hi>nti pañcahi caṅkamadosehi vivajjitaṃ. Katame pañca caṅkamadosā nāma? Thaddhavisamatā, antorukkhatā, gahanacchannatā, atisambādhatā, ativisālatāti imehi pañcahi <pb ed="P" n="0.0076" /> dosehi vivajjitaṃ. Ukkaṭṭhaparicchedena dīghato saṭṭhiratano vitthārato diyaḍḍharatano caṅkamo vutto. Atha vā <hi rend="bold">pañcadosavivajjita</hi>nti pañcahi nīvaraṇadosehi vivajjitaṃ parihīnaṃ <hi rend="bold">abhiññābalamāhari</hi>nti iminā uttarapadena sambandho daṭṭhabbo (dha. sa. aṭṭha. nidānakathā, sumedhakathā). <hi rend="bold">Aṭṭhaguṇasamupeta</hi>nti ‘‘evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte’’ti evaṃ vuttehi aṭṭhaguṇehi (dī. ni. 1.244-245; ma. ni. 1.384-386, 431-433; pārā. 12-14) samannāgataṃ abhiññābalaṃ āhariṃ ānesinti attho.</p>

<p rend="bodytext">Keci <pb ed="M" n="0.0098" /> pana ‘‘aṭṭhahi samaṇasukhehi upetaṃ, aṭṭhimāni samaṇasukhāni nāma dhanadhaññapariggahābhāvo, anavajjapiṇḍapātapariyesanabhāvo, nibbutapiṇḍabhuñjanabhāvo, raṭṭhaṃ pīḷetvā dhanadhaññādīsu gaṇhantesu rājapurisesu raṭṭhapīḷanakilesābhāvo, upakaraṇesu nicchandarāgabhāvo, coravilopane nibbhayabhāvo, rājarājamahāmattehi asaṃsaṭṭhabhāvo, catūsu disāsu appaṭihatabhāvoti imehi aṭṭhahi samaṇasukhehi (apa. aṭṭha. 1.dūrenidāna, sumedhakathā; dha. sa. aṭṭha. nidānakathā) upetaṃ samupetaṃ assamaṃ māpesi’’nti assamena sambandhaṃ katvā vadanti, taṃ pāḷiyā na sameti.</p>

<p rend="bodytext"><hi rend="bold">Sāṭaka</hi>nti vatthaṃ. <hi rend="bold">Tatthā</hi>ti tasmiṃ assame. <hi rend="bold">Navadosamupāgata</hi>nti, sāriputta, tattha vasanto attano nivatthapārutaṃ mahagghasāṭakaṃ <hi rend="bold">pajahiṃ</hi> pariccajiṃ. Sāṭakaṃ pajahanto ca tattha nava dose disvā pajahinti dīpeti. Tāpasapabbajjaṃ pabbajitānañhi sāṭakasmiṃ nava dosā pakāsitā. Katame nava? Sāṭakassa mahagghabhāvo, parapaṭibaddhabhāvo, paribhogena lahukaṃ kilissanabhāvo, kiliṭṭho ca dhovitabbo puna rajitabbo ca hoti paribhogena jīraṇabhāvo, jiṇṇassa puna tunnakaraṇaṃ <pb ed="V" n="0.0089" /> vā aggaḷadānaṃ vā kātabbaṃ hoti puna pariyesanāya durabhisambhavabhāvo, tāpasapabbajjāya ananucchavikabhāvo, paccatthikānaṃ sādhāraṇabhāvo, yathā naṃ na paccatthikā gaṇhanti, evaṃ gopetabbo hoti paridahato vibhūsanaṭṭhānabhāvo, gahetvā carantassa mahicchabhāvoti etehi navahi dosehi (apa. aṭṭha. 1.dūrenidāna, sumedhakathā) upagataṃ sāṭakaṃ pahāya vākacīraṃ nivāsesinti dīpeti. <hi rend="bold">Vākacīra</hi>nti muñjatiṇaṃ hīrāhīraṃ katvā ganthetvā kataṃ vākamayacīraṃ nivāsanapārupanatthāya ādiyinti attho. <hi rend="bold">Dvādasaguṇamupāgata</hi>nti dvādasahi ānisaṃsehi upetaṃ. Ettha <hi rend="bold">guṇa</hi>-saddo ānisaṃsaṭṭho ‘‘sataguṇā dakkhiṇā pāṭikaṅkhitabbā’’tiādīsu (ma. ni. 3.379) viya. <hi rend="bold">Ma</hi>-kāro padasandhikaro. Vākacīrasmiṃ dvādasānisaṃsā <pb ed="P" n="0.0077" /> appagghatā, aparāyattatā, sahatthā kātuṃ sakkuṇeyyatā, paribhogena jiṇṇepi sibbitabbābhāvo, corabhayābhāvo pariyesantassa sukhena karaṇabhāvo, tāpasapabbajjāya sāruppabhāvo, sevamānassa vibhūsanaṭṭhānābhāvo, cīvarappaccaye appicchabhāvo <pb ed="M" n="0.0099" />, paribhogasukhabhāvo, vākuppattiyā sulabhabhāvo, vākacīre naṭṭhepi anapekkhabhāvoti imehi dvādasahi guṇehi sampannaṃ (apa. aṭṭha. 1.dūrenidāna, sumedhakathā; dha. sa. aṭṭha. nidānakathā).</p>

<p rend="bodytext">Atha sumedhapaṇḍito tattha paṇṇasālāyaṃ viharanto paccūsasamaye paccuṭṭhāya attano nikkhamanakāraṇaṃ paccavekkhamāno evaṃ kira cintesi – ‘‘ahaṃ pana navakanakakaṭakanūpurādisaṅghaṭṭanasaddasammissita-madhurahasitakathitagehajanaramaṇīyaṃ uḷāravibhavasobhitaṃ suravarabhavanākāramagāraṃ kheḷapiṇḍaṃ viya pahāya vivekārāmatāya sabbajanapāpapavāhanaṃ tapovanaṃ paviṭṭhosmi, idha pana me paṇṇasālāya vāso dutiyo gharāvāso viya hoti, handāhaṃ rukkhamūle vaseyya’’nti. Tena vuttaṃ –</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="gatha1"> ‘‘Aṭṭhadosasamākiṇṇaṃ, pajahiṃ paṇṇasālaka’’nti.</p>

<p rend="bodytext">Tattha <hi rend="bold">aṭṭhadosasamākiṇṇa</hi>nti aṭṭhahi dosehi samākiṇṇaṃ saṃyuttaṃ. Katamehi aṭṭhahi? Mahāsambhārehi nipphādanīyatā, tiṇapaṇṇamattikādīhi niccaṃ paṭijagganīyatā, senāsanaṃ nāma mahallakassa pāpuṇātīti avelāya vuṭṭhāpiyamānassa cittekaggatā na hotīti vuṭṭhāpanīyabhāvo, sītuṇhassa paṭighātena kāyassa sukhumālakaraṇabhāvo, gharaṃ paviṭṭhena yaṃ kiñci pāpaṃ sakkā kātunti garahapaṭicchādanakaraṇabhāvo, ‘‘mayhamida’’nti sapariggahabhāvo, gehassa atthibhāvo sadutiyakavāso, ūkāmaṅgulagharagoḷikādīnaṃ sādhāraṇatāya bahusādhāraṇabhāvoti <pb ed="V" n="0.0090" /> iti ime aṭṭha ādīnave (apa. aṭṭha. 1.dūrenidāna, sumedhakathā) disvā mahāsatto paṇṇasālaṃ pajahiṃ.</p>

<p rend="bodytext"><hi rend="bold">Guṇe dasahupāgata</hi>nti channaṃ paṭikkhipitvā dasahi guṇehi upetaṃ, rukkhamūlaṃ upagatosmīti attho. Katamehi dasahi? Appasamārambhatā, upagamanamattamevettha hotīti sulabhānavajjatā, abhiṇhaṃ tarupaṇṇavikāradassanena aniccasaññāsamuṭṭhāpanatā, senāsanamaccherābhāvo, tattha hi pāpaṃ karonto lajjatīti pāpakaraṇārahābhāvo, pariggahakaraṇābhāvo, devatāhi saha vāso, channapaṭikkhepo, paribhogasukhatā, rukkhamūlasenāsanassa gatagataṭṭhāne sulabhatāya anapekkhabhāvoti iti ime dasa guṇe (apa. aṭṭha. 1.dūrenidāna, sumedhakathā) disvā rukkhamūlaṃ upagatosmīti vadati. Āha ca –</p>

<p rend="gatha1">‘‘Vaṇṇito <pb ed="M" n="0.0100" /> buddhaseṭṭhena, nissayoti ca bhāsito;</p>

<p rend="gathalast">Nivāso pavivittassa, rukkhamūlasamo kuto.</p>

<p rend="gatha1">‘‘Āvāsamaccherahare, devatāparipālite;</p>

<p rend="gathalast">Pavivitte vasanto hi, rukkhamūlamhi subbato.</p>

<p rend="gatha1">‘‘Abhirattāni <pb ed="P" n="0.0078" /> nīlāni, paṇḍūni patitāni ca;</p>

<p rend="gathalast">Passanto tarupaṇṇāni, niccasaññaṃ panūdati.</p>

<p rend="gatha1">‘‘Tasmā hi buddhadāyajjaṃ, bhāvanābhiratālayaṃ;</p>

<p rend="gatha1">Vivittaṃ nātimaññeyya, rukkhamūlaṃ vicakkhaṇo’’ti. (visuddhi. 1.32);</p>

<p rend="bodytext">Atha sumedhapaṇḍito paṇṇasālāya diṭṭhadoso hutvā rukkhamūlasenāsane laddhānisaṃso viharanto uttaripi cintesi – ‘‘āhāratthāya me gāmagamanaṃ āhārapariyesanadukkhaṃ, nāhaṃ kenaci pārijuññena nikkhamitvā āhāratthāya pabbajito, āhārapariyesanamūlassa ca dukkhassa pamāṇaṃ natthi, yaṃnūnāhaṃ pavattaphalena yāpeyya’’nti. Imaṃ pana atthavisesaṃ dīpento –</p>

<p rend="bodytext" n="32-33"><hi rend="paranum">32-33</hi><hi rend="dot">.</hi> ‘‘Vāpitaṃ ropitaṃ dhaññaṃ, pajahiṃ niravasesato.</p>

<p rend="gathalast">Anekaguṇasampannaṃ, pavattaphalamādiyi’’nti. – ādimāha;</p>

<p rend="bodytext">Tattha <pb ed="V" n="0.0091" /><hi rend="bold">vāpita</hi>nti vapitvā nipphannaṃ. <hi rend="bold">Ropita</hi>nti ropitvā nipphannaṃ, vapanaropanavasena duvidhāva sassanipphatti, taṃ duvidhampi attano appicchatāya pahāya pavattaphalena yāpesiṃ. <hi rend="bold">Pavattaphala</hi>nti sayameva patitaphalaṃ. <hi rend="bold">Ādiyi</hi>nti paribhuñjiṃ.</p>

<p rend="gatha1">‘‘Pavattaphalasantuṭṭho, aparāyattajīviko;</p>

<p rend="gathalast">Pahīnāhāraloluppo, hoti cātuddiso muni.</p>

<p rend="gatha1">‘‘Jahāti rasataṇhañca, ājīvo tassa sujjhati;</p>

<p rend="gathalast">Tasmā hi nātimaññeyya, pavattaphalabhojana’’nti. (visuddhi. 1.26 thokaṃ visadisaṃ) –</p>

<p rend="unindented">Evaṃ pavattamāno sumedhapaṇḍito nacirasseva antosattāhe aṭṭha samāpattiyo pañca abhiññāyo ca pāpuṇi. Imamatthaṃ pakāsentena <hi rend="bold">‘‘tatthappadhānaṃ</hi><pb ed="M" n="0.0101" /><hi rend="bold">padahi’’</hi>ntiādi vuttaṃ. Tattha <hi rend="bold">tatthā</hi>ti tasmiṃ assame. <hi rend="bold">Padhāna</hi>nti vīriyaṃ, vīriyañhi padahitabbato padhānabhāvakaraṇato vā ‘‘padhāna’’nti vuccati. <hi rend="bold">Padahi</hi>nti vīriyamārabhiṃ. <hi rend="bold">Nissajjaṭṭhānacaṅkame</hi>ti nisajjāya ca ṭhānena ca caṅkamena ca.</p>

<p rend="bodytext">Sumedhapaṇḍito pana seyyaṃ paṭikkhipitvā nisajjaṭṭhānacaṅkameheva rattindivaṃ vītināmetvā sattāhabbhantareyeva abhiññābalaṃ pāpuṇi. Evaṃ pana abhiññābalaṃ patvā sumedhatāpase samāpattisukhena vītināmente tadā sabbajanasaṅgahakaro mārabalabhayaṃkaro ñāṇadīpaṅkaro <hi rend="bold">dīpaṅkaro</hi> nāma satthā loke udapādi.</p>

<p rend="bodytext">Saṅkhepeneva tassāyamānupubbikathā – ayaṃ kira dīpaṅkaro nāma mahāsatto samattiṃsa pāramiyo pūretvā vessantarattabhāvasadise attabhāve ṭhito pathavikampanādīni mahādānāni datvā āyupariyosāne <pb ed="P" n="0.0079" /> tusitapure nibbattitvā tattha yāvatāyukaṃ ṭhatvā dasasahassacakkavāḷadevatāhi sannipatitvā –</p>

<p rend="gatha1">‘‘Kālo kho te mahāvīra, uppajja mātukucchiyaṃ;</p>

<p rend="gathalast">Sadevakaṃ tārayanto, bujjhassu amataṃ pada’’nti. (bu. vaṃ. 1.67) –</p>

<p rend="unindented">Vutte <pb ed="V" n="0.0092" /> tato so devatānaṃ vacanaṃ sutvā ca pañca mahāvilokanāni viloketvā tato cuto rammavatīnagare attano yasavibhūtiyā vijitavāsudevassa naradevassa sudevassa nāma rañño kule sumedhāya deviyā kucchismiṃ āsāḷhipuṇṇamiyā uttarāsāḷhanakkhattena paṭisandhiṃ gahetvā mahatā parivārena parihariyamāno mahādeviyā kucchimhi maṇikūṭagato viya kenaci asucinā amakkhito dasa māse vasitvā saliladharavivaragato saradakālacando viya tassā udarato nikkhami.</p>

<p rend="centre">Dvattiṃsa pubbanimittāni</p>

<p rend="bodytext">Tassa pana dīpaṅkarakumārassa paṭisandhikkhaṇepi vijātakkhaṇepi <hi rend="bold">dvattiṃsa pubbanimittāni</hi> pāṭihāriyāni pāturahesuṃ. Sabbasabbaññubodhisattesu mātukucchiṃ okkamantesu nikkhamantesu sambujjhantesu dhammacakkaṃ pavattantesūti imesu <pb ed="M" n="0.0102" /> catūsu ṭhānesu dvattiṃsa pāṭihāriyāni pavattanteva. Tasmā mayā pākaṭattā dīpaṅkarakumārassa jātiyaṃ dassitāni –</p>

<p rend="gatha1">‘‘Dīpaṅkare cārukare kumāre, sivaṃkare santikareva jāte;</p>

<p rend="gathalast">Pakampi saṅkampi tadā samantā, sahassasaṅkhyā dasalokadhātu.</p>

<p rend="gatha1">‘‘Cakkavāḷasahassesu, dasasahasseva devatā;</p>

<p rend="gathalast">Ekasmiṃ cakkavāḷasmiṃ, tadā sannipatiṃsu tā.</p>

<p rend="gatha1">‘‘Bodhisattaṃ mahāsattaṃ, jātamattantu devatā;</p>

<p rend="gathalast">Paṭhamaṃ paṭiggaṇhiṃsu, pacchā taṃ manujā pana.</p>

<p rend="gatha1">‘‘Avāditā kenaci cammanaddhā, supokkharā dundubhiyo ca vīṇā;</p>

<p rend="gathalast">Aghaṭṭitānābharaṇāni tasmiṃ, khaṇe samantā madhuraṃ raviṃsu.</p>

<p rend="gatha1">‘‘Chijjiṃsu sabbattha ca bandhanāni, sayaṃ vigacchiṃsu ca sabbarogā;</p>

<p rend="gathalast">Rūpāni passiṃsu ca jātiandhā, saddaṃ samantā badhirā suṇiṃsu.</p>

<p rend="gatha1">‘‘Anussatiṃ jātijaḷā manussā, labhiṃsu yānaṃ padasāva paṅgulā;</p>

<p rend="gathalast">Videsayātā sayameva nāvā, sapaṭṭanaṃ sīghamupāgamiṃsu.</p>

<p rend="gatha1">‘‘Ākāsaṭṭhaṃ <pb ed="V" n="0.0093" /><pb ed="P" n="0.0080" /> bhūmigatañca sabbaṃ, sayaṃ samantā ratanaṃ viroci;</p>

<p rend="gathalast">Nibbāyi ghore niraye hutāso, nadīsu toyampi ca nappavatti.</p>

<p rend="gatha1">‘‘Lokantare <pb ed="M" n="0.0103" /> dukkhanirantarepi, pabhā uḷārā vipulā ahosi;</p>

<p rend="gathalast">Tathā tadā santataraṅgamālo, mahāsamuddo madhurodakoyaṃ.</p>

<p rend="gatha1">‘‘Na vāyi vāto pharuso kharo vā, samphullapupphā taravo ahesuṃ;</p>

<p rend="gathalast">Viroci cando adhikaṃ satāro, na cāpi uṇho sūriyo ahosi.</p>

<p rend="gatha1">‘‘Khagā nabhamhāpi ca rukkhato ca, haṭṭhāva heṭṭhā pathaviṃ bhajiṃsu;</p>

<p rend="gathalast">Mahācatuddīpagato ca megho, pavassi toyaṃ madhuraṃ samantā.</p>

<p rend="gatha1">‘‘Ṭhatvāva dibbe bhavane sakasmiṃ, pasannacittā pana devatāyo;</p>

<p rend="gathalast">Nacciṃsu gāyiṃsu ca vādayiṃsu, seḷiṃsu tā keḷimakaṃsu ceva.</p>

<p rend="gatha1">‘‘Sayaṃ kira dvāramahākavāṭā, khaṇeva tasmiṃ vivaṭā ahesuṃ;</p>

<p rend="gathalast">Mahājane neva khudā pipāsā, pīḷesi lokaṃ kira kañci kañci.</p>

<p rend="gatha1">‘‘Ye niccaverā pana pāṇisaṅghā, te mettacittaṃ paramaṃ labhiṃsu;</p>

<p rend="gathalast">Kākā ulūkehi cariṃsu saddhiṃ, koṇā varāhehi akaṃsu keḷiṃ.</p>

<p rend="gatha1">‘‘Ghorāpi sappānamukhāpi sappā, kīḷiṃsu kāmaṃ nakulehi saddhiṃ;</p>

<p rend="gathalast">Gaṇhiṃsu majjārasiresu yūkā, vissatthacittā gharamūsikāpi.</p>

<p rend="gatha1">‘‘Buddhantarenāpi <pb ed="M" n="0.0104" /> aladdhatoye, pisācaloke vigatā pipāsā;</p>

<p rend="gathalast">Khujjā ahesuṃ samacārukāyā, mūgā ca vācaṃ madhuraṃ lapiṃsu.</p>

<p rend="gatha1">‘‘Pasannacittā <pb ed="P" n="0.0081" /> pana pāṇisaṅghā, tadaññamaññaṃ piyamālapiṃsu;</p>

<p rend="gathalast">Assā ca hesiṃsu pahaṭṭhacittā, gajjiṃsu mattā varavāraṇāpi.</p>

<p rend="gatha1">‘‘Surabhicandanacuṇṇasamākulā <pb ed="V" n="0.0094" />, kusumakuṅkumadhūpasugandhinī;</p>

<p rend="gathalast">Vividhacārumahaddhajamālinī, dasasahassi ahosi samantato’’ti.</p>

<p rend="bodytext">Tatra hissa dasasahassilokadhātukampo sabbaññutaññāṇapaṭilābhassa pubbanimittaṃ, devatānaṃ ekacakkavāḷe sannipāto dhammacakkappavattanakāle ekappahāreneva sannipatitvā dhammapaṭiggahaṇassa pubbanimittaṃ, paṭhamaṃ devatānaṃ paṭiggahaṇaṃ catunnaṃ rūpāvacarajjhānānaṃ paṭilābhassa pubbanimittaṃ, pacchā manussānaṃ paṭiggahaṇaṃ catunnaṃ arūpāvacarajjhānānaṃ paṭilābhassa pubbanimittaṃ, cammanaddhadundubhīnaṃ sayameva vajjanaṃ mahantiyā dhammabheriyā anusāvanassa pubbanimittaṃ, vīṇābharaṇānaṃ sayameva vajjanaṃ anupubbavihārapaṭilābhassa pubbanimittaṃ, bandhanānaṃ sayameva chedo asmimānasamucchedassa pubbanimittaṃ, mahājanassa sabbarogavigamo catusaccaphalapaṭilābhassa pubbanimittaṃ, jaccandhānaṃ rūpadassanaṃ dibbacakkhupaṭilābhassa pubbanimittaṃ, badhirānaṃ saddassavanaṃ dibbasotadhātupaṭilābhassa pubbanimittaṃ.</p>

<p rend="bodytext">Jātijaḷānaṃ anussatuppādo catusatipaṭṭhānapaṭilābhassa pubbanimittaṃ, paṅgulānaṃ padasā gamanaṃ caturiddhipādapaṭilābhassa pubbanimittaṃ, videsagatānaṃ nāvānaṃ sapaṭṭanāgamanaṃ catupaṭisambhidādhigamassa, ratanānaṃ sayameva virocanaṃ dhammobhāsapaṭilābhassa, niraye agginibbāyanaṃ ekādasagginibbāyanassa, nadīsu toyassa nappavattanaṃ catuvesārajjapaṭilābhassa, lokantare āloko avijjandhakāraṃ vidhametvā ñāṇalokadassanassa, mahāsamuddassa <pb ed="M" n="0.0105" /> madhurodakatā nibbānarasena ekarasabhāvassa, vātassa avāyanaṃ dvāsaṭṭhidiṭṭhigatabhedanassa, tarūnaṃ pupphitabhāvo vimuttipupphehi pupphitabhāvassa pubbanimittaṃ.</p>

<p rend="bodytext">Candassa ativirocanaṃ bahujanakantatāya pubbanimittaṃ, sūriyassa nātiuṇhavimalabhāvo kāyikacetasikasukhuppattiyā, khagānaṃ nagādīhi pathavigamanaṃ ovādaṃ sutvā mahājanassa pāṇehi saraṇagamanassa, mahato catuddīpagatameghassa pavassanaṃ mahato dhammavassassa, devatānaṃ sakasakabhavanesveva ṭhatvā naccādīhi kīḷanaṃ buddhabhāvaṃ patvā udānudānassa, dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa, khudāpīḷanassa abhāvo vimuttisukhena sukhitabhāvassa, verīnaṃ mettacittapaṭilābho catubrahmavihārapaṭilābhassa, dasasahassilokadhātuyā <pb ed="P" n="0.0082" /> ekadhajamālitā ariyadhajamālitāya pubbanimittaṃ, sesavisesā pana sesabuddhaguṇapaṭilābhassa pubbanimittānīti veditabbā.</p>

<p rend="bodytext">Atha <pb ed="V" n="0.0095" /><hi rend="bold">dīpaṅkarakumāro</hi> mahatiyā sampattiyā paricāriyamāno anukkamena bhaddaṃ yobbanaṃ patvā tiṇṇaṃ utūnaṃ anucchavikesu tīsu pāsādesu devalokasiriṃ viya rajjasirimanubhavanto uyyānakīḷāya gamanasamaye anukkamena jiṇṇabyādhimatasaṅkhāte tayo devadūte disvā sañjātasaṃvego nivattitvā sudassananagarasadisavibhavasobhaṃ rammavatī nāma nagaraṃ pāvisi. Nagaraṃ pavisitvā puna catutthavāre hatthācariyaṃ pakkosāpetvā etadavoca – ‘‘ahaṃ, tāta, uyyānadassanatthāya nikkhamissāmi hatthiyānāni kappāpehī’’ti. So ‘‘sādhu, devā’’ti paṭisuṇitvā caturāsītihatthisahassāni kappāpesi. Atha vissakammo nāma devaputto bodhisattaṃ nānāvirāgavasananivāsanaṃ āmukkamuttāhārakeyūraṃ ruciranavakanakakaṭakamakuṭakuṇḍaladharaṃ paramasurabhikusumamālasamalaṅkatasiroruhaṃ samalaṅkari kira. Atha dīpaṅkarakumāro devakumāro viya caturāsītiyā hatthisahassehi parivuto hatthikkhandhavaragato mahatā balakāyena parivuto ratijananaṃ uyyānaṃ pavisitvā hatthikkhandhato oruyha taṃ uyyānamanusañcaritvā paramaruciradassane sakahadayasītale silātale nisīditvā pabbajjāya cittaṃ uppādesi <pb ed="M" n="0.0106" />. Taṅkhaṇaññeva suddhāvāsakhīṇāsavo mahābrahmā aṭṭha samaṇaparikkhāre ādāya mahāpurisassa cakkhupathe pāturahosi.</p>

<p rend="bodytext">Mahāpuriso taṃ disvā – ‘‘kimida’’nti pucchitvā, ‘‘samaṇaparikkhāro’’ti sutvā alaṅkārabhaṇḍaṃ omuñcitvā pasādhanabhaṇḍāgārikassa hatthe datvā maṅgalakhaggamādāya saddhiṃ makuṭena kese chinditvā antalikkhe ākāse ukkhipi. Atha sakko devarājā suvaṇṇacaṅkoṭakena taṃ kesamakuṭaṃ ādāya sinerumuddhani tiyojanappamāṇaṃ indanīlamaṇimayaṃ <hi rend="bold">makuṭacetiyaṃ</hi> nāma akāsi. Atha mahāpuriso devadattiyaṃ arahattadhajaṃ kāsāvaṃ paridahitvā sāṭakayugaṃ ākāse khipi. Taṃ brahmā paṭiggahetvā brahmaloke dvādasayojanikaṃ sabbaratanamayaṃ cetiyamakāsi. Dīpaṅkarakumāraṃ pana pabbajantaṃ ekā purisakoṭi anupabbaji. Tāya pana parisāya parivuto bodhisatto dasa māse padhānacariyaṃ acari. Atha visākhapuṇṇamāya aññataraṃ nagaraṃ piṇḍāya pāvisi.</p>

<p rend="bodytext">Tasmiṃ kira nagare taṃdivasaṃ devatānaṃ balikaraṇatthāya nirudakapāyāsaṃ paciṃsu. Tassa pana mahāsattassa saparisassa piṇḍāya paviṭṭhassa manussā adaṃsu. Taṃ kira sabbesaṃ koṭisaṅkhyāyānaṃ bhikkhūnaṃ pariyattaṃ ahosi. Mahāpurisassa pana patte devatā dibbojaṃ pakkhipiṃsu. Taṃ paribhuñjitvā tattheva <pb ed="P" n="0.0083" /> sālavane divāvihāraṃ vītināmetvā sāyanhasamaye paṭisallānā vuṭṭhāya gaṇaṃ vissajjetvā <hi rend="bold">sunandena</hi> nāmājīvakena dinnā aṭṭha tiṇamuṭṭhiyo gahetvā <pb ed="V" n="0.0096" /> pipphalibodhirukkhamūlaṃ gantvā tiṇasantharaṃ santharitvā navutihatthaṃ bodhikkhandhaṃ piṭṭhito katvā pallaṅkaṃ ābhujitvā caturaṅgavīriyaṃ adhiṭṭhahitvā bodhirukkhamūle nisīdi.</p>

<p rend="bodytext">Tato mārabalaṃ vidhamitvā rattiyā paṭhamayāme pubbenivāsaṃ anussaritvā majjhimayāme dibbacakkhuṃ visodhetvā pacchimayāme anulomapaṭilomavasena paccayākāraṃ sammasitvā ānāpānacatutthajjhānaṃ samāpajjitvā tato vuṭṭhāya pañcasu khandhesu abhinivisitvā udayabbayavasena samapaññāsa lakkhaṇāni disvā yāva gotrabhuñāṇaṃ vipassanaṃ vaḍḍhetvā aruṇodaye ariyamaggena sakalabuddhaguṇe paṭivijjhitvā buddhasīhanādaṃ naditvā sattasattāhaṃ bodhisamīpeyeva vītināmetvā brahmuno dhammadesanaṃ paṭiññāya <hi rend="bold">sunandārāme</hi> dhammacakkaṃ pavattetvā koṭisatānaṃ devamanussānaṃ dhammāmataṃ pāyetvā catuddīpikamahāmegho viya dhammavassaṃ <pb ed="M" n="0.0107" /> vassento mahājanassa bandhanamokkhaṃ karonto janapadacārikaṃ vicari.</p>

<p rend="bodytext">Tadā kira sumedhapaṇḍito samāpattisukhena vītināmento neva pathavikampanamaddasa na tāni nimittāni. Tena vuttaṃ –</p>

<p rend="hangnum" n="34"><hi rend="paranum">34</hi><hi rend="dot">.</hi></p>

<p rend="gatha1"> ‘‘Evaṃ me siddhippattassa, vasībhūtassa sāsane;</p>

<p rend="gathalast">Dīpaṅkaro nāma jino, uppajji lokanāyako.</p>

<p rend="hangnum" n="35"><hi rend="paranum">35</hi><hi rend="dot">.</hi></p>

<p rend="gatha1"> ‘‘Uppajjante ca jāyante, bujjhante dhammadesane;</p>

<p rend="gathalast">Caturo nimitte nāddasaṃ, jhānaratisamappito’’ti.</p>

<p rend="bodytext">Tattha <hi rend="bold">eva</hi>nti idāni vattabbaṃ nidasseti. <hi rend="bold">Me</hi>ti mama. <hi rend="bold">Siddhippattassā</hi>ti pañcābhiññāsiddhippattassa. <hi rend="bold">Vasībhūtassā</hi>ti bhūtavasissa, ciṇṇavasībhāvamupagatassāti attho. <hi rend="bold">Sāsane</hi>ti vivekamānasānaṃ sāsane, anādaralakkhaṇe sāmivacanaṃ daṭṭhabbaṃ. <hi rend="bold">Jino</hi>ti kilesārijayanena jino.</p>

<p rend="bodytext"><hi rend="bold">Uppajjante</hi>ti paṭisandhiggahaṇe. <hi rend="bold">Jāyante</hi>ti mātukucchito nikkhamane. <hi rend="bold">Bujjhante</hi>ti anuttaraṃ sammāsambodhiṃ abhisambujjhante. <hi rend="bold">Dhammadesane</hi>ti dhammacakkappavattane. <hi rend="bold">Caturo</hi><pb ed="P" n="0.0084" /><hi rend="bold">nimitte</hi>ti cattāri nimittāni. Dīpaṅkarassa dasabalassa paṭisandhi-jāti-bodhi-dhammacakkappavattanesu catūsu ṭhānesu dasasahassilokadhātukampanādīni nimittānīti attho. Etthāha – tāni pana bahūni nimittāni, kasmā <pb ed="V" n="0.0097" /> ‘‘caturo nimitte’’ti vuttaṃ, ayuttaṃ nanūti? Nāyuttaṃ, yadipi etāni bahūni nimittāni, catūsu ṭhānesu pana pavattattā ‘‘caturo nimitte’’ti vuttaṃ. <hi rend="bold">Nāddasa</hi>nti nāddasiṃ. Idāni tesaṃ catunnaṃ nimittānaṃ adassane kāraṇaṃ niddisanto <hi rend="bold">‘‘jhānaratisamappito’’</hi>ti āha. <hi rend="bold">Jhānaratī</hi>ti samāpattisukhassetaṃ adhivacanaṃ. Jhānaratiyā samappitattā samaṅgībhūtattā tāni nimittāni nāddasanti attho.</p>

<p rend="bodytext">Atha tasmiṃ kāle dīpaṅkaradasabalo catūhi khīṇāsavasatasahassehi parivuto anupubbena cārikaṃ caramāno paramarammaṃ rammaṃ nāma nagaraṃ patvā <hi rend="bold">sudassana</hi>mahāvihāre paṭivasati. Rammanagaravāsino ‘‘dīpaṅkaro kira dasabalo anuttaraṃ sammāsambodhiṃ patvā pavattitavaradhammacakko anupubbena <pb ed="M" n="0.0108" /> cārikaṃ caramāno rammanagaraṃ patvā sudassanamahāvihāre paṭivasatī’’ti sutvā sappiādīni bhesajjāni gahetvā bhuttapātarāsā suddhuttarāsaṅgā pupphadhūpagandhahatthā yena buddho tenupasaṅkamiṃsu, upasaṅkamitvā satthāraṃ vanditvā pupphādīhi pūjetvā ekamantaṃ nisīditvā atimadhuraṃ dhammakathaṃ sutvā svātanāya bhagavantaṃ nimantetvā uṭṭhāyāsanā dasabalaṃ padakkhiṇaṃ katvā pakkamiṃsu.</p>

<p rend="bodytext">Te punadivase asadisamahādānaṃ sajjetvā maṇḍapaṃ kāretvā vimalakomalehi nīluppalehi chādetvā catujjātigandhena paribhaṇḍaṃ kāretvā lājapañcamāni surabhikusumāni vikiritvā maṇḍapassa catūsu koṇesu sītalamadhuravāripuṇṇā cāṭiyo ṭhapetvā kadalipaṇṇehi pidahitvā maṇḍapopari jayasumanakusumasadisaṃ paramaruciradassanaṃ celavitānaṃ bandhitvā suvaṇṇamaṇirajatatārakāhi racayitvā tattha gandhadāmapupphadāmapattadāmaratanadāmāni olambetvā dhūpehi duddinaṃ katvā sakalañca taṃ rammaṃ rammanagaraṃ sammaṭṭhaṃ saphalakadaliyo ca pupphasamalaṅkate puṇṇaghaṭe ca ṭhapāpetvā nānāvirāgā dhajapaṭākāyo ca samussāpetvā mahāvīthiyā ubhosu passesu sāṇipākārehi parikkhipitvā dīpaṅkaradasabalassa āgamanamaggaṃ alaṅkarontā udakaparibhinnaṭṭhānesu paṃsuṃ pakkhipitvā cikkhallakampi pathaviṃ asamaṃ samaṃ katvā muttāsadisāhi vālukāhi ākiranti, lājapañcamehi ca pupphehi ākiranti, saphalakadalikamuke ca patiṭṭhāpenti.</p>

<p rend="bodytext">Atha tasmiṃ kāle sumedhatāpaso attano assamapadato uggantvā rammanagaravāsīnaṃ tesaṃ manussānaṃ uparibhāgena ākāsena gacchanto te haṭṭhapahaṭṭhe maggaṃ sodhente ca alaṅkaronte ca disvā – ‘‘kiṃ nu kho kāraṇa’’nti cintetvā sabbesaṃ passantānaññeva <pb ed="P" n="0.0085" /> ākāsato oruyha ekamante <pb ed="V" n="0.0098" /> ṭhatvā te manusse pucchi – ‘‘ambho! Kassatthāya tumhe imaṃ maggaṃ sodhethā’’ti? Tena vuttaṃ –</p>

<p rend="hangnum" n="36"><hi rend="paranum">36</hi><hi rend="dot">.</hi></p>

<p rend="gatha1"> ‘‘Paccantadesavisaye, nimantetvā tathāgataṃ;</p>

<p rend="gathalast">Tassa āgamanaṃ maggaṃ, sodhenti tuṭṭhamānasā.</p>

<p rend="hangnum" n="37"><hi rend="paranum">37</hi><hi rend="dot">.</hi></p>

<p rend="gatha1"> ‘‘Ahaṃ tena samayena, nikkhamitvā sakassamā;</p>

<p rend="gathalast">Dhunanto vākacīrāni, gacchāmi ambare tadā.</p>

<p rend="hangnum" n="38"><hi rend="paranum">38</hi><hi rend="dot">.</hi></p>

<p rend="gatha1"> ‘‘Vedajātaṃ <pb ed="M" n="0.0109" /> janaṃ disvā, tuṭṭhahaṭṭhaṃ pamoditaṃ;</p>

<p rend="gathalast">Orohitvāna gaganā, manusse pucchi tāvade.</p>

<p rend="hangnum" n="39"><hi rend="paranum">39</hi><hi rend="dot">.</hi></p>

<p rend="gatha1"> ‘‘Tuṭṭhahaṭṭho pamudito, vedajāto mahājano;</p>

<p rend="gathalast">Kassa sodhīyati maggo, añjasaṃ vaṭumāyana’’nti.</p>

<p rend="bodytext">Tattha <hi rend="bold">paccantadesavisaye</hi>ti majjhimadesasseva ekapasse paccantadesasaññite janapade. <hi rend="bold">Tassa āgamanaṃ magga</hi>nti tena āgantabbaṃ magganti attho. <hi rend="bold">Ahaṃ tena samayenā</hi>ti ahaṃ tasmiṃ samaye, bhummatthe cetaṃ karaṇavacanaṃ daṭṭhabbaṃ. <hi rend="bold">Sakassamā</hi>ti attano assamapadato nikkhamitvā. <hi rend="bold">Dhunanto</hi>ti odhunanto. <hi rend="bold">‘‘Tena samayena’’ ca, ‘‘tadā’’ cā</hi>ti imesaṃ dvinnaṃ padānaṃ ekatthattā purimassa nikkhamanakiriyāya pacchimassa ca gamanakiriyāya saddhiṃ sambandho veditabbo, itarathā punaruttidosā na muccati. <hi rend="bold">Tadā</hi>ti tasmiṃ samaye.</p>

<p rend="bodytext"><hi rend="bold">Vedajāta</hi>nti sañjātasomanassaṃ. <hi rend="bold">Tuṭṭhahaṭṭhaṃ pamodita</hi>nti imāni tīṇi padāni aññamaññavevacanāni aññamaññassa atthadīpanāni. Atha vā sukhena <hi rend="bold">tuṭṭhaṃ,</hi> pītiyā <hi rend="bold">haṭṭhaṃ,</hi> pāmojjena <hi rend="bold">pamuditaṃ</hi>. <hi rend="bold">Orohitvānā</hi>ti otaritvā. <hi rend="bold">Manusse pucchī</hi>ti mānuse pucchi. Ayameva vā pāṭho. <hi rend="bold">Tāvade</hi>ti tadā, taṅkhaṇeyevāti attho. Idāni pucchitamatthaṃ dassentena <hi rend="bold">‘‘tuṭṭhahaṭṭho pamudito’’</hi>tiādi vuttaṃ. Tattha ayaṃ mahājano tuṭṭhahaṭṭho pamoditahadayo hutvā maggaṃ sodheti, kiṃ kāraṇā sodheti, kassatthāya vā sodhetīti? Evaṃ ‘‘sodheti’’ saddaṃ āharitvā attho daṭṭhabbo, itarathā na yujjati. <hi rend="bold">Sodhīyatī</hi>ti suddhabhāvo karīyati. <hi rend="bold">Maggo añjasaṃ vaṭumāyana</hi>nti maggassevetāni vevacanāni.</p>

<p rend="bodytext">Evaṃ <pb ed="V" n="0.0099" /> tena sumedhatāpasena puṭṭhā te manussā āhaṃsu – ‘‘bhante <pb ed="P" n="0.0086" /> sumedha, kiṃ na jānātha dīpaṅkaro nāma buddho anuttaraṃ sammāsambodhiṃ patvā pavattitavaradhammacakko janapadacārikaṃ caramāno anukkamena amhākaṃ nagaraṃ patvā sudassanamahāvihāre paṭivasati, mayaṃ taṃ bhagavantaṃ nimantayitvā tasseva buddhassa bhagavato āgamanamaggaṃ sodhemā’’ti. Tato taṃ sutvā sumedhapaṇḍito cintesi – ‘‘buddhoti kho panesa ghosopi dullabho, pageva buddhuppādo, tena hi mayāpi imehi manussehi saddhiṃ dasabalassa āgamanamaggaṃ sodhetuṃ vaṭṭatī’’ti. So te manusse <pb ed="M" n="0.0110" /> āha – ‘‘sace, bho, tumhe imaṃ maggaṃ buddhassa sodhetha, mayhampi ekaṃ okāsaṃ detha, ahampi tumhehi saddhiṃ buddhassa maggaṃ sodhessāmī’’ti. Tato te ‘‘sādhū’’ti sampaṭicchitvā – ‘‘ayaṃ sumedhapaṇḍito mahiddhiko mahānubhāvo’’ti jānamānā dubbisodhanaṃ udakasambhinnaṃ ativiya visamaṃ ekaṃ okāsaṃ sallakkhetvā – ‘‘imaṃ okāsaṃ tumhe sodhetha alaṅkarotha cā’’ti adaṃsu. Tato sumedhapaṇḍito buddhārammaṇaṃ pītiṃ uppādetvā cintesi – ‘‘ahaṃ pana imaṃ okāsaṃ iddhiyā paramadassanīyaṃ kātuṃ pahomi, evaṃ kate pana maṃ na paritosessati. Ajja pana mayā kāyaveyyāvaccaṃ kātuṃ vaṭṭatī’’ti paṃsuṃ āharitvā taṃ padesaṃ pūreti.</p>

<p rend="bodytext">Tassa pana tasmiṃ padese asodhite vippakateyeva rammanagaravāsino manussā bhagavato kālamārocesuṃ – ‘‘niṭṭhitaṃ, bhante, bhatta’’nti. Evaṃ tehi kāle ārocite dasabalo jayasumanakusumasadisavaṇṇaṃ dupaṭṭacīvaraṃ timaṇḍalaṃ paṭicchādetvā nivāsetvā tassupari suvaṇṇapāmaṅgena jayasumanakusumakalāpaṃ parikkhipanto viya vijjulatāsassirikaṃ kāyabandhanaṃ bandhitvā kanakagirisikharamatthake lākhārasaṃ parisiñcanto viya suvaṇṇacetiyaṃ pavāḷajālena parikkhipanto viya ca suvaṇṇagghikaṃ rattakambalena paṭimuñcanto viya ca saradasamayarajanikaraṃ rattavalāhakena paṭicchādento viya ca lākhārasena tintakiṃsukakusumasadisavaṇṇaṃ rattavarapaṃsukūlacīvaraṃ pārupitvā gandhakuṭidvārato kañcanaguhato sīho viya nikkhamitvā gandhakuṭipamukhe aṭṭhāsi. Atha sabbe bhikkhū attano attano pattacīvaramādāya bhagavantaṃ parivārayiṃsu. Te pana parivāretvā ṭhitā bhikkhū evarūpā ahesuṃ –</p>

<p rend="gatha1">‘‘Appicchā pana santuṭṭhā, vattāro vacanakkhamā;</p>

<p rend="gathalast">Pavivittā asaṃsaṭṭhā, vinītā pāpagarahino.</p>

<p rend="gatha1">‘‘Sabbepi sīlasampannā, samādhijjhānakovidā;</p>

<p rend="gathalast">Paññāvimuttisampannā, tipañcacaraṇāyutā.</p>

<p rend="gatha1">‘‘Khīṇāsavā <pb ed="V" n="0.0100" /> vasippattā, iddhimanto yasassino;</p>

<p rend="gathalast">Santindriyā damappattā, suddhā khīṇapunabbhavā’’ti.</p>

<p rend="bodytext">Iti <pb ed="M" n="0.0111" /><pb ed="P" n="0.0087" /> bhagavā sayaṃ vītarāgo vītarāgehi vītadoso vītadosehi vītamoho vītamohehi parivuto ativiya virocittha. Atha satthā mahānubhāvānaṃ khīṇāsavānaṃ chaḷabhiññānaṃ catūhi satasahassehi parivuto marugaṇaparivuto dasasatanayano viya brahmagaṇaparivuto hāritamahābrahmā viya ca aparimitasamayasamupacitakusalabalajanitāya anopamāya buddhalīḷāya tārāgaṇaparivuto saradasamayarajanikaro viya ca gaganatalaṃ taṃ maggaṃ alaṅkatapaṭiyattaṃ paṭipajji.</p>

<p rend="gatha1">‘‘Suvaṇṇavaṇṇāya pabhāya dhīro, suvaṇṇavaṇṇe kira maggarukkhe;</p>

<p rend="gathalast">Suvaṇṇavaṇṇe kusume karonto, suvaṇṇavaṇṇo paṭipajji maggaṃ’’.</p>

<p rend="bodytext">Sumedhatāpasopi tena alaṅkatapaṭiyattena maggena āgacchantassa dīpaṅkarassa bhagavato dvattiṃsamahāpurisalakkhaṇapaṭimaṇḍitaṃ asītiyā anubyañjanehi anurañjitaṃ byāmappabhāya parikkhepaṃ sassirikaṃ indanīlamaṇisadisaṃ ākāse nānappakārā vijjulatā viya chabbaṇṇabuddharasmiyo vissajjentaṃ rūpasobhaggappattaṃ attabhāvaṃ akkhīni ummīletvā oloketvā – ‘‘ajja mayā dasabalassa jīvitapariccāgaṃ kātuṃ vaṭṭatī’’ti, ‘‘mā bhagavā kalale akkami, maṇimayaphalakasetuṃ akkamanto viya saddhiṃ catūhi khīṇāsavasatasahassehi mama piṭṭhiṃ akkamanto gacchatu, taṃ me bhavissati dīgharattaṃ hitāya sukhāyā’’ti kese mocetvā ajinajaṭāvākacīrāni kāḷavaṇṇe kalale pattharitvā tattheva kalalapiṭṭhe nipajji. Tena vuttaṃ –</p>

<p rend="hangnum" n="40"><hi rend="paranum">40</hi><hi rend="dot">.</hi></p>

<p rend="gatha1"> ‘‘Te me puṭṭhā viyākaṃsu, buddho loke anuttaro;</p>

<p rend="gatha2">Dīpaṅkaro nāma jino, uppajji lokanāyako;</p>

<p rend="gathalast">Tassa sodhīyati maggo, añjasaṃ vaṭumāyanaṃ.</p>

<p rend="hangnum" n="41"><hi rend="paranum">41</hi><hi rend="dot">.</hi></p>

<p rend="gatha1"> ‘‘Buddhoti vacanaṃ sutvāna, pīti uppajji tāvade;</p>

<p rend="gathalast">Buddho buddhoti kathayanto, somanassaṃ pavedayiṃ.</p>

<p rend="hangnum" n="42"><hi rend="paranum">42</hi><hi rend="dot">.</hi></p>

<p rend="gatha1"> ‘‘Tattha <pb ed="M" n="0.0112" /><pb ed="V" n="0.0101" /> ṭhatvā vicintesiṃ, tuṭṭho saṃviggamānaso;</p>

<p rend="gathalast">Idha bījāni ropissaṃ, khaṇo ve mā upaccagā.</p>

<p rend="hangnum" n="43"><hi rend="paranum">43</hi><hi rend="dot">.</hi></p>

<p rend="gatha1"> ‘‘Yadi buddhassa sodhetha, ekokāsaṃ dadātha me;</p>

<p rend="gathalast">Ahampi sodhayissāmi, añjasaṃ vaṭumāyanaṃ.</p>

<p rend="hangnum" n="44"><hi rend="paranum">44</hi><hi rend="dot">.</hi></p>

<p rend="gatha1"> ‘‘Adaṃsu <pb ed="P" n="0.0088" /> te mamokāsaṃ, sodhetuṃ añjasaṃ tadā;</p>

<p rend="gathalast">Buddho buddhoti cintento, maggaṃ sodhemahaṃ tadā.</p>

<p rend="hangnum" n="45"><hi rend="paranum">45</hi><hi rend="dot">.</hi></p>

<p rend="gatha1"> ‘‘Aniṭṭhite mamokāse, dīpaṅkaro mahāmuni;</p>

<p rend="gatha1">Catūhi satasahassehi, chaḷabhiññehi tādihi;</p>

<p rend="gathalast">Khīṇāsavehi vimalehi, paṭipajji añjasaṃ jino.</p>

<p rend="hangnum" n="46"><hi rend="paranum">46</hi><hi rend="dot">.</hi></p>

<p rend="gatha1"> ‘‘Paccuggamanā vattanti, vajjanti bheriyo bahū;</p>

<p rend="gathalast">Āmoditā naramarū, sādhukāraṃ pavattayuṃ.</p>

<p rend="hangnum" n="47"><hi rend="paranum">47</hi><hi rend="dot">.</hi></p>

<p rend="gatha1"> ‘‘Devā manusse passanti, manussāpi ca devatā;</p>

<p rend="gathalast">Ubhopi te pañjalikā, anuyanti tathāgataṃ.</p>

<p rend="hangnum" n="48"><hi rend="paranum">48</hi><hi rend="dot">.</hi></p>

<p rend="gatha1"> ‘‘Devā dibbehi turiyehi, manussā mānusehi ca;</p>

<p rend="gathalast">Ubhopi te vajjayantā, anuyanti tathāgataṃ.</p>

<p rend="hangnum" n="49"><hi rend="paranum">49</hi><hi rend="dot">.</hi></p>

<p rend="gatha1"> ‘‘Dibbaṃ mandāravaṃ pupphaṃ, padumaṃ pārichattakaṃ;</p>

<p rend="gathalast">Disodisaṃ okiranti, ākāsanabhagatā marū.</p>

<p rend="hangnum" n="50"><hi rend="paranum">50</hi><hi rend="dot">.</hi></p>

<p rend="gatha1"> ‘‘Dibbaṃ candanacuṇṇañca, varagandhañca kevalaṃ;</p>

<p rend="gathalast">Disodisaṃ okiranti, ākāsanabhagatā marū.</p>

<p rend="hangnum" n="51"><hi rend="paranum">51</hi><hi rend="dot">.</hi></p>

<p rend="gatha1"> ‘‘Campakaṃ saralaṃ nīpaṃ, nāgapunnāgaketalaṃ;</p>

<p rend="gathalast">Disodisaṃ ukkhipanti, bhūmitalagatā narā.</p>

<p rend="hangnum" n="52"><hi rend="paranum">52</hi><hi rend="dot">.</hi></p>

<p rend="gatha1"> ‘‘Kese <pb ed="V" n="0.0102" /> muñcitvāhaṃ tattha, vākacīrañca cammakaṃ;</p>

<p rend="gathalast">Kalale pattharitvāna, avakujjo nipajjahaṃ.</p>

<p rend="hangnum" n="53"><hi rend="paranum">53</hi><hi rend="dot">.</hi></p>

<p rend="gatha1"> ‘‘Akkamitvāna maṃ buddho, saha sissehi gacchatu;</p>

<p rend="gathalast">Mā naṃ kalale akkamittha, hitāya me bhavissatī’’ti.</p>

<p rend="bodytext">Tattha <pb ed="M" n="0.0113" /><hi rend="bold">viyākaṃsū</hi>ti byākariṃsu. ‘‘Dīpaṅkaro nāma jino, tassa sodhīyati patho’’tipi pāṭho. <hi rend="bold">Somanassaṃ pavedayi</hi>nti somanassamanubhavinti attho. <hi rend="bold">Tattha ṭhatvā</hi>ti yasmiṃ padese ākāsato otari, tattheva ṭhatvā. <hi rend="bold">Saṃviggamānaso</hi>ti pītivimhitamānaso. <hi rend="bold">Idhā</hi>ti imasmiṃ dīpaṅkare puññakkhette. <hi rend="bold">Bījānī</hi>ti kusalabījāni. <hi rend="bold">Ropissa</hi>nti ropissāmi. <hi rend="bold">Khaṇo</hi>ti aṭṭhakkhaṇavirahito navamo khaṇasannipāto. Atidullabho so mayā paṭiladdho. <hi rend="bold">Ve</hi>ti nipātamattaṃ. <hi rend="bold">Mā upaccagā</hi>ti so mā accagamā, mā atikkamīti attho. <hi rend="bold">Dadāthā</hi>ti <pb ed="P" n="0.0089" /> detha. <hi rend="bold">Te</hi>ti ye me puṭṭhā manussā, teti attho. <hi rend="bold">Sodhemahaṃ tadā</hi>ti sodhemi ahaṃ tadā. <hi rend="bold">Aniṭṭhite</hi>ti apariyosite vippakate. <hi rend="bold">Khīṇāsavehī</hi>ti ettha cattāro āsavā – kāmāsavo, bhavāsavo, diṭṭhāsavo, avijjāsavoti (cūḷani. jatukaṇṇimāṇavapucchāniddesa 69) ime cattāro āsavā yesaṃ khīṇā pahīnā samucchinnā paṭippassaddhā abhabbuppattikā ñāṇagginā daḍḍhā, te khīṇāsavā, tehi khīṇāsavehi. Khīṇāsavattāyeva <hi rend="bold">vimalehi</hi>.</p>

<p rend="bodytext"><hi rend="bold">Devā manusse passantī</hi>ti ettha devānaṃ manussadassane vattabbaṃ natthi, pakatidassanavasena pana yathā manussā idha ṭhatvā passanti, evaṃ devāpi manusse passantīti attho. <hi rend="bold">Devatā</hi>ti deve. <hi rend="bold">Ubhopī</hi>ti ubho devamanussā. <hi rend="bold">Pañjalikā</hi>ti katapañjalikā, ubhopi hatthe sirasi patiṭṭhāpetvāti attho. <hi rend="bold">Anuyanti tathāgata</hi>nti tathāgatassa pacchato yanti, anuyoge sati sāmiatthe upayogavacanaṃ hotīti lakkhaṇaṃ. Tena vuttaṃ ‘‘anuyanti tathāgata’’nti. <hi rend="bold">Vajjayantā</hi>ti vādentā.</p>

<p rend="bodytext"><hi rend="bold">Mandārava</hi>nti mandāravapupphaṃ. <hi rend="bold">Disodisa</hi>nti disato disato. <hi rend="bold">Okirantī</hi>ti avakiranti. <hi rend="bold">Ākāsanabhagatā</hi>ti ākāsasaṅkhāte nabhasi gatā. Atha vā ākāsaṃ gatā saggagatāva. ‘‘Nabho’’ti hi saggo vuccati. <hi rend="bold">Marū</hi>ti amarā. <hi rend="bold">Sarala</hi>nti saralatarukusumaṃ. <hi rend="bold">Nīpa</hi>nti kadambapupphaṃ. <hi rend="bold">Nāgapunnāgaketaka</hi>nti nāgapunnāgaketakapupphāni ca. <hi rend="bold">Bhūmitalagatā</hi>ti bhūmigatā.</p>

<p rend="bodytext"><hi rend="bold">Kese</hi><pb ed="V" n="0.0103" /><hi rend="bold">muñcitvāha</hi>nti ahaṃ kese baddhā kalāpakuṭilajaṭā muñcitvā, vippakiritvāti attho. <hi rend="bold">Tatthā</hi>ti mayhaṃ dinne okāse. <hi rend="bold">Cammaka</hi>nti cammakkhaṇḍaṃ. <hi rend="bold">Kalale</hi>ti cikkhallakaddame. <hi rend="bold">Avakujjo</hi>ti adhomukho hutvā. <hi rend="bold">Nipajjaha</hi>nti nipajjiṃ <pb ed="M" n="0.0114" /> ahaṃ. <hi rend="bold">Mā na</hi>nti ettha <hi rend="bold">mā</hi>ti paṭisedhatthe nipāto. <hi rend="bold">Na</hi>nti padapūraṇatthe nipāto, buddho kalale mā akkamitthāti attho. <hi rend="bold">Hitāya me bhavissatī</hi>ti taṃ kalale anakkamanaṃ dīgharattaṃ mama hitatthāya bhavissatīti. ‘‘Sukhāya me bhavissatī’’tipi pāṭho.</p>

<p rend="bodytext">Tato <pb ed="P" n="0.0090" /> sumedhapaṇḍito kalalapiṭṭhe nipanno evaṃ cintesi – ‘‘sacāhaṃ iccheyyaṃ sabbakilese jhāpetvā saṅghanavako hutvā rammanagaraṃ paviseyyaṃ, aññātakavesena pana me kilese jhāpetvā nibbānappattiyā kiccaṃ natthi, yaṃnūnāhaṃ dīpaṅkaradasabalo viya paramābhisambodhiṃ patvā dhammanāvaṃ āropetvā mahājanaṃ saṃsārasāgarā uttāretvā pacchā parinibbāyeyyaṃ, idaṃ me patirūpa’’nti. Tato aṭṭha dhamme samodhānetvā buddhabhāvāya abhinīhāraṃ katvā nipajji. Tena vuttaṃ –</p>

<p rend="hangnum" n="54"><hi rend="paranum">54</hi><hi rend="dot">.</hi></p>

<p rend="gatha1"> ‘‘Pathaviyaṃ nipannassa, evaṃ me āsi cetaso;</p>

<p rend="gathalast">Icchamāno ahaṃ ajja, kilese jhāpaye mama.</p>

<p rend="hangnum" n="55"><hi rend="paranum">55</hi><hi rend="dot">.</hi></p>

<p rend="gatha1"> ‘‘Kiṃ me aññātavesena, dhammaṃ sacchikatenidha;</p>

<p rend="gathalast">Sabbaññutaṃ pāpuṇitvā, buddho hessaṃ sadevake.</p>

<p rend="hangnum" n="56"><hi rend="paranum">56</hi><hi rend="dot">.</hi></p>

<p rend="gatha1"> ‘‘Kiṃ me ekena tiṇṇena, purisena thāmadassinā;</p>

<p rend="gathalast">Sabbaññutaṃ pāpuṇitvā, santāressaṃ sadevakaṃ.</p>

<p rend="hangnum" n="57"><hi rend="paranum">57</hi><hi rend="dot">.</hi></p>

<p rend="gatha1"> ‘‘Iminā me adhikārena, katena purisuttame;</p>

<p rend="gathalast">Sabbaññutaṃ pāpuṇitvā, tāremi janataṃ bahuṃ.</p>

<p rend="hangnum" n="58"><hi rend="paranum">58</hi><hi rend="dot">.</hi></p>

<p rend="gatha1"> ‘‘Saṃsārasotaṃ chinditvā, viddhaṃsetvā tayo bhave;</p>

<p rend="gathalast">Dhammanāvaṃ samāruyha, santāressaṃ sadevaka’’nti.</p>

<p rend="bodytext">Tattha <hi rend="bold">pathaviyaṃ nipannassā</hi>ti puthaviyā nipannassa. Ayameva vā pāṭho. <hi rend="bold">Cetaso</hi>ti cetaso parivitakko <pb ed="V" n="0.0104" /> ahosīti attho. ‘‘Evaṃ me āsi cetanā’’tipi pāṭho. <hi rend="bold">Icchamāno</hi>ti ākaṅkhamāno. <hi rend="bold">Kilese</hi>ti kilissanti upatāpentīti kilesā, rāgādayo dasa. <hi rend="bold">Jhāpaye</hi>ti jhāpeyyaṃ, mama kilese jhāpaye ahanti attho.</p>

<p rend="bodytext"><hi rend="bold">Ki</hi>nti paṭikkhepavacanaṃ. <hi rend="bold">Aññātavesenā</hi>ti apākaṭavesena, aviññātena paṭicchannena. Idha pana bhikkhū viya āsavakkhayaṃ katvā kiṃ, buddhakare dhamme <pb ed="M" n="0.0115" /> pūretvā paṭisandhijātibodhidhammacakkappavattanesu mahāpathavikampanaṃ katvā buddho bodhetā, tiṇṇo tāretā, mutto mocetā bhaveyyanti adhippāyo. <hi rend="bold">Sadevake</hi>ti sadevake loke.</p>

<p rend="bodytext"><hi rend="bold">Thāmadassinā</hi>ti attano thāmabalaṃ passamānena. <hi rend="bold">Santāressa</hi>nti santāressāmi. <hi rend="bold">Sadevaka</hi>nti <pb ed="P" n="0.0091" /> sadevakaṃ sattanikāyaṃ, sadevakaṃ lokaṃ vā. <hi rend="bold">Adhikārenā</hi>ti adhivisiṭṭhena kārena, buddhassa mama jīvitaṃ pariccajitvā kalalapiṭṭhe sayanenādhikārenāti attho.</p>

<p rend="bodytext"><hi rend="bold">Saṃsārasota</hi>nti kammakilesavasena yonigativiññāṇaṭṭhitinavasattāvāsesu ito cito ca saṃsaraṇaṃ saṃsāro. Yathāha –</p>

<p rend="gatha1">‘‘Khandhānañca paṭipāṭi, dhātuāyatanānañca;</p>

<p rend="gathalast">Abbocchinnaṃ vattamānā, saṃsāroti pavuccatī’’ti. (visuddhi. 2.619; dī. ni. aṭṭha. 2.95 apasādanāvaṇṇanā; saṃ. ni. aṭṭha. 2.2.60; a. ni. aṭṭha. 2.4.199; dha. sa. aṭṭha. nidānakathā; vibha. aṭṭha. 226 saṅkhāpadaniddesa; su. ni. aṭṭha. 2.523; udā. aṭṭha. 39; itivu. aṭṭha. 14, 58; theragā. aṭṭha. 1.67, 99; cūḷani. aṭṭha. 6; paṭi. ma. aṭṭha. 2.1.117);</p>

<p rend="bodytext">Saṃsāro ca so sotaṃ ceti saṃsārasotaṃ, taṃ saṃsārasotaṃ. Atha vā saṃsārassa sotaṃ <hi rend="bold">saṃsārasotaṃ,</hi> saṃsārakāraṇaṃ taṇhāsotaṃ chinditvāti attho. <hi rend="bold">Tayo bhave</hi>ti kāmarūpārūpabhave. Tibhavanibbattakakammakilesā tayo bhavāti adhippetā. <hi rend="bold">Dhammanāva</hi>nti ariyaṃ aṭṭhaṅgikaṃ maggaṃ. So hi caturoghuttaraṇaṭṭhena ‘‘dhammanāvā’’ti vuccati. <hi rend="bold">Samāruyhā</hi>ti āruyha. <hi rend="bold">Santāressa</hi>nti santāressāmi. Yasmā pana buddhattaṃ patthentassa –</p>

<p rend="hangnum" n="59"><hi rend="paranum">59</hi><hi rend="dot">.</hi></p>

<p rend="gatha1"> ‘‘Manussattaṃ <pb ed="V" n="0.0105" /> liṅgasampatti, hetu satthāradassanaṃ;</p>

<p rend="gatha1">Pabbajjā guṇasampatti, adhikāro ca chandatā;</p>

<p rend="gathalast">Aṭṭhadhammasamodhānā, abhinīhāro samijjhati’’.</p>

<p rend="bodytext">Tattha <hi rend="bold">manussatta</hi>nti manussattabhāveyeva ṭhatvā buddhattaṃ patthentassa patthanā samijjhati, na nāgajātiādīsu ṭhitānaṃ. Kasmāti ce? Ahetukabhāvato.</p>

<p rend="bodytext"><hi rend="bold">Liṅgasampattī</hi>ti manussattabhāve vattamānassāpi purisaliṅge ṭhitasseva patthanā samijjhati, na itthiyā vā paṇḍakanapuṃsakaubhatobyañjanakānaṃ vā samijjhati <pb ed="M" n="0.0116" />. Kasmāti ce? Lakkhaṇapāripūriyā abhāvato. Vuttañhetaṃ – ‘‘aṭṭhānametaṃ, bhikkhave, anavakāso, yaṃ itthī arahaṃ assa sammāsambuddho’’ti (ma. ni. 3.130; a. ni. 1.279; vibha. 809) vitthāro. Tasmā itthiliṅge ṭhitassa manussajātikassāpi patthanā na samijjhati.</p>

<p rend="bodytext"><hi rend="bold">Hetū</hi>ti purisassāpi tasmiṃ attabhāve arahattappattiyā hetusampannasseva patthanā samijjhati, no itarassa.</p>

<p rend="bodytext"><hi rend="bold">Satthāradassana</hi>nti sace jīvamānakabuddhasseva santike pattheti patthanā samijjhati. Parinibbute bhagavati cetiyassa santike vā bodhirukkhamūle vā paṭimāya vā paccekabuddhabuddhasāvakānaṃ vā santike patthanā na samijjhati. Kasmā? Bhabbābhabbake ñatvā kammavipākaparicchedakañāṇena <pb ed="P" n="0.0092" /> paricchinditvā byākātuṃ asamatthattā. Tasmā buddhassa santikeyeva patthanā samijjhati.</p>

<p rend="bodytext"><hi rend="bold">Pabbajjā</hi>ti buddhassa bhagavato santike patthentassāpi kammakiriyavādīsu tāpasesu vā bhikkhūsu vā pabbajitasseva patthanā samijjhati, no gihiliṅge ṭhitassa. Kasmā? Pabbajitāyeva hi bodhisattā sambodhiṃ adhigacchanti, na gahaṭṭhā. Tasmā ādimhi paṇidhānakālepi pabbajiteneva bhavitabbaṃ.</p>

<p rend="bodytext"><hi rend="bold">Guṇasampattī</hi>ti pabbajitassāpi aṭṭhasamāpattilābhino pañcābhiññasseva samijjhati, na pana imāya guṇasampattiyā virahitassa. Kasmā? Nigguṇassa tadabhāvato.</p>

<p rend="bodytext"><hi rend="bold">Adhikāro</hi>ti <pb ed="V" n="0.0106" /> guṇasampannenāpi yena attano jīvitaṃ buddhānaṃ pariccattaṃ hoti, tassa iminā adhikārena sampannasseva samijjhati, na itarassa.</p>

<p rend="bodytext"><hi rend="bold">Chandatā</hi>ti abhinīhārasampannassāpi yassa buddhakārakadhammānaṃ atthāya mahanto chando vāyāmo ca ussāho ca pariyeṭṭhi ca, tasseva samijjhati, na itarassa. Tatridaṃ chandamahantatāya opammaṃ – sace hi evamassa, ‘‘yo pana sakalacakkavāḷagabbhaṃ ekodakībhūtaṃ attano bāhubalena uttaritvā pāraṃ gantuṃ samattho, so buddhattaṃ pāpuṇāti. Yo panimaṃ attano dukkaraṃ na maññati ‘ahaṃ imaṃ uttaritvā pāraṃ gamissāmī’’’ti evaṃ mahatā chandena ussāhena samannāgato hoti, tassa patthanā samijjhati, na itarassa (su. ni. aṭṭha. 1.khaggavisāṇasuttavaṇṇanā; apa. aṭṭha. 1.dūrenidāna, sumedhakathā; cariyā. aṭṭha. pakiṇṇakakathā).</p>

<p rend="bodytext">Sumedhapaṇḍito <pb ed="M" n="0.0117" /> pana ime aṭṭha dhamme samodhānetvāva buddhabhāvāya abhinīhāraṃ katvā nipajji. Dīpaṅkaropi bhagavā āgantvā sumedhapaṇḍitassa sīsabhāge ṭhatvā kalalapiṭṭhe nipannaṃ sumedhatāpasaṃ disvā – ‘‘ayaṃ tāpaso buddhattāya abhinīhāraṃ katvā nipanno, ijjhissati nu kho etassa patthanā, udāhu no’’ti anāgataṃsañāṇaṃ pesetvā upadhārento – ‘‘ito kappasatasahassādhikāni cattāri asaṅkhyeyyāni atikkamitvā gotamo nāma buddho bhavissatī’’ti ñatvā ṭhitakova parisamajjhe byākāsi – ‘‘passatha no, tumhe bhikkhave, imaṃ uggatapaṃ tāpasaṃ kalalapiṭṭhe nipanna’’nti. ‘‘Evaṃ, bhante’’ti. Ayaṃ buddhattāya abhinīhāraṃ katvā nipanno, samijjhissati imassa tāpasassa patthanā, ayañhi ito kappasatasahassādhikānaṃ catunnaṃ asaṅkhyeyyānaṃ matthake gotamo nāma buddho loke bhavissati. Tasmiṃ panassa attabhāve kapilavatthu nāma nagaraṃ nivāso bhavissati, mahāmāyā nāma devī mātā, suddhodano nāma rājā pitā, upatisso ca kolito ca dve aggasāvakā, ānando nāma upaṭṭhāko, khemā ca uppalavaṇṇā ca dve aggasāvikā bhavissanti <pb ed="P" n="0.0093" />. Ayaṃ paripakkañāṇo hutvā mahābhinikkhamanaṃ nikkhamitvā mahāpadhānaṃ padahitvā nigrodhamūle sujātāya nāma kumāriyā dinnaṃ pāyāsaṃ paṭiggahetvā nerañjarāya tīre paribhuñjitvā bodhimaṇḍaṃ āruyha assattharukkhamūle abhisambujjhissatīti. Tena vuttaṃ –</p>

<p rend="hangnum" n="60"><hi rend="paranum">60</hi><hi rend="dot">.</hi></p>

<p rend="gatha1"> ‘‘Dīpaṅkaro lokavidū, āhutīnaṃ paṭiggaho;</p>

<p rend="gathalast">Ussīsake maṃ ṭhatvāna, idaṃ vacanamabravi.</p>

<p rend="hangnum" n="61"><hi rend="paranum">61</hi><hi rend="dot">.</hi></p>

<p rend="gatha1"> ‘‘Passatha <pb ed="V" n="0.0107" /> imaṃ tāpasaṃ, jaṭilaṃ uggatāpanaṃ;</p>

<p rend="gathalast">Aparimeyyito kappe, buddho loke bhavissati.</p>

<p rend="hangnum" n="62"><hi rend="paranum">62</hi><hi rend="dot">.</hi></p>

<p rend="gatha1"> ‘‘Ahū kapilavhayā rammā, nikkhamitvā tathāgato;</p>

<p rend="gathalast">Padhānaṃ padahitvāna, katvā dukkarakārikaṃ.</p>

<p rend="hangnum" n="63"><hi rend="paranum">63</hi><hi rend="dot">.</hi></p>

<p rend="gatha1"> ‘‘Ajapālarukkhamūlasmiṃ, nisīditvā tathāgato;</p>

<p rend="gathalast">Tattha pāyāsaṃ paggayha, nerañjaramupehiti.</p>

<p rend="hangnum" n="64"><hi rend="paranum">64</hi><hi rend="dot">.</hi></p>

<p rend="gatha1"> ‘‘Nerañjarāya tīramhi, pāyāsaṃ ada so jino;</p>

<p rend="gathalast">Paṭiyattavaramaggena, bodhimūlamupehiti.</p>

<p rend="hangnum" n="65"><hi rend="paranum">65</hi><hi rend="dot">.</hi></p>

<p rend="gatha1"> ‘‘Tato <pb ed="M" n="0.0118" /> padakkhiṇaṃ katvā, bodhimaṇḍaṃ anuttaro;</p>

<p rend="gathalast">Assattharukkhamūlamhi, bujjhissati mahāyaso.</p>

<p rend="hangnum" n="66"><hi rend="paranum">66</hi><hi rend="dot">.</hi></p>

<p rend="gatha1"> ‘‘Imassa janikā mātā, māyā nāma bhavissati;</p>

<p rend="gathalast">Pitā suddhodano nāma, ayaṃ hessati gotamo.</p>

<p rend="hangnum" n="67"><hi rend="paranum">67</hi><hi rend="dot">.</hi></p>

<p rend="gatha1"> ‘‘Anāsavā vītarāgā, santacittā samāhitā;</p>

<p rend="gatha2">Kolito upatisso ca, aggā hessanti sāvakā;</p>

<p rend="gathalast">Ānando nāmupaṭṭhāko, upaṭṭhissatimaṃ jinaṃ.</p>

<p rend="hangnum" n="68"><hi rend="paranum">68</hi><hi rend="dot">.</hi></p>

<p rend="gatha1"> ‘‘Khemā uppalavaṇṇā ca, aggā hessanti sāvikā;</p>

<p rend="gathalast">Anāsavā vītarāgā, santacittā samāhitā.</p>

<p rend="hangnum" n="69"><hi rend="paranum">69</hi><hi rend="dot">.</hi></p>

<p rend="gatha1"> ‘‘Bodhi tassa bhagavato, assatthoti pavuccati;</p>

<p rend="gatha2">Citto ca hatthāḷavako, aggā hessantupaṭṭhakā;</p>

<p rend="gathalast">Uttarā nandamātā ca, aggā hessantupaṭṭhikā’’ti.</p>

<p rend="bodytext">Tattha <hi rend="bold">lokavidū</hi>ti sabbathā viditalokattā pana lokavidū. Bhagavā hi sabhāvato samudayato <pb ed="V" n="0.0108" /> nirodhato nirodhūpāyatoti sabbathāpi lokaṃ <pb ed="P" n="0.0094" /> avedi aññāsi paṭivijjhi. Tasmā lokavidūti vuccati. Yathāha –</p>

<p rend="gatha1">‘‘Tasmā have lokavidū sumedho, lokantagū vūsitabrahmacariyo;</p>

<p rend="gathalast">Lokassa antaṃ samitāvi ñatvā, nāsīsatī lokamimaṃ parañcā’’ti. (saṃ. ni. 1.107; a. ni. 4.46);</p>

<p rend="bodytext">Api ca tayo lokā – saṅkhāraloko, sattaloko, okāsalokoti. Tattha saṅkhāraloko nāma paṭiccasamuppannā pathaviādayo dhammā. Sattaloko nāma saññino asaññino nevasaññināsaññino ca sattā. Okāsaloko nāma sattānaṃ nivāsaṭṭhānaṃ. Ime pana tayopi lokā bhagavatā yathāsabhāvato viditā, tasmā lokavidūti vuccati. <hi rend="bold">Āhutīnaṃ paṭiggaho</hi>ti dānānaṃ paṭiggahetuṃ arahattā dakkhiṇeyyattā āhutīnaṃ paṭiggaho. <hi rend="bold">Ussīsake maṃ ṭhatvānā</hi>ti mama <pb ed="M" n="0.0119" /> sīsasamīpe ṭhatvā. <hi rend="bold">Idaṃ</hi> idāni vattabbaṃ vacanaṃ abravīti attho. <hi rend="bold">Jaṭila</hi>nti jaṭā assa santīti jaṭilo, taṃ jaṭilaṃ. <hi rend="bold">Uggatāpana</hi>nti uggatāpasaṃ. <hi rend="bold">Ahū</hi>ti ahani, athāti attho. Ayameva vā pāṭho. <hi rend="bold">Kapilavhayā</hi>ti kapilaavhayā abhidhānā. <hi rend="bold">Rammā</hi>ti ramaṇīyato. <hi rend="bold">Padhāna</hi>nti vīriyaṃ. <hi rend="bold">Ehitī</hi>ti essati gamissati. Sesagāthāsu uttānamevāti.</p>

<p rend="bodytext">Tato sumedhapaṇḍito – ‘‘mayhaṃ kira patthanā samijjhissatī’’ti sañjātasomanasso ahosi. Mahājano dīpaṅkaradasabalassa vacanaṃ sutvā – ‘‘sumedhatāpaso kira buddhabījaṅkuro’’ti haṭṭhatuṭṭho ahosi. Evañcassa ahosi – ‘‘yathā nāma puriso nadiṃ taranto ujukena titthena tarituṃ asakkonto heṭṭhātitthena uttarati, evameva mayaṃ dīpaṅkaradasabalassa sāsane maggaphalaṃ alabhamānā anāgate yadā tvaṃ buddho bhavissasi, tadā tava sammukhā maggaphalaṃ sacchikātuṃ samatthā bhaveyyāmā’’ti patthanaṃ akaṃsu. Dīpaṅkaradasabalo bodhisattaṃ mahāsattaṃ pasaṃsitvā aṭṭhahi pupphamuṭṭhīhi pūjetvā padakkhiṇaṃ katvā pakkāmi. Tepi catusatasahassā khīṇāsavā bodhisattaṃ pupphehi ca gandhehi ca pūjetvā padakkhiṇaṃ katvā pakkamiṃsu. Devamanussā pana tatheva pūjetvā vanditvā pakkamiṃsu.</p>

<p rend="bodytext">Atha sabbalokamatidīpaṅkaro dīpaṅkaro bhagavā catūhi khīṇāsavasatasahassehi parivuto rammanagaravāsīhi pūjiyamāno devatāhi abhivandiyamāno sañjhāppabhānurañjitavarakanakagirisikharo viya jaṅgamamāno anekesu pāṭihāriyesu <pb ed="P" n="0.0095" /> vattamānesu tena alaṅkatapaṭiyattena <pb ed="V" n="0.0109" /> maggena gantvā nānāsurabhikusumagandhavāsitaṃ cuṇṇasammodagandhaṃ samussitadhajapaṭākaṃ gandhānubaddhahadayehi bhamaragaṇehi gumbagumbāyamānaṃ dhūpandhakāraṃ amarapurasadisasobhaṃ abhirammaṃ rammanagaraṃ pavisitvā paññatte mahārahe buddhāsane yugandharamatthake saradasamayarucirakararajanikaro timiranikaranidhanakaro kamalavanavikasanakaro divasakaro viya dasabaladivasakaro nisīdi. Bhikkhusaṅghopi paṭipāṭiyā attano attano pattāsane nisīdi. Rammanagaravāsino pana upāsakā saddhādiguṇasampannā nānāvidhakhajjādīhi samalaṅkataṃ vaṇṇagandharasasampannaṃ asadisaṃ sukhanidānaṃ dānaṃ buddhappamukhassa bhikkhusaṅghassa adaṃsu.</p>

<p rend="bodytext">Atha <pb ed="M" n="0.0120" /> kho bodhisatto dasabalassa byākaraṇaṃ sutvā buddhabhāvaṃ karatalagatamiva maññamāno pamuditahadayo sabbesu paṭikkantesu sayanā vuṭṭhāya – ‘‘pāramiyo vicinissāmī’’ti puppharāsimatthake pallaṅkaṃ ābhujitvā nisīdi. Evaṃ nisinne mahāsatte sakaladasasahassacakkavāḷadevatā sādhukāraṃ datvā – ‘‘ayya sumedhatāpasa, porāṇakabodhisattānaṃ pallaṅkaṃ ābhujitvā – ‘pāramiyo vicinissāmī’ti nisinnakāle yāni pubbanimittāni nāma paññāyanti, tāni sabbānipi ajja pātubhūtāni nissaṃsayena tvaṃ buddho bhavissasi, mayametaṃ jānāma – ‘yassetāni nimittāni paññāyanti, so ekanteneva buddho bhavissati’ tasmā tvaṃ attano vīriyaṃ daḷhaṃ katvā paggaṇhā’’ti bodhisattaṃ nānappakārāhi thutīhi abhitthaviṃsu. Tena vuttaṃ –</p>

<p rend="hangnum" n="70"><hi rend="paranum">70</hi><hi rend="dot">.</hi></p>

<p rend="gatha1"> ‘‘Idaṃ sutvāna vacanaṃ, asamassa mahesino;</p>

<p rend="gathalast">Āmoditā naramarū, buddhabījaṃ kira ayaṃ.</p>

<p rend="hangnum" n="71"><hi rend="paranum">71</hi><hi rend="dot">.</hi></p>

<p rend="gatha1"> ‘‘Ukkuṭṭhisaddā vattanti, apphoṭenti hasanti ca;</p>

<p rend="gathalast">Katañjalī namassanti, dasasahassī sadevakā.</p>

<p rend="hangnum" n="72"><hi rend="paranum">72</hi><hi rend="dot">.</hi></p>

<p rend="gatha1"> ‘‘Yadimassa lokanāthassa, virajjhissāma sāsanaṃ;</p>

<p rend="gathalast">Anāgatamhi addhāne, hessāma sammukhā imaṃ.</p>

<p rend="hangnum" n="73"><hi rend="paranum">73</hi><hi rend="dot">.</hi></p>

<p rend="gatha1"> ‘‘Yathā manussā nadiṃ tarantā, paṭititthaṃ virajjhiya;</p>

<p rend="gathalast">Heṭṭhātitthe gahetvāna, uttaranti mahānadiṃ.</p>

<p rend="hangnum" n="74"><hi rend="paranum">74</hi><hi rend="dot">.</hi></p>

<p rend="gatha1"> ‘‘Evameva mayaṃ sabbe, yadi muñcāmimaṃ jinaṃ;</p>

<p rend="gathalast">Anāgatamhi addhāne, hessāma sammukhā imaṃ.</p>

<p rend="hangnum" n="75"><hi rend="paranum">75</hi><hi rend="dot">.</hi></p>

<p rend="gatha1"> ‘‘Dīpaṅkaro <pb ed="V" n="0.0110" /><pb ed="P" n="0.0096" /> lokavidū, āhutīnaṃ paṭiggaho;</p>

<p rend="gathalast">Mama kammaṃ pakittetvā, dakkhiṇaṃ pādamuddhari.</p>

<p rend="hangnum" n="76"><hi rend="paranum">76</hi><hi rend="dot">.</hi></p>

<p rend="gatha1"> ‘‘Ye tatthāsuṃ jinaputtā, padakkhiṇamakaṃsu maṃ;</p>

<p rend="gathalast">Devā manussā asurā ca, abhivādetvāna pakkamuṃ.</p>

<p rend="hangnum" n="77"><hi rend="paranum">77</hi><hi rend="dot">.</hi></p>

<p rend="gatha1"> ‘‘Dassanaṃ me atikkante, sasaṅghe lokanāyake;</p>

<p rend="gathalast">Sayanā vuṭṭhahitvāna, pallaṅkaṃ ābhujiṃ tadā.</p>

<p rend="hangnum" n="78"><hi rend="paranum">78</hi><hi rend="dot">.</hi></p>

<p rend="gatha1"> ‘‘Sukhena <pb ed="M" n="0.0121" /> sukhito homi, pāmojjena pamodito;</p>

<p rend="gathalast">Pītiyā ca abhissanno, pallaṅkaṃ ābhujiṃ tadā.</p>

<p rend="hangnum" n="79"><hi rend="paranum">79</hi><hi rend="dot">.</hi></p>

<p rend="gatha1"> ‘‘Pallaṅkena nisīditvā, evaṃ cintesahaṃ tadā;</p>

<p rend="gathalast">Vasībhūto ahaṃ jhāne, abhiññāsu pāramiṃ gato.</p>

<p rend="hangnum" n="80"><hi rend="paranum">80</hi><hi rend="dot">.</hi></p>

<p rend="gatha1"> ‘‘Sahassiyamhi lokamhi, isayo natthi me samā;</p>

<p rend="gathalast">Asamo iddhidhammesu, alabhiṃ īdisaṃ sukhaṃ.</p>

<p rend="hangnum" n="81"><hi rend="paranum">81</hi><hi rend="dot">.</hi></p>

<p rend="gatha1"> ‘‘Pallaṅkābhujane mayhaṃ, dasasahassādhivāsino;</p>

<p rend="gathalast">Mahānādaṃ pavattesuṃ, dhuvaṃ buddho bhavissasi.</p>

<p rend="hangnum" n="82"><hi rend="paranum">82</hi><hi rend="dot">.</hi></p>

<p rend="gatha1"> ‘‘Yā pubbe bodhisattānaṃ, pallaṅkavaramābhuje;</p>

<p rend="gathalast">Nimittāni padissanti, tāni ajja padissare.</p>

<p rend="hangnum" n="83"><hi rend="paranum">83</hi><hi rend="dot">.</hi></p>

<p rend="gatha1"> ‘‘Sītaṃ byapagataṃ hoti, uṇhañca upasammati;</p>

<p rend="gathalast">Tāni ajja padissanti, dhuvaṃ buddho bhavissasi.</p>

<p rend="hangnum" n="84"><hi rend="paranum">84</hi><hi rend="dot">.</hi></p>

<p rend="gatha1"> ‘‘Dasasahassī lokadhātu, nissaddā honti nirākulā;</p>

<p rend="gathalast">Tāni ajja padissanti, dhuvaṃ buddho bhavissasi.</p>

<p rend="hangnum" n="85"><hi rend="paranum">85</hi><hi rend="dot">.</hi></p>

<p rend="gatha1"> ‘‘Mahāvātā <pb ed="V" n="0.0111" /> na vāyanti, na sandanti savantiyo;</p>

<p rend="gathalast">Tāni ajja padissanti, dhuvaṃ buddho bhavissasi.</p>

<p rend="hangnum" n="86"><hi rend="paranum">86</hi><hi rend="dot">.</hi></p>

<p rend="gatha1"> ‘‘Thalajā dakajā pupphā, sabbe pupphanti tāvade;</p>

<p rend="gathalast">Tepajja pupphitā sabbe, dhuvaṃ buddho bhavissasi.</p>

<p rend="hangnum" n="87"><hi rend="paranum">87</hi><hi rend="dot">.</hi></p>

<p rend="gatha1"> ‘‘Latā vā yadi vā rukkhā, phalabhārā honti tāvade;</p>

<p rend="gathalast">Tepajja phalitā sabbe, dhuvaṃ buddho bhavissasi.</p>

<p rend="hangnum" n="88"><hi rend="paranum">88</hi><hi rend="dot">.</hi></p>

<p rend="gatha1"> ‘‘Ākāsaṭṭhā ca bhūmaṭṭhā, ratanā jotanti tāvade;</p>

<p rend="gathalast">Tepajja ratanā jotanti, dhuvaṃ buddho bhavissasi.</p>

<p rend="hangnum" n="89"><hi rend="paranum">89</hi><hi rend="dot">.</hi></p>

<p rend="gatha1"> ‘‘Mānussakā ca dibbā ca, turiyā vajjanti tāvade;</p>

<p rend="gathalast">Tepajjubho abhiravanti, dhuvaṃ buddho bhavissasi.</p>

<p rend="hangnum" n="90"><hi rend="paranum">90</hi><hi rend="dot">.</hi></p>

<p rend="gatha1"> ‘‘Vicittapupphā <pb ed="P" n="0.0097" /> gaganā, abhivassanti tāvade;</p>

<p rend="gathalast">Tepi ajja pavassanti, dhuvaṃ buddho bhavissasi.</p>

<p rend="hangnum" n="91"><hi rend="paranum">91</hi><hi rend="dot">.</hi></p>

<p rend="gatha1"> ‘‘Mahāsamuddo <pb ed="M" n="0.0122" /> ābhujati, dasasahassī pakampati;</p>

<p rend="gathalast">Tepajjubho abhiravanti, dhuvaṃ buddho bhavissasi.</p>

<p rend="hangnum" n="92"><hi rend="paranum">92</hi><hi rend="dot">.</hi></p>

<p rend="gatha1"> ‘‘Nirayepi dasasahasse, aggī nibbanti tāvade;</p>

<p rend="gathalast">Tepajja nibbutā aggī, dhuvaṃ buddho bhavissasi.</p>

<p rend="hangnum" n="93"><hi rend="paranum">93</hi><hi rend="dot">.</hi></p>

<p rend="gatha1"> ‘‘Vimalo hoti sūriyo, sabbā dissanti tārakā;</p>

<p rend="gathalast">Tepi ajja padissanti, dhuvaṃ buddho bhavissasi.</p>

<p rend="hangnum" n="94"><hi rend="paranum">94</hi><hi rend="dot">.</hi></p>

<p rend="gatha1"> ‘‘Anovaṭṭhena udakaṃ, mahiyā ubbhijji tāvade;</p>

<p rend="gathalast">Tampajjubbhijjate mahiyā, dhuvaṃ buddho bhavissasi.</p>

<p rend="hangnum" n="95"><hi rend="paranum">95</hi><hi rend="dot">.</hi></p>

<p rend="gatha1"> ‘‘Tārāgaṇā <pb ed="V" n="0.0112" /> virocanti, nakkhattā gaganamaṇḍale;</p>

<p rend="gathalast">Visākhā candimāyuttā, dhuvaṃ buddho bhavissasi.</p>

<p rend="hangnum" n="96"><hi rend="paranum">96</hi><hi rend="dot">.</hi></p>

<p rend="gatha1"> ‘‘Bilāsayā darīsayā, nikkhamanti sakāsayā;</p>

<p rend="gathalast">Tepajja āsayā chuddhā, dhuvaṃ buddho bhavissasi.</p>

<p rend="hangnum" n="97"><hi rend="paranum">97</hi><hi rend="dot">.</hi></p>

<p rend="gatha1"> ‘‘Na honti aratī sattānaṃ, santuṭṭhā honti tāvade;</p>

<p rend="gathalast">Tepajja sabbe santuṭṭhā, dhuvaṃ buddho bhavissasi.</p>

<p rend="hangnum" n="98"><hi rend="paranum">98</hi><hi rend="dot">.</hi></p>

<p rend="gatha1"> ‘‘Rogā tadupasammanti, jighacchā ca vinassasi;</p>

<p rend="gathalast">Tāni ajja padissanti, dhuvaṃ buddho bhavissasi.</p>

<p rend="hangnum" n="99"><hi rend="paranum">99</hi><hi rend="dot">.</hi></p>

<p rend="gatha1"> ‘‘Rogā tadā tanu hoti, doso moho vinassasi;</p>

<p rend="gathalast">Tepajja vigatā sabbe, dhuvaṃ buddho bhavissasi.</p>

<p rend="hangnum" n="100"><hi rend="paranum">100</hi><hi rend="dot">.</hi></p>

<p rend="gatha1"> ‘‘Bhayaṃ tadā na bhavati, ajjapetaṃ padissati;</p>

<p rend="gathalast">Tena liṅgena jānāma, dhuvaṃ buddho bhavissasi.</p>

<p rend="hangnum" n="101"><hi rend="paranum">101</hi><hi rend="dot">.</hi></p>

<p rend="gatha1"> ‘‘Rajonuddhaṃsatī uddhaṃ, ajjapetaṃ padissati;</p>

<p rend="gathalast">Tena liṅgena jānāma, dhuvaṃ buddho bhavissasi.</p>

<p rend="hangnum" n="102"><hi rend="paranum">102</hi><hi rend="dot">.</hi></p>

<p rend="gatha1"> ‘‘Aniṭṭhagandho pakkamati, dibbagandho pavāyati;</p>

<p rend="gathalast">Sopajja vāyatī gandho, dhuvaṃ buddho bhavissasi.</p>

<p rend="hangnum" n="103"><hi rend="paranum">103</hi><hi rend="dot">.</hi></p>

<p rend="gatha1"> ‘‘Sabbe <pb ed="M" n="0.0123" /> devā padissanti, ṭhapayitvā arūpino;</p>

<p rend="gathalast">Tepajja sabbe dissanti, dhuvaṃ buddho bhavissasi.</p>

<p rend="hangnum" n="104"><hi rend="paranum">104</hi><hi rend="dot">.</hi></p>

<p rend="gatha1"> ‘‘Yāvatā nirayā nāma, sabbe dissanti tāvade;</p>

<p rend="gathalast">Tepajja sabbe dissanti, dhuvaṃ buddho bhavissasi.</p>

<p rend="hangnum" n="105"><hi rend="paranum">105</hi><hi rend="dot">.</hi></p>

<p rend="gatha1"> ‘‘Kuṭṭā <pb ed="V" n="0.0113" /><pb ed="P" n="0.0098" /> kavāṭā selā ca, na hontāvaraṇā tadā;</p>

<p rend="gathalast">Ākāsabhūtā tepajja, dhuvaṃ buddho bhavissasi.</p>

<p rend="hangnum" n="106"><hi rend="paranum">106</hi><hi rend="dot">.</hi></p>

<p rend="gatha1"> ‘‘Cutī ca upapattī ca, khaṇe tasmiṃ na vijjati;</p>

<p rend="gathalast">Tānipajja padissanti, dhuvaṃ buddho bhavissasi.</p>

<p rend="hangnum" n="107"><hi rend="paranum">107</hi><hi rend="dot">.</hi></p>

<p rend="gatha1"> ‘‘Daḷhaṃ paggaṇha vīriyaṃ, mā nivatta abhikkama;</p>

<p rend="gathalast">Mayampetaṃ vijānāma, dhuvaṃ buddho bhavissasī’’ti.</p>

<p rend="bodytext">Tattha <hi rend="bold">idaṃ sutvāna vacana</hi>nti idaṃ dīpaṅkarassa bhagavato bodhisattassa byākaraṇavacanaṃ sutvā. <hi rend="bold">Asamassā</hi>ti samassa sadisassa abhāvato asamassa. Yathāha –</p>

<p rend="gatha1">‘‘Na me ācariyo atthi, sadiso me na vijjati;</p>

<p rend="gathalast">Sadevakasmiṃ lokasmiṃ, natthi me paṭipuggalo’’ti. (ma. ni. 1.285; 2.341; mahāva. 11; kathā. 405; mi. pa. 4.5.11);</p>

<p rend="bodytext"><hi rend="bold">Mahesino</hi>ti mahante sīlasamādhipaññākkhandhe esi gavesīti mahesī, tassa mahesino. <hi rend="bold">Naramarū</hi>ti narā ca amarā ca, ukkaṭṭhaniddeso panāyaṃ sabbepi dasasahassilokadhātuyā nāgasupaṇṇayakkhādayopi āmoditāva. <hi rend="bold">Buddhabījaṃ kira aya</hi>nti ayaṃ kira buddhaṅkuro uppannoti āmoditāti attho.</p>

<p rend="bodytext"><hi rend="bold">Ukkuṭṭhisaddā</hi>ti unnādasaddā vattanti. <hi rend="bold">Apphoṭentī</hi>ti hatthehi bāhā abhihananti. <hi rend="bold">Dasasahassī</hi>ti dasasahassilokadhātuyo. <hi rend="bold">Sadevakā</hi>ti saha devehi sadevakā dasasahassī namassantīti attho. <hi rend="bold">Yadimassā</hi>ti yadi imassa, ayameva vā pāṭho. <hi rend="bold">Virajjhissāmā</hi>ti yadi na sampāpuṇissāma. <hi rend="bold">Anāgatamhi addhāne</hi>ti anāgate kāle. <hi rend="bold">Hessāmā</hi>ti bhavissāma. <hi rend="bold">Sammukhā</hi>ti sammukhībhūtā. <hi rend="bold">Ima</hi>nti imassa, sāmiatthe upayogavacanaṃ.</p>

<p rend="bodytext"><hi rend="bold">Nadiṃ</hi><pb ed="M" n="0.0124" /><hi rend="bold">tarantā</hi>ti nadītaraṇakā, ‘‘naditarantā’’tipi pāṭho. <hi rend="bold">Paṭitittha</hi>nti paṭimukhatitthaṃ. <hi rend="bold">Virajjhiyā</hi>ti virajjhitvā. <hi rend="bold">Yadi muñcāmā</hi>ti yadi imaṃ bhagavantaṃ muñcitvā akatakiccā gamissāmāti <pb ed="V" n="0.0114" /> attho. <hi rend="bold">Mama kammaṃ pakittetvā</hi>ti mama bhāvitamatthaṃ byākaritvā. <hi rend="bold">Dakkhiṇaṃ</hi><pb ed="P" n="0.0099" /><hi rend="bold">pādamuddharī</hi>ti dakkhiṇaṃ pādaṃ ukkhipi, ‘‘katapadakkhiṇo’’tipi pāṭho.</p>

<p rend="bodytext"><hi rend="bold">Jinaputtā</hi>ti dīpaṅkarassa satthuno sāvakā. <hi rend="bold">Devā manussā asurā ca, abhivādetvāna pakkamu</hi>nti devādayo sabbepi ime maṃ tikkhattuṃ padakkhiṇaṃ katvā pupphādīhi pūjetvā suppatiṭṭhitapañcaṅgā vanditvā nivattitvā punappunaṃ oloketvā madhuratthabyañjanāhi nānappakārāhi thutīhi vaṇṇentā pakkamiṃsu. ‘‘Narā nāgā ca gandhabbā, abhivādetvāna pakkamu’’ntipi pāṭho.</p>

<p rend="bodytext"><hi rend="bold">Dassanaṃ me atikkante</hi>ti mama dassanavisayaṃ bhagavati atikkante. ‘‘Jahite dassanūpacāre’’tipi pāṭho. <hi rend="bold">Sasaṅghe</hi>ti saddhiṃ saṅghena sasaṅgho, tasmiṃ sasaṅghe. <hi rend="bold">Sayanā vuṭṭhahitvānā</hi>ti nipannaṭṭhānato kalalato uṭṭhahitvā. <hi rend="bold">Pallaṅkaṃ ābhuji</hi>nti katapallaṅko hutvā puppharāsimhi nisīdinti attho. ‘‘Haṭṭho haṭṭhena cittena, āsanā vuṭṭhahiṃ tadā’’tipi pāṭho, so uttānatthova.</p>

<p rend="bodytext"><hi rend="bold">Pītiyā ca abhissanno</hi>ti pītiparipphuṭo. <hi rend="bold">Vasībhūto</hi>ti vasībhāvappatto. <hi rend="bold">Jhāne</hi>ti rūpāvacarārūpāvacarajhānesu. <hi rend="bold">Sahassiyamhī</hi>ti dasasahassiyaṃ. <hi rend="bold">Lokamhī</hi>ti lokadhātuyā. <hi rend="bold">Me samā</hi>ti mayā sadisā. Avisesena ‘‘me samā natthī’’ti vatvā idāni tameva niyamento <hi rend="bold">‘‘asamo iddhidhammesū’’</hi>ti āha. Tattha <hi rend="bold">iddhidhammesū</hi>ti pañcasu iddhidhammesūti attho. <hi rend="bold">Alabhi</hi>nti paṭilabhiṃ. <hi rend="bold">Īdisaṃ sukha</hi>nti īdisaṃ somanassaṃ.</p>

<p rend="bodytext">Atha sumedhatāpaso dasabalassa byākaraṇaṃ sutvā buddhabhāvaṃ karatalagatakālamiva maññamāno pamuditahadayo dasasu lokadhātusahassesu suddhāvāsamahābrahmāno atītabuddhadassāvino niyatabodhisattānaṃ byākaraṇe uppajjamānapāṭihāriyadassanena tathāgatavacanassa avitathataṃ pakāsento maṃ paritosayantā imā gāthāyo āhaṃsūti dassento bhagavā <hi rend="bold">‘‘pallaṅkābhujane mayha’’</hi>ntiādimāha.</p>

<p rend="bodytext">Tattha <pb ed="M" n="0.0125" /><hi rend="bold">pallaṅkābhujane mayha</hi>nti mama pallaṅkābhujane. Ayameva vā pāṭho. <hi rend="bold">Dasasahassādhivāsino</hi>ti dasasahassivāsino mahābrahmāno. <hi rend="bold">Yā pubbe</hi>ti yāni pubbe, vibhattilopaṃ katvā vuttanti veditabbaṃ. <hi rend="bold">Pallaṅkavaramābhuje</hi>ti varapallaṅkābhujane. <hi rend="bold">Nimittāni padissantī</hi>ti nimittāni <pb ed="V" n="0.0115" /> padissiṃsūti attho. Atītavacane vattabbe vattamānavacanaṃ vuttaṃ. Kiñcāpi vuttaṃ, atītavasena attho gahetabbo. <hi rend="bold">Tāni ajja padissare</hi>ti pubbepi niyatabodhisattānaṃ pallaṅkābhujane <pb ed="P" n="0.0100" /> yāni nimittāni uppajjiṃsu, tāni nimittāni ajja padissare. Tasmā tvaṃ dhuvameva buddho bhavissasīti attho. Na pana tāniyeva nimittāni uppajjiṃsu, taṃsadisattā ‘‘tāni ajja padissare’’ti vuttanti veditabbaṃ.</p>

<p rend="bodytext"><hi rend="bold">Sīta</hi>nti sītattaṃ. <hi rend="bold">Byapagata</hi>nti gataṃ vigataṃ. <hi rend="bold">Tānī</hi>ti sītavigamanauṇhupasamanānīti attho. <hi rend="bold">Nissaddā</hi>ti asaddā anigghosā. <hi rend="bold">Nirākulā</hi>ti anākulā, ayameva vā pāṭho. <hi rend="bold">Na sandantī</hi>ti na vahanti nappavattanti. <hi rend="bold">Savantiyo</hi>ti nadiyo. <hi rend="bold">Tānī</hi>ti avāyanaasandanāni. <hi rend="bold">Thalajā</hi>ti pathavitalapabbatarukkhesu jātāni. <hi rend="bold">Dakajā</hi>ti odakāni pupphāni. <hi rend="bold">Pupphantī</hi>ti pubbe bodhisattānaṃ pupphiṃsu, atītatthe vattamānavacanaṃ heṭṭhā vuttanayeneva veditabbaṃ. <hi rend="bold">Tepajja pupphitānī</hi>ti tāni pupphāni ajja pupphitānīti attho.</p>

<p rend="bodytext"><hi rend="bold">Phalabhārā</hi>ti phaladharā. <hi rend="bold">Tepajjā</hi>ti tepi ajja, pulliṅgavasena ‘‘tepī’’ti vuttaṃ, ‘‘latā vā rukkhā vā’’ti vuttattā. <hi rend="bold">Phalitā</hi>ti sañjātaphalā. <hi rend="bold">Ākāsaṭṭhā ca bhūmaṭṭhā cā</hi>ti ākāsagatā ca bhūmigatā ca <hi rend="bold">ratanānī</hi>ti muttādīni ratanāni. <hi rend="bold">Jotantī</hi>ti obhāsanti. <hi rend="bold">Mānussakā</hi>ti manussānaṃ santakā mānussakā. <hi rend="bold">Dibbā</hi>ti devānaṃ santakā dibbā. <hi rend="bold">Turiyā</hi>ti ātataṃ vitataṃ ātatavitataṃ susiraṃ ghananti pañca turiyāni. Tattha ātataṃ nāma cammapariyonaddhesu bheriādīsu ekatalaturiyaṃ. Vitataṃ nāma ubhayatalaṃ. Ātatavitataṃ nāma sabbato pariyonaddhaṃ mahativallakiādikaṃ. Susiraṃ nāma vaṃsādikaṃ. Ghanaṃ nāma sammatāḷādikaṃ. <hi rend="bold">Vajjantī</hi>ti heṭṭhā vuttanayena vajjiṃsu, atītatthe vattamānavacanaṃ veditabbaṃ. Esa nayo upari īdisesu vacanesupi. <hi rend="bold">Abhiravantī</hi>ti tatra tatra kusalehi sumuñcitā suppatāḷitā suvāditā viya abhiravanti, abhinadantīti attho.</p>

<p rend="bodytext"><hi rend="bold">Vicittapupphā</hi>ti <pb ed="M" n="0.0126" /> vicitrāni nānāgandhavaṇṇāni pupphāni. <hi rend="bold">Abhivassantī</hi>ti abhivassiṃsu, nipatiṃsūti attho. <hi rend="bold">Tepī</hi>ti tānipi vicitrapupphāni abhivassantāni padissanti, devabrahmagaṇehi okiriyamānānīti adhippāyo. <hi rend="bold">Ābhujatī</hi>ti osakkati. <hi rend="bold">Tepajjubho</hi>ti <pb ed="P" n="0.0101" /> tepi ajja ubho mahāsamuddadasasahassiyo. <hi rend="bold">Abhiravantī</hi>ti abhinadanti. <hi rend="bold">Niraye</hi>ti nirayesu. <hi rend="bold">Dasasahassā</hi>ti anekadasasahassā. <hi rend="bold">Nibbantī</hi>ti sammanti, santiṃ upentīti attho. <hi rend="bold">Tārakā</hi>ti nakkhattāni <pb ed="V" n="0.0116" />. <hi rend="bold">Tepi ajja padissantī</hi>ti tepi sūriyassa vimalabhāvā tārakā ajja divā dissanti.</p>

<p rend="bodytext"><hi rend="bold">Anovaṭṭhenā</hi>ti anovaṭṭhe, bhummatthe karaṇavacanaṃ. Atha vā <hi rend="bold">anovaṭṭhe</hi>ti anabhivaṭṭhepi. <hi rend="bold">Nā</hi>ti nipātamattaṃ ‘‘sutvā na dūtavacana’’ntiādīsu viya. <hi rend="bold">Tampajjubbhijjate</hi>ti tampi udakaṃ ajja ubbhijjati, ubbhijjitvā uṭṭhahatīti attho. <hi rend="bold">Mahiyā</hi>ti pathaviyā, nissakkavacanaṃ. <hi rend="bold">Tārāgaṇā</hi>ti gahanakkhattādayo sabbe tāragaṇā. <hi rend="bold">Nakkhattā</hi>ti nakkhattatārakā ca. <hi rend="bold">Gaganamaṇḍale</hi>ti sakalagaganamaṇḍalaṃ virocantīti attho. <hi rend="bold">Bilāsayā</hi>ti bilāsayā ahinakulakumbhīlagodhādayo. <hi rend="bold">Darīsayā</hi>ti jharāsayā. Ayameva vā pāṭho. <hi rend="bold">Nikkhamantī</hi>ti nikkhamiṃsu. <hi rend="bold">Sakāsayā</hi>ti attano attano āsayato. ‘‘Tadāsayā’’tipi pāṭho. Tassa tadā tasmiṃ kāle, āsayato, bilatoti attho. <hi rend="bold">Chuddhā</hi>ti suchuddhā suvuddhāritā, nikkhantāti attho.</p>

<p rend="bodytext"><hi rend="bold">Aratī</hi>ti ukkaṇṭhā. <hi rend="bold">Santuṭṭhā</hi>ti paramena santuṭṭhena santuṭṭhā. <hi rend="bold">Vinassatī</hi>ti vigacchati. <hi rend="bold">Rāgo</hi>ti kāmarāgo. <hi rend="bold">Tadā tanu hotī</hi>ti oramattako hoti, iminā pariyuṭṭhānābhāvaṃ dīpeti. <hi rend="bold">Vihatā</hi>ti vinaṭṭhā. <hi rend="bold">Tadā</hi>ti pubbe, bodhisattānaṃ pallaṅkābhujaneti attho. <hi rend="bold">Na bhavatī</hi>ti na hoti. <hi rend="bold">Ajjapeta</hi>nti ajja tava pallaṅkābhujanepi etaṃ bhayaṃ na hotevāti attho. <hi rend="bold">Tena liṅgena jānāmā</hi>ti tena kāraṇena sabbeva mayaṃ jānāma, yaṃ tvaṃ buddho bhavissasīti attho.</p>

<p rend="bodytext"><hi rend="bold">Anuddhaṃsatī</hi>ti na uggacchati. <hi rend="bold">Aniṭṭhagandho</hi>ti duggandho. <hi rend="bold">Pakkamatī</hi>ti pakkami vigacchi. <hi rend="bold">Pavāyatī</hi>ti pavāyi. <hi rend="bold">Sopajjā</hi>ti sopi dibbagandho ajja. <hi rend="bold">Padissantī</hi>ti <pb ed="P" n="0.0102" /> padissiṃsu. <hi rend="bold">Tepajjā</hi>ti tepi sabbe devā ajja. <hi rend="bold">Yāvatā</hi>ti paricchedanatthe <pb ed="M" n="0.0127" /> nipāto, yattakāti attho. <hi rend="bold">Kuṭṭā</hi>ti pākārā. <hi rend="bold">Na hontāvaraṇā</hi>ti āvaraṇakarā na ahesuṃ. <hi rend="bold">Tadā</hi>ti pubbe. <hi rend="bold">Ākāsabhūtā</hi>ti te kuṭṭakavāṭapabbatā āvaraṇaṃ tirokaraṇaṃ kātuṃ asakkontā, ajaṭākāsabhūtāti attho. <hi rend="bold">Cutī</hi>ti maraṇaṃ. <hi rend="bold">Upapattī</hi>ti paṭisandhiggahaṇaṃ. <hi rend="bold">Khaṇe</hi>ti pubbe bodhisattānaṃ pallaṅkābhujanakkhaṇe. <hi rend="bold">Na vijjatī</hi>ti nāhosi. <hi rend="bold">Tānipajjā</hi>ti tānipi ajja cavanabhavanānīti attho. <hi rend="bold">Mā nivattī</hi>ti mā paṭikkami. <hi rend="bold">Abhikkamā</hi>ti parakkama. Sesamettha uttānamevāti.</p>

<p rend="bodytext">Tato sumedhapaṇḍito dīpaṅkarassa dasabalassa ca dasasahassacakkavāḷadevatānañca vacanaṃ sutvā bhiyyosomattāya sañjātussāho hutvā cintesi – ‘‘buddhā nāma amoghavacanā, natthi buddhānaṃ kathāya aññathattaṃ. Yathā hi ākāse khittassa leḍḍussa patanaṃ dhuvaṃ, jātassa maraṇaṃ, aruṇe <pb ed="V" n="0.0117" /> uggate sūriyassa abbhuggamanaṃ, āsayā nikkhantassa sīhassa sīhanādanadanaṃ, garugabbhāya itthiyā bhāramoropanaṃ dhuvaṃ avassambhāvī, evameva buddhānaṃ vacanaṃ nāma dhuvaṃ amoghaṃ, addhā ahaṃ buddho bhavissāmīti. Tena vuttaṃ –</p>

<p rend="hangnum" n="108"><hi rend="paranum">108</hi><hi rend="dot">.</hi></p>

<p rend="gatha1"> ‘‘Buddhassa vacanaṃ sutvā, dasasahassīnacūbhayaṃ;</p>

<p rend="gathalast">Tuṭṭhahaṭṭho pamudito, evaṃ cintesahaṃ tadā.</p>

<p rend="hangnum" n="109"><hi rend="paranum">109</hi><hi rend="dot">.</hi></p>

<p rend="gatha1"> ‘‘Advejjhavacanā buddhā, amoghavacanā jinā;</p>

<p rend="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>

<p rend="hangnum" n="110"><hi rend="paranum">110</hi><hi rend="dot">.</hi></p>

<p rend="gatha1"> ‘‘Yathā khittaṃ nabhe leḍḍu, dhuvaṃ patati bhūmiyaṃ;</p>

<p rend="gatha2">Tatheva buddhaseṭṭhānaṃ, vacanaṃ dhuvasassataṃ;</p>

<p rend="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>

<p rend="hangnum" n="111"><hi rend="paranum">111</hi><hi rend="dot">.</hi></p>

<p rend="gatha1"> ‘‘Yathāpi sabbasattānaṃ, maraṇaṃ dhuvasassataṃ;</p>

<p rend="gatha2">Tatheva buddhaseṭṭhānaṃ, vacanaṃ dhuvasassataṃ;</p>

<p rend="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>

<p rend="hangnum" n="112"><hi rend="paranum">112</hi><hi rend="dot">.</hi></p>

<p rend="gatha1"> ‘‘Yathā <pb ed="P" n="0.0103" /> rattikkhaye patte, sūriyuggamanaṃ dhuvaṃ;</p>

<p rend="gatha2">Tatheva buddhaseṭṭhānaṃ, vacanaṃ dhuvasassataṃ;</p>

<p rend="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>

<p rend="hangnum" n="113"><hi rend="paranum">113</hi><hi rend="dot">.</hi></p>

<p rend="gatha1"> ‘‘Yathā <pb ed="M" n="0.0128" /> nikkhantasayanassa, sīhassa nadanaṃ dhuvaṃ;</p>

<p rend="gatha2">Tatheva buddhaseṭṭhānaṃ, vacanaṃ dhuvasassataṃ;</p>

<p rend="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>

<p rend="hangnum" n="114"><hi rend="paranum">114</hi><hi rend="dot">.</hi></p>

<p rend="gatha1"> ‘‘Yathā āpannasattānaṃ, bhāramoropanaṃ dhuvaṃ;</p>

<p rend="gatha2">Tatheva buddhaseṭṭhānaṃ, vacanaṃ dhuvasassataṃ;</p>

<p rend="gathalast">Vitathaṃ natthi buddhānaṃ, dhuvaṃ buddho bhavāmaha’’nti.</p>

<p rend="bodytext">Tattha <pb ed="V" n="0.0118" /><hi rend="bold">buddhassa vacanaṃ sutvā, dasasahassī na cūbhaya</hi>nti dīpaṅkarasammāsambuddhassa ca dasasahassacakkavāḷadevatānañca vacanaṃ sutvā. <hi rend="bold">Ubhaya</hi>nti ubhayesaṃ, sāmiatthe paccattavacanaṃ, ubhayavacanaṃ vā. <hi rend="bold">Evaṃ cintesaha</hi>nti evaṃ cintesiṃ ahaṃ.</p>

<p rend="bodytext"><hi rend="bold">Advejjhavacanā</hi>ti dvedhā appavattavacanā, ekaṃsavacanāti attho. ‘‘Acchiddavacanā’’tipi pāṭho, tassa niddosavacanāti attho. <hi rend="bold">Amoghavacanā</hi>ti avitathavacanā. <hi rend="bold">Vitatha</hi>nti vitathavacanaṃ natthīti attho. <hi rend="bold">Dhuvaṃ buddho bhavāmaha</hi>nti ahaṃ ekaṃseneva buddho bhavissāmīti niyatavasena avassambhāvivasena ca vattamānavacanaṃ katanti veditabbaṃ.</p>

<p rend="bodytext"><hi rend="bold">Sūriyuggamana</hi>nti sūriyassa udayanaṃ, ayameva vā pāṭho. <hi rend="bold">Dhuvasassata</hi>nti ekaṃsabhāvī ceva sassatañca. <hi rend="bold">Nikkhantasayanassā</hi>ti sayanato nikkhantassa. <hi rend="bold">Āpannasattāna</hi>nti garugabbhānaṃ, gabbhinīnanti attho. <hi rend="bold">Bhāramoropana</hi>nti bhāraoropanaṃ, gabbhassa oropananti attho. <hi rend="bold">Ma</hi>-kāro padasandhikaro. Sesametthāpi uttānamevāti.</p>

<p rend="bodytext">‘‘Svāhaṃ addhā buddho bhavissāmī’’ti evaṃ katasanniṭṭhāno buddhakārake dhamme upadhāretuṃ – ‘‘kahaṃ nu kho buddhakārakā dhammā’’ti, uddhaṃ adho disāsu vidisāsūti anukkamena sakalaṃ dhammadhātuṃ vicinanto pubbe porāṇakehi bodhisattehi āsevitanisevitaṃ paṭhamaṃ dānapāramiṃ disvā evaṃ attānaṃ ovadi – ‘‘sumedhapaṇḍita, tvaṃ ito paṭṭhāya paṭhamaṃ dānapāramiṃ pūreyyāsi. Yathā hi nikujjito udakakumbho nissesaṃ katvā udakaṃ vamatiyeva na paccāharati, evameva dhanaṃ vā yasaṃ vā puttadāraṃ <pb ed="P" n="0.0104" /> vā aṅgapaccaṅgaṃ vā anoloketvā sabbattha yācakānaṃ sabbaṃ icchiticchitaṃ nissesaṃ katvā dadamāno bodhimūle nisīditvā buddho bhavissasī’’ti paṭhamaṃ dānapāramiṃ daḷhaṃ katvā adhiṭṭhāsi. Tena vuttaṃ –</p>

<p rend="hangnum" n="115"><hi rend="paranum">115</hi><hi rend="dot">.</hi></p>

<p rend="gatha1"> ‘‘Handa <pb ed="M" n="0.0129" /> buddhakare dhamme, vicināmi ito cito;</p>

<p rend="gathalast">Uddhaṃ adho dasa disā, yāvatā dhammadhātuyā.</p>

<p rend="hangnum" n="116"><hi rend="paranum">116</hi><hi rend="dot">.</hi></p>

<p rend="gatha1"> ‘‘Vicinanto tadā dakkhiṃ, paṭhamaṃ dānapāramiṃ;</p>

<p rend="gathalast">Pubbakehi mahesīhi, anuciṇṇaṃ mahāpathaṃ.</p>

<p rend="hangnum" n="117"><hi rend="paranum">117</hi><hi rend="dot">.</hi></p>

<p rend="gatha1"> ‘‘Imaṃ <pb ed="V" n="0.0119" /> tvaṃ paṭhamaṃ tāva, daḷhaṃ katvā samādiya;</p>

<p rend="gathalast">Dānapāramitaṃ gaccha, yadi bodhiṃ pattumicchasi.</p>

<p rend="hangnum" n="118"><hi rend="paranum">118</hi><hi rend="dot">.</hi></p>

<p rend="gatha1"> ‘‘Yathāpi kumbho sampuṇṇo, yassa kassaci adho kato;</p>

<p rend="gathalast">Vamatevudakaṃ nissesaṃ, na tattha parirakkhati.</p>

<p rend="hangnum" n="119"><hi rend="paranum">119</hi><hi rend="dot">.</hi></p>

<p rend="gatha1"> ‘‘Tatheva yācake disvā, hīnamukkaṭṭhamajjhime;</p>

<p rend="gathalast">Dadāhi dānaṃ nissesaṃ, kumbho viya adho kato’’ti.</p>

<p rend="bodytext">Tattha <hi rend="bold">handā</hi>ti vavassaggatthe nipāto. <hi rend="bold">Buddhakare dhamme</hi>ti buddhattakare dhamme. Buddhattakarā nāma dhammā dānapāramitādayo dasa dhammā. <hi rend="bold">Vicināmī</hi>ti vicinissāmi, vīmaṃsissāmi upaparikkhissāmīti attho. <hi rend="bold">Ito cito</hi>ti ito ito, ayameva vā pāṭho. Tattha tattha vicināmīti attho. Uddhanti devaloke. <hi rend="bold">Adho</hi>ti manussaloke. <hi rend="bold">Dasa disā</hi>ti dasasu disāsu; kattha nu kho te buddhakārakadhammā uddhaṃ adho tiriyaṃ disāsu vidisāsūti adhippāyo. <hi rend="bold">Yāvatā dhammadhātuyā</hi>ti ettha <hi rend="bold">yāvatā</hi>ti paricchedavacanaṃ. <hi rend="bold">Dhammadhātuyā</hi>ti sabhāvadhammassa, pavattanīti vacanaseso daṭṭhabbo. Kiṃ vuttaṃ hoti? Yāvatikā sabhāvadhammānaṃ kāmarūpārūpadhammānaṃ pavatti, tāvatikaṃ vicinissāmīti vuttaṃ hoti.</p>

<p rend="bodytext"><hi rend="bold">Vicinanto</hi>ti vīmaṃsanto upaparikkhanto. <hi rend="bold">Pubbakehī</hi>ti porāṇehi bodhisattehi. <hi rend="bold">Anuciṇṇa</hi>nti ajjhāciṇṇaṃ āsevitaṃ. <hi rend="bold">Samādiyā</hi>ti samādiyanaṃ karohi, ajja paṭṭhāya ayaṃ paṭhamaṃ dānapāramī pūretabbā mayāti evaṃ samādiyāti attho. <hi rend="bold">Dānapāramitaṃ gacchā</hi>ti dānapāramiṃ gaccha, pūrayāti attho. <hi rend="bold">Yadi</hi><pb ed="P" n="0.0105" /><hi rend="bold">bodhiṃ pattumicchasī</hi>ti bodhimūlamupagantvā anuttaraṃ sammāsambodhiṃ pattuṃ icchasi ce. <hi rend="bold">Yassa kassacī</hi>ti udakassa vā khīrassa vā yassa kassaci sampuṇṇo. Sampuṇṇasaddayoge sati sāmivacanaṃ icchanti <pb ed="M" n="0.0130" /> saddavidū. Karaṇatthe vā sāmivacanaṃ, yena kenacīti attho. <hi rend="bold">Adho kato</hi>ti heṭṭhāmukhīkato. <hi rend="bold">Na tattha parirakkhatī</hi>ti tasmiṃ vamane na parirakkhati, nissesaṃ udakaṃ vamatevāti attho. <hi rend="bold">Hīnamukkaṭṭhamajjhime</hi>ti hīnamajjhimapaṇīte. <hi rend="bold">Ma</hi>-kāro padasandhikaro. <hi rend="bold">Kumbho viya adho kato</hi>ti heṭṭhāmukhīkato viya kumbho. Yācake upagate disvā – ‘‘tvaṃ, sumedha, attano anavasesetvā sabbadhanapariccāgena dānapāramiṃ, aṅgapariccāgena upapāramiṃ, jīvitapariccāgena paramatthapāramiñca pūrehī’’ti evaṃ attanāva attānaṃ ovadi.</p>

<p rend="bodytext">Athassa <pb ed="V" n="0.0120" /> ‘‘na ettakeheva buddhakārakehi dhammehi bhavitabba’’nti uttarimpi upadhārayato dutiyaṃ sīlapāramiṃ disvā etadahosi – ‘‘sumedhapaṇḍita, tvaṃ ito paṭṭhāya sīlapāramiṃ pūreyyāsi. Yathā camarī migo nāma jīvitampi anoloketvā attano vālameva rakkhati, evaṃ tvampi ito paṭṭhāya jīvitampi anoloketvā sīlameva rakkhanto buddho bhavissasī’’ti dutiyaṃ sīlapāramiṃ daḷhaṃ katvā adhiṭṭhāsi. Tena vuttaṃ –</p>

<p rend="hangnum" n="120"><hi rend="paranum">120</hi><hi rend="dot">.</hi></p>

<p rend="gatha1"> ‘‘Na hete ettakāyeva, buddhadhammā bhavissare;</p>

<p rend="gathalast">Aññepi vicinissāmi, ye dhammā bodhipācanā.</p>

<p rend="hangnum" n="121"><hi rend="paranum">121</hi><hi rend="dot">.</hi></p>

<p rend="gatha1"> ‘‘Vicinanto tadā dakkhiṃ, dutiyaṃ sīlapāramiṃ;</p>

<p rend="gathalast">Pubbakehi mahesīhi, āsevitanisevitaṃ.</p>

<p rend="hangnum" n="122"><hi rend="paranum">122</hi><hi rend="dot">.</hi></p>

<p rend="gatha1"> ‘‘Imaṃ tvaṃ dutiyaṃ tāva, daḷhaṃ katvā samādiya;</p>

<p rend="gathalast">Sīlapāramitaṃ gaccha, yadi bodhiṃ pattumicchasi.</p>

<p rend="hangnum" n="123"><hi rend="paranum">123</hi><hi rend="dot">.</hi></p>

<p rend="gatha1"> ‘‘Yathāpi camarī vālaṃ, kismiñci paṭilaggitaṃ;</p>

<p rend="gathalast">Upeti maraṇaṃ tattha, na vikopeti vāladhiṃ.</p>

<p rend="hangnum" n="124"><hi rend="paranum">124</hi><hi rend="dot">.</hi></p>

<p rend="gatha1"> ‘‘Tatheva tvaṃ catūsu bhūmīsu, sīlāni paripūraya;</p>

<p rend="gathalast">Parirakkha sabbadā sīlaṃ, camarī viya vāladhi’’nti.</p>

<p rend="bodytext">Tattha <hi rend="bold">na hete</hi>ti na hi eteyeva. <hi rend="bold">Bodhipācanā</hi>ti maggaparipācanā sabbaññutaññāṇaparipācanā vā. <hi rend="bold">Dutiyaṃ</hi><pb ed="P" n="0.0106" /><hi rend="bold">sīlapārami</hi>nti sīlaṃ nāma sabbesaṃ kusaladhammānaṃ patiṭṭhā, sīle patiṭṭhito kusaladhammehi na parihāyati, sabbepi <pb ed="M" n="0.0131" /> lokiyalokuttaraguṇe paṭilabhati. Tasmā sīlapāramī pūretabbāti dutiyaṃ sīlapāramiṃ addakkhinti attho.</p>

<p rend="bodytext"><hi rend="bold">Āsevitanisevita</hi>nti bhāvitañceva bahulīkatañca. <hi rend="bold">Camarī</hi>ti camarī migo. <hi rend="bold">Kismiñcī</hi>ti yattha katthaci rukkhalatākaṇṭakādīsu aññatarasmiṃ. <hi rend="bold">Paṭilaggita</hi>nti paṭivilaggitaṃ. <hi rend="bold">Tatthā</hi>ti yattha vilaggitaṃ, tattheva ṭhatvā maraṇaṃ upagacchati. <hi rend="bold">Na vikopetī</hi>ti na chindati. <hi rend="bold">Vāladhi</hi>nti vālaṃ chinditvā na gacchati, tattheva maraṇaṃ upetīti attho.</p>

<p rend="bodytext"><hi rend="bold">Catūsu</hi><pb ed="V" n="0.0121" /><hi rend="bold">bhūmīsu sīlānī</hi>ti catūsu ṭhānesu vibhattasīlāni, pātimokkhasaṃvaraindriyasaṃvaraājīvapārisuddhipaccayasannissitavasenāti attho. Bhūmivasena pana dvīsuyeva bhūmīsu pariyāpannaṃ tampi catusīlamevāti. <hi rend="bold">Paripūrayā</hi>ti khaṇḍachiddasabalādiabhāvena paripūraya. <hi rend="bold">Sabbadā</hi>ti sabbakālaṃ. <hi rend="bold">Camarī viyā</hi>ti camarī migo viya. Sesametthāpi uttānatthamevāti.</p>

<p rend="bodytext">Athassa ‘‘na ettakeheva buddhakārakehi dhammehi bhavitabba’’nti uttarimpi upadhārayato tatiyaṃ nekkhammapāramiṃ disvā etadahosi – ‘‘sumedhapaṇḍita, tvaṃ ito paṭṭhāya nekkhammapāramimpi pūreyyāsi. Yathāpi suciraṃ bandhanāgāre vasamāno puriso na tattha sinehaṃ karoti, atha kho ukkaṇṭhito avasitukāmo hoti, evameva tvampi sabbabhave bandhanāgārasadise katvā passa, sabbabhavehi ukkaṇṭhito muccitukāmo hutvā nekkhammābhimukhova hoti, evaṃ buddho bhavissasī’’ti tatiyaṃ nekkhammapāramiṃ daḷhaṃ katvā adhiṭṭhāsi. Tena vuttaṃ –</p>

<p rend="hangnum" n="125"><hi rend="paranum">125</hi><hi rend="dot">.</hi></p>

<p rend="gatha1"> ‘‘Na hete ettakāyeva, buddhadhammā bhavissare;</p>

<p rend="gathalast">Aññepi vicinissāmi, ye dhammā bodhipācanā.</p>

<p rend="hangnum" n="126"><hi rend="paranum">126</hi><hi rend="dot">.</hi></p>

<p rend="gatha1"> ‘‘Vicinanto tadā dakkhiṃ, tatiyaṃ nekkhammapāramiṃ;</p>

<p rend="gathalast">Pubbakehi mahesīhi, āsevitanisevitaṃ.</p>

<p rend="hangnum" n="127"><hi rend="paranum">127</hi><hi rend="dot">.</hi></p>

<p rend="gatha1"> ‘‘Imaṃ tvaṃ tatiyaṃ tāva, daḷhaṃ katvā samādiya;</p>

<p rend="gathalast">Nekkhammapāramitaṃ gaccha, yadi bodhiṃ pattumicchasi.</p>

<p rend="hangnum" n="128"><hi rend="paranum">128</hi><hi rend="dot">.</hi></p>

<p rend="gatha1"> ‘‘Yathā andughare puriso, ciravuṭṭho dukhaṭṭito;</p>

<p rend="gathalast">Na tattha rāgaṃ janeti, muttiṃyeva gavesati.</p>

<p rend="hangnum" n="129"><hi rend="paranum">129</hi><hi rend="dot">.</hi></p>

<p rend="gatha1"> ‘‘Tatheva <pb ed="M" n="0.0132" /><pb ed="P" n="0.0107" /> tvaṃ sabbabhave, passa andughare viya;</p>

<p rend="gathalast">Nekkhammābhimukho hoti, bhavato parimuttiyā’’ti.</p>

<p rend="bodytext">Tattha <hi rend="bold">andughare</hi>ti bandhanāgāre. <hi rend="bold">Ciravuṭṭho</hi>ti cirakālaṃ vuṭṭho. <hi rend="bold">Dukhaṭṭito</hi>ti dukkhapīḷito. <hi rend="bold">Na</hi><pb ed="V" n="0.0122" /><hi rend="bold">tattha rāgaṃ janetī</hi>ti tattha andughare rāgaṃ sinehaṃ na janeti na uppādeti. ‘‘Imaṃ andugharaṃ muñcitvā nāhaṃ aññattha gamissāmī’’ti evaṃ tattha rāgaṃ na janeti, kintu muttiṃyeva mokkhameva gavesatīti adhippāyo. <hi rend="bold">Nekkhammābhimukho</hi>ti nikkhamanābhimukho hoti. <hi rend="bold">Bhavato</hi>ti sabbabhavehi. <hi rend="bold">Parimuttiyā</hi>ti parimocanatthāya. Nekkhammābhimukho hutvā, sambodhiṃ pāpuṇissasī’’tipi pāṭho. Sesamettha uttānatthamevāti.</p>

<p rend="bodytext">Athassa ‘‘na ettakeheva buddhakārakadhammehi bhavitabba’’nti uttarimpi upadhārayato catutthaṃ paññāpāramiṃ disvā etadahosi – ‘‘sumedhapaṇḍita, tvaṃ ito paṭṭhāya paññāpāramimpi pūreyyāsi. Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṃ puccheyyāsi. Yathāpi piṇḍacāriko bhikkhu hīnādibhedesu kulesu kiñci kulaṃ avivajjetvā paṭipāṭiyā piṇḍāya caranto khippaṃ yāpanamattaṃ labhati, evameva tvampi sabbe paṇḍite upasaṅkamitvā pucchanto buddho bhavissasī’’ti catutthaṃ paññāpāramiṃ daḷhaṃ katvā adhiṭṭhāsi. Tena vuttaṃ –</p>

<p rend="hangnum" n="130"><hi rend="paranum">130</hi><hi rend="dot">.</hi></p>

<p rend="gatha1"> ‘‘Na hete ettakāyeva, buddhadhammā bhavissare;</p>

<p rend="gathalast">Aññepi vicinissāmi, ye dhammā bodhipācanā.</p>

<p rend="hangnum" n="131"><hi rend="paranum">131</hi><hi rend="dot">.</hi></p>

<p rend="gatha1"> ‘‘Vicinanto tadā dakkhiṃ, catutthaṃ paññāpāramiṃ;</p>

<p rend="gathalast">Pubbakehi mahesīhi, āsevitanisevitaṃ.</p>

<p rend="hangnum" n="132"><hi rend="paranum">132</hi><hi rend="dot">.</hi></p>

<p rend="gatha1"> ‘‘Imaṃ tvaṃ catutthaṃ tāva, daḷhaṃ katvā samādiya;</p>

<p rend="gathalast">Paññāpāramitaṃ gaccha, yadi bodhiṃ pattumicchasi.</p>

<p rend="hangnum" n="133"><hi rend="paranum">133</hi><hi rend="dot">.</hi></p>

<p rend="gatha1"> ‘‘Yathā hi bhikkhu bhikkhanto, hīnamukkaṭṭhamajjhime;</p>

<p rend="gathalast">Kulāni na vivajjento, evaṃ labhati yāpanaṃ.</p>

<p rend="hangnum" n="134"><hi rend="paranum">134</hi><hi rend="dot">.</hi></p>

<p rend="gatha1"> ‘‘Tatheva <pb ed="P" n="0.0108" /> tvaṃ sabbakālaṃ, paripucchaṃ budhaṃ janaṃ;</p>

<p rend="gathalast">Paññāya pāramiṃ gantvā, sambodhiṃ pāpuṇissasī’’ti.</p>

<p rend="bodytext">Tattha <pb ed="M" n="0.0133" /><hi rend="bold">bhikkhanto</hi>ti piṇḍāya caranto. <hi rend="bold">Hīnamukkaṭṭhamajjhime</hi>ti hīnamukkaṭṭhamajjhimāni kulānīti <pb ed="V" n="0.0123" /> attho. Liṅgavipariyāso kato. <hi rend="bold">Na vivajjento</hi>ti na pariharanto, gharapaṭipāṭiṃ muñcitvā caranto vivajjeti nāma, evamakatvāti attho. <hi rend="bold">Yāpana</hi>nti yāpanamattaṃ pāṇadhāraṇaṃ āhāraṃ labhatīti attho. <hi rend="bold">Paripuccha</hi>nti – ‘‘kiṃ, bhante, kusalaṃ, kiṃ akusalaṃ; kiṃ sāvajjaṃ, kiṃ anavajja’’ntiādinā (dī. ni. 3.84, 216) nayena tattha tattha abhiññāte paṇḍite jane upasaṅkamitvā paripucchantoti attho. <hi rend="bold">Budhaṃ jana</hi>nti paṇḍitaṃ janaṃ. ‘‘Budhe jane’’tipi pāṭho. <hi rend="bold">Paññāya pārami</hi>nti paññāya pāraṃ. ‘‘Paññāpāramitaṃ gantvā’’tipi pāṭho. Sesametthāpi uttānamevāti.</p>

<p rend="bodytext">Athassa ‘‘na ettakeheva buddhakārakadhammehi bhavitabba’’nti uttarimpi upadhārayato pañcamaṃ vīriyapāramiṃ disvā etadahosi – ‘‘sumedhapaṇḍita, tvaṃ ito paṭṭhāya vīriyapāramimpi pūreyyāsi. Yathāpi sīho migarājā sabbairiyāpathesu daḷhavīriyo hoti, evaṃ tvampi sabbabhavesu sabbairiyāpathesu daḷhavīriyo anolīnavīriyo samāno buddho bhavissasī’’ti pañcamaṃ vīriyapāramiṃ daḷhaṃ katvā adhiṭṭhāsi. Tena vuttaṃ –</p>

<p rend="hangnum" n="135"><hi rend="paranum">135</hi><hi rend="dot">.</hi></p>

<p rend="gatha1"> ‘‘Na hete ettakāyeva, buddhadhammā bhavissare;</p>

<p rend="gathalast">Aññepi vicinissāmi, ye dhammā bodhipācanā.</p>

<p rend="hangnum" n="136"><hi rend="paranum">136</hi><hi rend="dot">.</hi></p>

<p rend="gatha1"> ‘‘Vicinanto tadā dakkhiṃ, pañcamaṃ vīriyapāramiṃ;</p>

<p rend="gathalast">Pubbakehi mahesīhi, āsevitanisevitaṃ.</p>

<p rend="hangnum" n="137"><hi rend="paranum">137</hi><hi rend="dot">.</hi></p>

<p rend="gatha1"> ‘‘Imaṃ tvaṃ pañcamaṃ tāva, daḷhaṃ katvā samādiya;</p>

<p rend="gathalast">Vīriyapāramitaṃ gaccha, yadi bodhiṃ pattumicchasi.</p>

<p rend="hangnum" n="138"><hi rend="paranum">138</hi><hi rend="dot">.</hi></p>

<p rend="gatha1"> ‘‘Yathāpi sīho migarājā, nisajjaṭṭhānacaṅkame;</p>

<p rend="gathalast">Alīnavīriyo hoti, paggahitamano sadā.</p>

<p rend="hangnum" n="139"><hi rend="paranum">139</hi><hi rend="dot">.</hi></p>

<p rend="gatha1"> ‘‘Tatheva tvaṃ sabbabhave, paggaṇha vīriyaṃ daḷhaṃ;</p>

<p rend="gathalast">Vīriyapāramitaṃ gantvā, sambodhiṃ pāpuṇissasī’’ti.</p>

<p rend="bodytext">Tattha <pb ed="V" n="0.0124" /><hi rend="bold">alīnavīriyo</hi>ti anolīnavīriyo. <hi rend="bold">Sabbabhave</hi>ti <pb ed="P" n="0.0109" /> jātajātabhave, sabbesu bhavesūti attho. Āraddhavīriyo hutvā, sambodhiṃ pāpuṇissasītipi pāṭho. Sesametthāpi uttānamevāti.</p>

<p rend="bodytext">Athassa <pb ed="M" n="0.0134" /> ‘‘na ettakeheva buddhakārakadhammehi bhavitabba’’nti uttarimpi upadhārayato chaṭṭhamaṃ khantipāramiṃ disvā etadahosi – ‘‘sumedhapaṇḍita, tvaṃ ito paṭṭhāya khantipāramiṃ paripūreyyāsi, sammānanepi avamānanepi khamova bhaveyyāsi. Yathā hi pathaviyaṃ nāma sucimpi pakkhipanti asucimpi, na ca tena pathavī sinehaṃ vā paṭighaṃ vā karoti, khamati sahati adhivāsetiyeva, evameva tvampi sabbesaṃ sammānanāvamānanesu khamo samāno buddho bhavissasī’’ti chaṭṭhamaṃ khantipāramiṃ daḷhaṃ katvā adhiṭṭhāsi. Tena vuttaṃ –</p>

<p rend="hangnum" n="140"><hi rend="paranum">140</hi><hi rend="dot">.</hi></p>

<p rend="gatha1"> ‘‘Na hete ettakāyeva, buddhadhammā bhavissare;</p>

<p rend="gathalast">Aññepi vicinissāmi, ye dhammā bodhipācanā.</p>

<p rend="hangnum" n="141"><hi rend="paranum">141</hi><hi rend="dot">.</hi></p>

<p rend="gatha1"> ‘‘Vicinanto tadā dakkhiṃ, chaṭṭhamaṃ khantipāramiṃ;</p>

<p rend="gathalast">Pubbakehi mahesīhi, āsevitanisevitaṃ.</p>

<p rend="hangnum" n="142"><hi rend="paranum">142</hi><hi rend="dot">.</hi></p>

<p rend="gatha1"> ‘‘Imaṃ tvaṃ chaṭṭhamaṃ tāva, daḷhaṃ katvā samādiya;</p>

<p rend="gathalast">Tattha advejjhamānaso, sambodhiṃ pāpuṇissasi.</p>

<p rend="hangnum" n="143"><hi rend="paranum">143</hi><hi rend="dot">.</hi></p>

<p rend="gatha1"> ‘‘Yathāpi pathavī nāma, sucimpi asucimpi ca;</p>

<p rend="gathalast">Sabbaṃ sahati nikkhepaṃ, na karoti paṭighaṃ tayā.</p>

<p rend="hangnum" n="144"><hi rend="paranum">144</hi><hi rend="dot">.</hi></p>

<p rend="gatha1"> ‘‘Tatheva tvampi sabbesaṃ, sammānāvamānakkhamo;</p>

<p rend="gathalast">Khantipāramitaṃ gantvā, sambodhiṃ pāpuṇissasī’’ti.</p>

<p rend="bodytext">Tattha <hi rend="bold">tatthā</hi>ti tassaṃ khantipāramiyaṃ. Advejjhamānasoti ekaṃsamānaso. <hi rend="bold">Sucimpī</hi>ti candanakuṅkumagandhamālādisucimpi. <hi rend="bold">Asucimpī</hi>ti ahikukkuramanussakuṇapagūthamuttakheḷasiṅghāṇikādiasucimpi. <hi rend="bold">Sahatī</hi>ti khamati, adhivāseti. <hi rend="bold">Nikkhepa</hi>nti nikkhittaṃ. <hi rend="bold">Paṭigha</hi>nti kodhaṃ. <hi rend="bold">Tayā</hi>ti tāya vuttiyā, tāya nikkhittatāya vā. ‘‘Paṭighaṃ daya’’ntipi pāṭho, tassa tena nikkhepena paṭighānurodhaṃ na karotīti attho. <hi rend="bold">Sammānāvamānakkhamo</hi>ti sabbesaṃ <pb ed="V" n="0.0125" /> sammānanāvamānanasaho tvampi <pb ed="P" n="0.0110" /> bhavāti attho. ‘‘Tatheva tvampi sabbabhave, sammānanavimānakkhamo’’tipi paṭhanti. ‘‘Khantiyā pāramiṃ gantvā’’tipi pāṭho, tassā khantiyā pāramipūraṇavasena gantvāti attho. Sesametthāpi uttānamevāti. Ito paraṃ ettakampi avatvā yattha yattha viseso atthi, taṃ tameva vatvā pāṭhantaraṃ dassetvā gamissāmāti.</p>

<p rend="bodytext">Athassa <pb ed="M" n="0.0135" /> ‘‘na ettakeheva buddhakārakadhammehi bhavitabba’’nti uttarimpi upadhārayato sattamaṃ saccapāramiṃ disvā etadahosi – ‘‘sumedhapaṇḍita, tvaṃ ito paṭṭhāya saccapāramimpi pūreyyāsi, asaniyā matthake patamānāyapi dhanādīnaṃ atthāya chandādīnaṃ vasena sampajānamusāvādaṃ nāma mā bhāsi. Yathāpi osadhītārakā nāma sabbautūsu attano gamanavīthiṃ vijahitvā aññāya vīthiyā na gacchati, sakavīthiyāva gacchati, evameva tvampi saccaṃ pahāya musāvādaṃ nāma avadantoyeva buddho bhavissasī’’ti sattamaṃ saccapāramiṃ daḷhaṃ katvā adhiṭṭhāsi. Tena vuttaṃ –</p>

<p rend="hangnum" n="145"><hi rend="paranum">145</hi><hi rend="dot">.</hi></p>

<p rend="gatha1"> ‘‘Na hete ettakāyeva, buddhadhammā bhavissare;</p>

<p rend="gathalast">Aññepi vicinissāmi, ye dhammā bodhipācanā.</p>

<p rend="hangnum" n="146"><hi rend="paranum">146</hi><hi rend="dot">.</hi></p>

<p rend="gatha1"> ‘‘Vicinanto tadā dakkhiṃ, sattamaṃ saccapāramiṃ;</p>

<p rend="gathalast">Pubbakehi mahesīhi, āsevitanisevitaṃ.</p>

<p rend="hangnum" n="147"><hi rend="paranum">147</hi><hi rend="dot">.</hi></p>

<p rend="gatha1"> ‘‘Imaṃ tvaṃ sattamaṃ tāva, daḷhaṃ katvā samādiya;</p>

<p rend="gathalast">Tattha advejjhavacano, sambodhiṃ pāpuṇissasi.</p>

<p rend="hangnum" n="148"><hi rend="paranum">148</hi><hi rend="dot">.</hi></p>

<p rend="gatha1"> ‘‘Yathāpi osadhī nāma, tulābhūtā sadevake;</p>

<p rend="gathalast">Samaye utuvasse vā, na vokkamati vīthito.</p>

<p rend="hangnum" n="149"><hi rend="paranum">149</hi><hi rend="dot">.</hi></p>

<p rend="gatha1"> ‘‘Tatheva tvampi saccesu, mā vokkama hi vīthito;</p>

<p rend="gathalast">Saccapāramitaṃ gantvā, sambodhiṃ pāpuṇissasī’’ti.</p>

<p rend="bodytext">Tattha <hi rend="bold">tatthā</hi>ti saccapāramiyaṃ. <hi rend="bold">Advejjhavacano</hi>ti avitathavacano. <hi rend="bold">Osadhī nāmā</hi>ti osadhītārakā, osadhagahaṇe osadhītārakaṃ uditaṃ disvā osadhaṃ gaṇhanti. Tasmā ‘‘osadhītārakā’’ti vuccati. <hi rend="bold">Tulābhūtā</hi>ti pamāṇabhūtā. <hi rend="bold">Sadevake</hi>ti sadevakassa lokassa. <hi rend="bold">Samaye</hi>ti <pb ed="V" n="0.0126" /> vassasamaye. <hi rend="bold">Utuvasse</hi>ti hemantagimhesu. ‘‘Samaye utuvaṭṭe’’tipi pāṭho. Tassa <hi rend="bold">samaye</hi>ti gimhe. <hi rend="bold">Utuvaṭṭe</hi>ti hemante ca vassāne cāti attho. <hi rend="bold">Na</hi><pb ed="P" n="0.0111" /><hi rend="bold">vokkamati vīthito</hi>ti taṃ taṃ utumhi attano gamanavīthito na vokkamati na vigacchati, cha māse pacchimaṃ disaṃ gacchati, cha māse pubbaṃ disaṃ gacchatīti. Atha vā <hi rend="bold">osadhī nāmā</hi>ti siṅgiverapipphalimaricādikaṃ osadhaṃ. <hi rend="bold">Na vokkamatī</hi>ti yaṃ yaṃ phaladānasamatthaṃ osadhaṃ, taṃ taṃ phaladānaṃ okkamma attano <pb ed="M" n="0.0136" /> phalaṃ adatvā na nivattati. <hi rend="bold">Vīthito</hi>ti gamanavīthito, pittaharo pittaṃ harateva, vātaharo vātaṃ harateva, semhaharo semhaṃ haratevāti attho. Sesametthāpi uttānamevāti.</p>

<p rend="bodytext">Athassa ‘‘na ettakeheva buddhakārakadhammehi bhavitabba’’nti uttarimpi upadhārayato aṭṭhamaṃ adhiṭṭhānapāramiṃ disvā etadahosi – ‘‘sumedhapaṇḍita, tvaṃ ito paṭṭhāya adhiṭṭhānapāramimpi pūreyyāsi, yaṃ adhiṭṭhāsi, tasmiṃ adhiṭṭhāne niccalo bhaveyyāsi, yathā pabbato nāma sabbadisāsu vāte paharantepi na kampati na calati, attano ṭhāneyeva tiṭṭhati, evameva tvampi attano adhiṭṭhāne niccalo hontova buddho bhavissasī’’ti aṭṭhamaṃ adhiṭṭhānapāramiṃ daḷhaṃ katvā adhiṭṭhāsīti. Tena vuttaṃ –</p>

<p rend="hangnum" n="150"><hi rend="paranum">150</hi><hi rend="dot">.</hi></p>

<p rend="gatha1"> ‘‘Na hete ettakāyeva, buddhadhammā bhavissare;</p>

<p rend="gathalast">Aññepi vicinissāmi, ye dhammā bodhipācanā.</p>

<p rend="hangnum" n="151"><hi rend="paranum">151</hi><hi rend="dot">.</hi></p>

<p rend="gatha1"> ‘‘Vicinanto tadā dakkhiṃ, aṭṭhamaṃ adhiṭṭhānapāramiṃ;</p>

<p rend="gathalast">Pubbakehi mahesīhi, āsevitanisevitaṃ.</p>

<p rend="hangnum" n="152"><hi rend="paranum">152</hi><hi rend="dot">.</hi></p>

<p rend="gatha1"> ‘‘Imaṃ tvaṃ aṭṭhamaṃ tāva, daḷhaṃ katvā samādiya;</p>

<p rend="gathalast">Tattha tvaṃ acalo hutvā, sambodhiṃ pāpuṇissasi.</p>

<p rend="hangnum" n="153"><hi rend="paranum">153</hi><hi rend="dot">.</hi></p>

<p rend="gatha1"> ‘‘Yathāpi pabbato selo, acalo suppatiṭṭhito;</p>

<p rend="gathalast">Na kampati bhusavātehi, sakaṭṭhāneva tiṭṭhati.</p>

<p rend="hangnum" n="154"><hi rend="paranum">154</hi><hi rend="dot">.</hi></p>

<p rend="gatha1"> ‘‘Tattheva tvampi adhiṭṭhāne, sabbadā acalo bhava;</p>

<p rend="gathalast">Adhiṭṭhānapāramitaṃ gantvā, sambodhiṃ pāpuṇissasī’’ti.</p>

<p rend="bodytext">Tattha <pb ed="V" n="0.0127" /><hi rend="bold">selo</hi>ti silāmayo. <hi rend="bold">Acalo</hi>ti niccalo <hi rend="bold">suppatiṭṭhito</hi>ti acalattāva suṭṭhu patiṭṭhito. ‘‘Yathāpi pabbato acalo, nikhāto suppatiṭṭhito’’tipi pāṭho. <hi rend="bold">Bhusavātehī</hi>ti balavavātehi. <hi rend="bold">Sakaṭṭhānevā</hi>ti attano ṭhāneyeva, yathāṭhitaṭṭhāneyevāti attho. Sesametthāpi uttānamevāti.</p>

<p rend="bodytext">Athassa ‘‘na ettakeheva buddhakārakadhammehi bhavitabba’’nti uttarimpi upadhārayato navamaṃ mettāpāramiṃ disvā etadahosi <pb ed="P" n="0.0112" /> – ‘‘sumedhapaṇḍita, tvaṃ ito paṭṭhāya mettāpāramiṃ pūreyyāsi, hitesupi ahitesupi ekacittova <pb ed="M" n="0.0137" /> bhaveyyāsi. Yathāpi udakaṃ nāma pāpajanassapi kalyāṇajanassapi sītabhāvaṃ ekasadisaṃ katvā pharati, evameva tvampi sabbasattesu mettacittena ekacittova hutvā buddho bhavissasī’’ti navamaṃ mettāpāramiṃ daḷhaṃ katvā adhiṭṭhāsīti. Tena vuttaṃ –</p>

<p rend="hangnum" n="155"><hi rend="paranum">155</hi><hi rend="dot">.</hi></p>

<p rend="gatha1"> ‘‘Na hete ettakāyeva, buddhadhammā bhavissare;</p>

<p rend="gathalast">Aññepi vicinissāmi, ye dhammā bodhipācanā.</p>

<p rend="hangnum" n="156"><hi rend="paranum">156</hi><hi rend="dot">.</hi></p>

<p rend="gatha1"> ‘‘Vicinanto tadā dakkhiṃ, navamaṃ mettāpāramiṃ;</p>

<p rend="gathalast">Pubbakehi mahesīhi, āsevitanisevitaṃ.</p>

<p rend="hangnum" n="157"><hi rend="paranum">157</hi><hi rend="dot">.</hi></p>

<p rend="gatha1"> ‘‘Imaṃ tvaṃ navamaṃ tāva, daḷhaṃ katvā samādiya;</p>

<p rend="gathalast">Mettāya asamo hoti, yadi bodhiṃ pattumicchasi.</p>

<p rend="hangnum" n="158"><hi rend="paranum">158</hi><hi rend="dot">.</hi></p>

<p rend="gatha1"> ‘‘Yathāpi udakaṃ nāma, kalyāṇe pāpake jane;</p>

<p rend="gathalast">Samaṃ pharati sītena, pavāheti rajomalaṃ.</p>

<p rend="hangnum" n="159"><hi rend="paranum">159</hi><hi rend="dot">.</hi></p>

<p rend="gatha1"> ‘‘Tatheva tvaṃ hitāhite, samaṃ mettāya bhāvaya;</p>

<p rend="gathalast">Mettāpāramitaṃ gantvā, sambodhiṃ pāpuṇissasī’’ti.</p>

<p rend="bodytext">Tattha <hi rend="bold">asamo hohī</hi>ti mettābhāvanāya asadiso hohi. Tattha ‘‘tvaṃ samasamo hohī’’tipi pāṭho, so uttānatthova. <hi rend="bold">Sama</hi>nti tulyaṃ. <hi rend="bold">Pharatī</hi>ti phusati. <hi rend="bold">Pavāhetī</hi>ti visodheti. <hi rend="bold">Rajo</hi>ti āgantukarajaṃ. <hi rend="bold">Mala</hi>nti sarīre uṭṭhitaṃ sedamalādiṃ. ‘‘Rajamala’’ntipi pāṭho, soyevattho. <hi rend="bold">Hitāhite</hi>ti <pb ed="V" n="0.0128" /> hite ca ahite ca, mitte ca amitte cāti attho. <hi rend="bold">Mettāya bhāvayā</hi>ti mettaṃ bhāvaya vaḍḍhehi. Sesametthāpi uttānamevāti.</p>

<p rend="bodytext">Athassa ‘‘na ettakeheva buddhakārakadhammehi bhavitabba’’nti uttarimpi upadhārayato dasamaṃ upekkhāpāramiṃ disvā etadahosi – ‘‘sumedhapaṇḍita, tvaṃ ito paṭṭhāya upekkhāpāramiṃ paripūreyyāsi, sukhepi dukkhepi majjhattova bhaveyyāsi. Yathāpi pathavī nāma sucimpi asucimpi ca pakkhipamāne majjhattāva hoti, evameva tvampi sukhadukkhesu majjhattova honto buddho bhavissasī’’ti <pb ed="P" n="0.0113" /> dasamaṃ upekkhāpāramiṃ daḷhaṃ katvā adhiṭṭhāsi. Tena vuttaṃ –</p>

<p rend="hangnum" n="160"><hi rend="paranum">160</hi><hi rend="dot">.</hi></p>

<p rend="gatha1"> ‘‘Na <pb ed="M" n="0.0138" /> hete ettakāyeva, buddhadhammā bhavissare;</p>

<p rend="gathalast">Aññepi vicinissāmi, ye dhammā bodhipācanā.</p>

<p rend="hangnum" n="161"><hi rend="paranum">161</hi><hi rend="dot">.</hi></p>

<p rend="gatha1"> ‘‘Vicinanto tadā dakkhiṃ, dasamaṃ upekkhāpāramiṃ;</p>

<p rend="gathalast">Pubbakehi mahesīhi, āsevitanisevitaṃ.</p>

<p rend="hangnum" n="162"><hi rend="paranum">162</hi><hi rend="dot">.</hi></p>

<p rend="gatha1"> ‘‘Imaṃ tvaṃ dasamaṃ tāva, daḷhaṃ katvā samādiya;</p>

<p rend="gathalast">Tulābhūto daḷho hutvā, sambodhiṃ pāpuṇissasi.</p>

<p rend="hangnum" n="163"><hi rend="paranum">163</hi><hi rend="dot">.</hi></p>

<p rend="gatha1"> ‘‘Yathāpi pathavī nāma, nikkhittaṃ asuciṃ suciṃ;</p>

<p rend="gathalast">Upekkhati ubhopete, kopānunayavajjitā.</p>

<p rend="hangnum" n="164"><hi rend="paranum">164</hi><hi rend="dot">.</hi></p>

<p rend="gatha1"> ‘‘Tatheva tvaṃ sukhadukkhe, tulābhūto sadā bhava;</p>

<p rend="gathalast">Upekkhāpāramitaṃ gantvā, sambodhiṃ pāpuṇissasī’’ti.</p>

<p rend="bodytext">Tattha <hi rend="bold">tulābhūto</hi>ti majjhattabhāve ṭhito yathā tulāya daṇḍo samaṃ tulito samaṃ tiṭṭhati, na namati na unnamati, evameva tvampi sukhadukkhesu tulāsadiso hutvā sambodhiṃ pāpuṇissasi. <hi rend="bold">Kopānunayavajjitā</hi>ti paṭighānurodhavajjitā. ‘‘Dayākopavivajjitā’’tipi pāṭho, soyevattho. Sesaṃ khantipāramiyaṃ vuttanayeneva veditabbaṃ.</p>

<p rend="bodytext">Tato sumedhapaṇḍito ime dasa pāramidhamme vicinitvā tato paraṃ cintesi – ‘‘imasmiṃ <pb ed="V" n="0.0129" /> loke bodhisattehi paripūretabbā bodhipācanā buddhattakarā dhammā ettakāyeva, na ito bhiyyo, imā pana pāramiyo uddhaṃ ākāsepi natthi, na heṭṭhā pathaviyampi, na puratthimādīsu disāsupi atthi, mayhaṃyeva pana hadayamaṃsantareyeva patiṭṭhitā’’ti. Evaṃ tāsaṃ attano hadaye patiṭṭhitabhāvaṃ disvā sabbāpi tā daḷhaṃ katvā adhiṭṭhāya punappunaṃ sammasanto anulomapaṭilomaṃ sammasi, pariyante gahetvā ādimhi pāpesi, ādimhi gahetvā pariyante ṭhapesi, majjhe gahetvā ubhato osāpesi, ubhato koṭīsu gahetvā majjhe osāpesi. Bāhirabhaṇḍapariccāgo <hi rend="bold">pāramiyo</hi> nāma, aṅgapariccāgo <hi rend="bold">upapāramiyo</hi> nāma, jīvitapariccāgo <hi rend="bold">paramatthapāramiyo</hi> nāmāti dasa pāramiyo dasa upapāramiyo dasa paramatthapāramiyoti samattiṃsa pāramiyo yamakatelaṃ vinivaṭṭento viya sammasi. Tassa dasa pāramiyo sammasantassa dhammatejena <pb ed="M" n="0.0139" /> catunahutādhikadviyojanasatasahassabahalā vipulā ayaṃ mahāpathavī hatthinā akkantanaḷakalāpo viya uppīḷiyamānaṃ ucchuyantaṃ viya ca mahāviravaṃ viravamānā saṅkampi sampakampi sampavedhi. Kulālacakkaṃ <pb ed="P" n="0.0114" /> viya telayantacakkaṃ viya ca paribbhami. Tena vuttaṃ –</p>

<p rend="hangnum" n="165"><hi rend="paranum">165</hi><hi rend="dot">.</hi></p>

<p rend="gatha1"> ‘‘Ettakāyeva te loke, ye dhammā bodhipācanā;</p>

<p rend="gathalast">Tatuddhaṃ natthi aññatra, daḷhaṃ tattha patiṭṭhaha.</p>

<p rend="hangnum" n="166"><hi rend="paranum">166</hi><hi rend="dot">.</hi></p>

<p rend="gatha1"> ‘‘Ime dhamme sammasato, sabhāvasarasalakkhaṇe;</p>

<p rend="gathalast">Dhammatejena vasudhā, dasasahassī pakampatha.</p>

<p rend="hangnum" n="167"><hi rend="paranum">167</hi><hi rend="dot">.</hi></p>

<p rend="gatha1"> ‘‘Calatī ravatī pathavī, ucchuyantaṃva pīḷitaṃ;</p>

<p rend="gathalast">Telayante yathā cakkaṃ, evaṃ kampati medanī’’ti.</p>

<p rend="bodytext">Tattha <hi rend="bold">ettakāyevā</hi>ti niddiṭṭhānaṃ dasannaṃ pāramitānaṃ anūnādhikabhāvassa dassanatthaṃ vuttaṃ. <hi rend="bold">Tatuddha</hi>nti tato dasapāramīhi uddhaṃ <hi rend="bold">natthi. Aññatrā</hi>ti aññaṃ, lakkhaṇaṃ saddasatthato gahetabbaṃ. Tato dasapāramito añño buddhakārakadhammo natthīti attho. <hi rend="bold">Tatthā</hi>ti tāsu dasasu pāramīsu. <hi rend="bold">Patiṭṭhahā</hi>ti patiṭṭha, paripūrento tiṭṭhāti attho.</p>

<p rend="bodytext"><hi rend="bold">Ime dhamme</hi>ti pāramidhamme. <hi rend="bold">Sammasato</hi>ti upaparikkhantassa, anādaratthe sāmivacanaṃ daṭṭhabbaṃ. <hi rend="bold">Sabhāvasarasalakkhaṇe</hi>ti sabhāvasaṅkhātena sarasalakkhaṇena sammasantassāti attho. <hi rend="bold">Dhammatejenā</hi>ti pāramipavicayañāṇatejena. <hi rend="bold">Vasudhā</hi>ti vasūti ratanaṃ vuccati, taṃ dhāreti dhīyati vā etthāti vasudhā <pb ed="V" n="0.0130" />. Kā sā? Medanī. <hi rend="bold">Pakampathā</hi>ti pakampittha. Sumedhapaṇḍite pana pāramiyo vicinante tassa ñāṇatejena dasasahassī pakampitthāti attho.</p>

<p rend="bodytext"><hi rend="bold">Calatī</hi>ti chappakārā kampi. <hi rend="bold">Ravatī</hi>ti nadati vikūjati. <hi rend="bold">Ucchuyantaṃva pīḷita</hi>nti nippīḷitaṃ ucchuyantaṃ viya. ‘‘Guḷayantaṃva pīḷita’’ntipi pāṭho, soyevattho. <hi rend="bold">Telayante</hi>ti telapīḷanayante. <hi rend="bold">Yathā cakka</hi>nti cakkikānaṃ mahācakkayantaṃ viya. <hi rend="bold">Eva</hi>nti yathā telapīḷanacakkayantaṃ paribbhamati kampati, evaṃ ayaṃ medanī kampatīti attho. Sesamettha uttānamevāti.</p>

<p rend="bodytext">Evaṃ <pb ed="M" n="0.0140" /> mahāpathaviyā kampamānāya rammanagaravāsino manussā bhagavantaṃ <pb ed="P" n="0.0115" /> parivisayamānā saṇṭhātuṃ asakkontā yugandharavātabbhāhatā mahāsālā viya mucchitā papatiṃsu. Ghaṭādīni kulālabhaṇḍāni pavaṭṭentāni aññamaññaṃ paharantāni cuṇṇavicuṇṇāni ahesuṃ. Mahājano bhītatasito satthāraṃ upasaṅkamitvā – ‘‘kiṃ nu kho bhagavā ‘nāgāvaṭṭo ayaṃ, bhūtayakkhadevatāsu aññatarāvaṭṭo vā’ti na hi mayaṃ etaṃ jānāma. Api ca kho sabbopi ayaṃ mahājano bhayena upadduto, kiṃ nu kho imassa lokassa pāpakaṃ bhavissati, udāhu kalyāṇaṃ, kathetha no etaṃ kāraṇa’’nti pucchiṃsu.</p>

<p rend="bodytext">Atha satthā tesaṃ kathaṃ sutvā – ‘‘tumhe mā bhāyittha, mā kho cintayittha, natthi vo itonidānaṃ bhayaṃ, yo so mayā ajja sumedhapaṇḍito ‘anāgate gotamo nāma buddho bhavissatī’ti byākato, so idāni pāramiyo sammasati, tassa sammasantassa dhammatejena sakaladasasahassī lokadhātu ekappahārena kampati ceva viravati cā’’ti āha. Tena vuttaṃ –</p>

<p rend="hangnum" n="168"><hi rend="paranum">168</hi><hi rend="dot">.</hi></p>

<p rend="gatha1"> ‘‘Yāvatā parisā āsi, buddhassa parivesane;</p>

<p rend="gathalast">Pavedhamānā sā tattha, mucchitā seti bhūmiyaṃ.</p>

<p rend="hangnum" n="169"><hi rend="paranum">169</hi><hi rend="dot">.</hi></p>

<p rend="gatha1"> ‘‘Ghaṭānekasahassāni, kumbhīnañca satā bahū;</p>

<p rend="gathalast">Sañcuṇṇamathitā tattha, aññamaññaṃ paghaṭṭitā.</p>

<p rend="hangnum" n="170"><hi rend="paranum">170</hi><hi rend="dot">.</hi></p>

<p rend="gatha1"> ‘‘Ubbiggā tasitā bhītā, bhantā byathitamānasā;</p>

<p rend="gathalast">Mahājanā samāgamma, dīpaṅkaramupāgamuṃ.</p>

<p rend="hangnum" n="171"><hi rend="paranum">171</hi><hi rend="dot">.</hi></p>

<p rend="gatha1"> ‘‘Kiṃ <pb ed="V" n="0.0131" /> bhavissati lokassa, kalyāṇamatha pāpakaṃ;</p>

<p rend="gathalast">Sabbo upadduto loko, taṃ vinodehi cakkhuma.</p>

<p rend="hangnum" n="172"><hi rend="paranum">172</hi><hi rend="dot">.</hi></p>

<p rend="gatha1"> ‘‘Tesaṃ tadā saññāpesi, dīpaṅkaro mahāmuni;</p>

<p rend="gathalast">Vissatthā hotha mā bhātha, imasmiṃ pathavikampane.</p>

<p rend="hangnum" n="173"><hi rend="paranum">173</hi><hi rend="dot">.</hi></p>

<p rend="gatha1"> ‘‘Yamahaṃ ajja byākāsiṃ, buddho loke bhavissati;</p>

<p rend="gathalast">Eso sammasatī dhammaṃ, pubbakaṃ jinasevitaṃ.</p>

<p rend="hangnum" n="174"><hi rend="paranum">174</hi><hi rend="dot">.</hi></p>

<p rend="gatha1"> ‘‘Tassa <pb ed="M" n="0.0141" /> sammasato dhammaṃ, buddhabhūmiṃ asesato;</p>

<p rend="gathalast">Tenāyaṃ kampitā pathavī, dasasahassī sadevake’’ti.</p>

<p rend="bodytext">Tattha <hi rend="bold">yāvatā</hi>ti yāvatikā. <hi rend="bold">Āsī</hi>ti <pb ed="P" n="0.0116" /> ahosi. ‘‘Yā tadā parisā āsī’’tipi pāṭho, tassa yā tattha parisā ṭhitā āsīti attho. <hi rend="bold">Pavedhamānā</hi>ti kampamānā. <hi rend="bold">Sā</hi>ti sā parisā. <hi rend="bold">Tatthā</hi>ti tasmiṃ parivesanaṭṭhāne. <hi rend="bold">Setī</hi>ti sayittha.</p>

<p rend="bodytext"><hi rend="bold">Ghaṭā</hi>ti ghaṭānaṃ, sāmiatthe paccattavacanaṃ, ghaṭānaṃ nekasahassānīti attho. <hi rend="bold">Sañcuṇṇamathitā</hi>ti cuṇṇā ceva mathitā ca, mathitasañcuṇṇāti attho. <hi rend="bold">Aññamaññaṃ paghaṭṭitā</hi>ti aññamaññaṃ pahaṭā. <hi rend="bold">Ubbiggā</hi>ti utrāsahadayā. <hi rend="bold">Tasitā</hi>ti sañjātatāsā. <hi rend="bold">Bhītā</hi>ti bhayabhītā. <hi rend="bold">Bhantā</hi>ti phandanamānasā, vibbhantacittāti attho. Sabbāni panetāni aññamaññavevacanāni. <hi rend="bold">Samāgammā</hi>ti samāgantvā. Ayameva vā pāṭho.</p>

<p rend="bodytext"><hi rend="bold">Upadduto</hi>ti upahato. <hi rend="bold">Taṃ vinodehī</hi>ti taṃ upaddutabhayaṃ vinodehi, vināsayāti attho. <hi rend="bold">Cakkhumā</hi>ti pañcahi cakkhūhi cakkhuma. <hi rend="bold">Tesaṃ tadā</hi>ti te jane tadā, upayogatthe sāmivacanaṃ. <hi rend="bold">Saññāpesī</hi>ti ñāpesi bodhesi. <hi rend="bold">Visatthā</hi>ti vissatthacittā. <hi rend="bold">Mā bhāthā</hi>ti mā bhāyatha. <hi rend="bold">Yamaha</hi>nti yaṃ ahaṃ sumedhapaṇḍitaṃ. <hi rend="bold">Dhamma</hi>nti pāramidhammaṃ. <hi rend="bold">Pubbaka</hi>nti porāṇaṃ. <hi rend="bold">Jinasevita</hi>nti jinehi bodhisattakāle sevitanti attho. <hi rend="bold">Buddhabhūmi</hi>nti pāramidhammaṃ. <hi rend="bold">Tenā</hi>ti tena sammasanakāraṇena. <hi rend="bold">Kampitā</hi>ti calitā. <hi rend="bold">Sadevake</hi>ti sadevake loke.</p>

<p rend="bodytext">Tato mahājano tathāgatassa vacanaṃ sutvā haṭṭhatuṭṭho mālāgandhavilepanādīni ādāya rammanagarato <pb ed="V" n="0.0132" /> nikkhamitvā bodhisattaṃ upasaṅkamitvā mālāgandhādīhi pūjetvā vanditvā padakkhiṇaṃ katvā rammanagarameva pāvisi. Atha kho bodhisatto dasa pāramiyo sammasitvā vīriyaṃ daḷhaṃ katvā adhiṭṭhāya nisinnāsanā vuṭṭhāsi. Tena vuttaṃ –</p>

<p rend="hangnum" n="175"><hi rend="paranum">175</hi><hi rend="dot">.</hi></p>

<p rend="gatha1"> ‘‘Buddhassa <pb ed="P" n="0.0117" /> vacanaṃ sutvā, mano nibbāyi tāvade;</p>

<p rend="gathalast">Sabbe maṃ upasaṅkamma, punāpi maṃ abhivandisuṃ.</p>

<p rend="hangnum" n="176"><hi rend="paranum">176</hi><hi rend="dot">.</hi></p>

<p rend="gatha1"> ‘‘Samādiyitvā <pb ed="M" n="0.0142" /> buddhaguṇaṃ, daḷhaṃ katvāna mānasaṃ;</p>

<p rend="gathalast">Dīpaṅkaraṃ namassitvā, āsanā vuṭṭhahiṃ tadā’’ti.</p>

<p rend="bodytext">Tattha <hi rend="bold">mano nibbāyī</hi>ti mahājanassa pathavikampane ubbiggahadayassa tattha kāraṇaṃ sutvā mano nibbāyi, santiṃ agamāsīti attho. ‘‘Jano nibbāyī’’tipi pāṭho, so uttānoyeva. <hi rend="bold">Samādiyitvā</hi>ti sammā ādiyitvā, samādāyāti attho. <hi rend="bold">Buddhaguṇa</hi>nti pāramiyo. Sesaṃ uttānameva.</p>

<p rend="bodytext">Atha kho bodhisattaṃ dayitasabbasattaṃ āsanā vuṭṭhahantaṃ sakaladasasahassacakkavāḷadevatā sannipatitvā dibbehi mālāgandhādīhi pūjetvā – ‘‘ayya sumedhatāpasa, tayā ajja dīpaṅkaradasabalassa pādamūle mahati patthanā patthitā, sā te anantarāyena samijjhatu, mā te tattha bhayaṃ vā chambhitattaṃ vā ahosi. Sarīre te appamattakopi rogo mā uppajjatu, khippaṃ pāramiyo pūretvā sammāsambodhiṃ paṭivijjha. Yathā pupphūpagaphalūpagā rukkhā samaye pupphanti ceva phalanti ca, tatheva tvampi taṃ samayaṃ anatikkamitvā khippaṃ sambodhiṃ phusassū’’tiādīni thutimaṅgalāni payirudāhaṃsu, evaṃ payirudāhitvā bodhisattaṃ abhivādetvā attano attano devaṭṭhānameva agamaṃsu. Bodhisattopi devatāhi abhitthuto – ‘‘ahaṃ dasa pāramiyo pūretvā kappasatasahassādhikānaṃ catunnaṃ asaṅkhyeyyānaṃ matthake buddho bhavissāmī’’ti vīriyaṃ daḷhaṃ katvā adhiṭṭhāya ākāsamabbhuggantvā isigaṇavantaṃ himavantaṃ agamāsi. Tena vuttaṃ –</p>

<p rend="hangnum" n="177"><hi rend="paranum">177</hi><hi rend="dot">.</hi></p>

<p rend="gatha1"> ‘‘Dibbaṃ mānusakaṃ pupphaṃ, devā mānusakā ubho;</p>

<p rend="gathalast">Samokiranti pupphehi, vuṭṭhahantassa āsanā.</p>

<p rend="hangnum" n="178"><hi rend="paranum">178</hi><hi rend="dot">.</hi></p>

<p rend="gatha1"> ‘‘Vedayanti <pb ed="V" n="0.0133" /> ca te sotthiṃ, devā mānusakā ubho;</p>

<p rend="gathalast">Mahantaṃ patthitaṃ tuyhaṃ, taṃ labhassu yathicchitaṃ.</p>

<p rend="hangnum" n="179"><hi rend="paranum">179</hi><hi rend="dot">.</hi></p>

<p rend="gatha1"> ‘‘Sabbītiyo vivajjantu, soko rogo vinassatu;</p>

<p rend="gathalast">Mā te bhavantvantarāyā, phusa khippaṃ bodhimuttamaṃ.</p>

<p rend="hangnum" n="180"><hi rend="paranum">180</hi><hi rend="dot">.</hi></p>

<p rend="gatha1"> ‘‘Yathāpi samaye patte, pupphanti pupphino dumā;</p>

<p rend="gathalast">Tatheva tvaṃ mahāvīra, buddhañāṇehi pupphasu.</p>

<p rend="hangnum" n="181"><hi rend="paranum">181</hi><hi rend="dot">.</hi></p>

<p rend="gatha1"> ‘‘Yathā <pb ed="M" n="0.0143" /><pb ed="P" n="0.0118" /> ye keci sambuddhā, pūrayuṃ dasapāramī;</p>

<p rend="gathalast">Tatheva tvaṃ mahāvīra, pūraya dasapāramī.</p>

<p rend="hangnum" n="182"><hi rend="paranum">182</hi><hi rend="dot">.</hi></p>

<p rend="gatha1"> ‘‘Yathā ye keci sambuddhā, bodhimaṇḍamhi bujjhare;</p>

<p rend="gathalast">Tatheva tvaṃ mahāvīra, bujjhassu jinabodhiyaṃ.</p>

<p rend="hangnum" n="183"><hi rend="paranum">183</hi><hi rend="dot">.</hi></p>

<p rend="gatha1"> ‘‘Yathā ye keci sambuddhā, dhammacakkaṃ pavattayuṃ;</p>

<p rend="gathalast">Tatheva tvaṃ mahāvīra, dhammacakkaṃ pavattaya.</p>

<p rend="hangnum" n="184"><hi rend="paranum">184</hi><hi rend="dot">.</hi></p>

<p rend="gatha1"> ‘‘Puṇṇamāye yathā cando, parisuddho virocati;</p>

<p rend="gathalast">Tatheva tvaṃ puṇṇamano, viroca dasasahassiyaṃ.</p>

<p rend="hangnum" n="185"><hi rend="paranum">185</hi><hi rend="dot">.</hi></p>

<p rend="gatha1"> ‘‘Rāhumutto yathā sūriyo, tāpena atirocati;</p>

<p rend="gathalast">Tatheva lokā muccitvā, viroca siriyā tuvaṃ.</p>

<p rend="hangnum" n="186"><hi rend="paranum">186</hi><hi rend="dot">.</hi></p>

<p rend="gatha1"> ‘‘Yathā yā kāci nadiyo, osaranti mahodadhiṃ;</p>

<p rend="gathalast">Evaṃ sadevakā lokā, osarantu tavantike.</p>

<p rend="hangnum" n="187"><hi rend="paranum">187</hi><hi rend="dot">.</hi></p>

<p rend="gatha1"> ‘‘Tehi thutappasattho so, dasa dhamme samādiya;</p>

<p rend="gathalast">Te dhamme paripūrento, pavanaṃ pāvisī tadā’’ti.</p>

<p rend="bodytext">Tattha <pb ed="V" n="0.0134" /><hi rend="bold">dibba</hi>nti mandāravapāricchattakasantānakusesayādikaṃ dibbakusumaṃ devā mānusakā ca mānusapupphaṃ gahetvāti attho. <hi rend="bold">Samokirantī</hi>ti mamopari samokiriṃsūti attho. <hi rend="bold">Vuṭṭhahantassā</hi>ti vuṭṭhahato. <hi rend="bold">Vedayantī</hi>ti nivedayiṃsu saññāpesuṃ. <hi rend="bold">Sotthi</hi>nti sotthibhāvaṃ. Idāni vedayitākāradassanatthaṃ <hi rend="bold">‘‘mahantaṃ patthitaṃ tuyha’’</hi>ntiādi vuttaṃ. Tayā pana, sumedhapaṇḍita, mahantaṃ ṭhānaṃ patthitaṃ, taṃ yathāpatthitaṃ labhassūti attho.</p>

<p rend="bodytext"><hi rend="bold">Sabbītiyo</hi>ti entīti ītiyo, sabbā ītiyo sabbītiyo, upaddavā. <hi rend="bold">Vivajjantū</hi>ti mā hontu. <hi rend="bold">Soko rogo vinassatū</hi>ti socanasaṅkhāto soko rujanasaṅkhāto rogo ca vinassatu. <hi rend="bold">Te</hi>ti tava. <hi rend="bold">Mā bhavantvantarāyā</hi>ti mā bhavantu antarāyā. <hi rend="bold">Phusā</hi>ti adhigaccha pāpuṇāhi. <hi rend="bold">Bodhi</hi>nti arahattamaggañāṇaṃ sabbaññutaññāṇampi vaṭṭati. <hi rend="bold">Uttama</hi>nti seṭṭhaṃ sabbabuddhaguṇadāyakattā arahattamaggañāṇaṃ ‘‘uttama’’nti vuttaṃ.</p>

<p rend="bodytext"><hi rend="bold">Samaye</hi>ti <pb ed="M" n="0.0144" /> tassa tassa rukkhassa pupphanasamaye sampatteti attho. <hi rend="bold">Pupphino</hi>ti <pb ed="P" n="0.0119" /> pupphanakā. <hi rend="bold">Buddhañāṇehī</hi>ti aṭṭhārasahi buddhañāṇehi. <hi rend="bold">Pupphasū</hi>ti pupphassu. <hi rend="bold">Pūrayu</hi>nti pūrayiṃsu. <hi rend="bold">Pūrayā</hi>ti paripūraya. <hi rend="bold">Bujjhare</hi>ti bujjhiṃsu. <hi rend="bold">Jinabodhiya</hi>nti jinānaṃ buddhānaṃ bodhiyā, sabbaññubodhimūleti attho. <hi rend="bold">Puṇṇamāye</hi>ti puṇṇamāsiyaṃ. <hi rend="bold">Puṇṇamano</hi>ti paripuṇṇamanoratho.</p>

<p rend="bodytext"><hi rend="bold">Rāhumutto</hi>ti rāhunā sobbhānunā mutto. <hi rend="bold">Tāpenā</hi>ti patāpena, ālokena. <hi rend="bold">Lokā muccitvā</hi>ti lokadhammehi alitto hutvāti attho. <hi rend="bold">Virocā</hi>ti virāja. <hi rend="bold">Siriyā</hi>ti buddhasiriyā. <hi rend="bold">Osarantī</hi>ti mahāsamuddaṃ pavisanti. <hi rend="bold">Osarantū</hi>ti upagacchantu. <hi rend="bold">Tavantike</hi>ti tava santikaṃ. <hi rend="bold">Tehī</hi>ti devehi. <hi rend="bold">Thutappasattho</hi>ti thuto ceva pasattho ca, thutehi vā dīpaṅkarādīhi pasatthoti thutappasattho. <hi rend="bold">Dasa dhamme</hi>ti dasa pāramidhamme. <hi rend="bold">Pavana</hi>nti mahāvanaṃ, dhammikapabbate mahāvanaṃ pāvisīti attho. Sesagāthā suuttānā evāti.</p>

<p rend="centre">Iti madhuratthavilāsiniyā buddhavaṃsa-aṭṭhakathāya</p>

<p rend="centre">Sumedhapatthanākathāvaṇṇanā niṭṭhitā.</p>
</body>
<back></back>
</text>
</TEI.2>