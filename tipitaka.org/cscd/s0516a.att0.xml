<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="centre"> Namo tassa bhagavato arahato sammāsambuddhassa</p>

<p rend="nikaya">Khuddakanikāye</p>

<p rend="book">Cūḷaniddesa-aṭṭhakathā</p>

<p rend="chapter">Pārāyanavagganiddeso</p>

<p rend="subhead">1. Ajitamāṇavasuttaniddesavaṇṇanā</p>

<p rend="bodytext">Pārāyanavaggassa <pb ed="V" n="0.0001" /><pb ed="P" n="0.0001" /><pb ed="M" n="0.0001" /> paṭhame ajitasuttaniddese –</p>

<p rend="hangnum" n="1"><hi rend="paranum">1</hi><hi rend="dot">.</hi></p>

<p rend="bodytext"> ‘‘Kenassu nivuto loko, (iccāyasmā ajito,)</p>

<p rend="gatha2">Kenassu nappakāsati;</p>

<p rend="gathalast">Kissābhilepanaṃ brūsi, kiṃsu tassa mahabbhaya’’nti. –</p>

<p rend="unindented">Ajitamāṇavassa pucchite paṭhamapañhe ca uparūparipañhe ca niddesesu ca vuttañca uttānañca vajjetvā visesameva vakkhāma. Tattha <hi rend="bold">nivuto</hi>ti paṭicchādito. <hi rend="bold">Kissābhilepanaṃ brūsī</hi>ti kiṃ assa lokassa abhilepanaṃ vadesi?</p>

<p rend="bodytext"><hi rend="bold">Āvuto</hi>ti <pb ed="V" n="0.0002" /> āvarito. <hi rend="bold">Nivuto</hi>ti paṭicchādito. <hi rend="bold">Ovuto</hi>ti heṭṭhā paṭicchādito. <hi rend="bold">Pihito</hi>ti uparibhāgena chādito. <hi rend="bold">Paṭicchanno</hi>ti avivaṭo. <hi rend="bold">Paṭikujjito</hi>ti adhomukhaṃ chādito.</p>

<p rend="bodytext"><hi rend="bold">Nappakāsatī</hi>ti nappakāso hoti. <hi rend="bold">Nappabhāsatī</hi>ti ñāṇappabhāsaṃ na karoti. <hi rend="bold">Na tapatī</hi>ti ñāṇatapaṃ na karoti. <hi rend="bold">Na virocatī</hi>ti ñāṇavirocanaṃ na karoti. <hi rend="bold">Na ñāyatī</hi>ti na jānīyati. <hi rend="bold">Na paññāyatī</hi>ti nappaññāyate.</p>

<p rend="bodytext"><hi rend="bold">Kena</hi><pb ed="M" n="0.0002" /><hi rend="bold">litto</hi>ti kena limpito. <hi rend="bold">Saṃlitto upalitto</hi>ti upasaggena padaṃ vaḍḍhitaṃ. <hi rend="bold">Ācikkhasi</hi> niddesavasena. <hi rend="bold">Desesi</hi> paṭiniddesavasena <pb ed="P" n="0.0002" />. <hi rend="bold">Paññapesi</hi> tena tena pakārena. Atthaṃ bodhento <hi rend="bold">paṭṭhapesi</hi>. Tassatthassa kāraṇaṃ dassento <hi rend="bold">vivarasi</hi>. Byañjanabhāvaṃ dassento <hi rend="bold">vibhajasi</hi>. Nikujjitabhāvaṃ gambhīrabhāvañca haritvā sotūnaṃ ñāṇassa patiṭṭhaṃ janayanto <hi rend="bold">uttānīkarosi</hi>. Sabbehipi imehi ākārehi sotūnaṃ aññāṇandhakāraṃ vidhamento <hi rend="bold">pakāsesī</hi>ti evaṃ attho daṭṭhabbo.</p>

<p rend="bodytext" n="2"><hi rend="paranum">2</hi><hi rend="dot">.</hi><hi rend="bold">Vevicchā pamādā nappakāsatī</hi>ti macchariyahetu ca pamādahetu ca nappakāsati. Macchariyaṃ hissa dānādīhi guṇehi pakāsituṃ na deti, pamādo sīlādīhi. <hi rend="bold">Jappābhilepana</hi>nti taṇhā assa lokassa makkaṭalepo viya makkaṭassa abhilepanaṃ. <hi rend="bold">Dukkha</hi>nti jātiādikaṃ dukkhaṃ.</p>

<p rend="bodytext"><hi rend="bold">Yesaṃ dhammāna</hi>nti yesaṃ rūpādidhammānaṃ. <hi rend="bold">Ādito samudāgamanaṃ paññāyatī</hi>ti paṭhamato uppādo paññāyati. <hi rend="bold">Atthaṅgamato nirodho paññāyatī</hi>ti bhaṅgato nirujjhanaṃ paññāyati. <hi rend="bold">Kammasannissito vipāko</hi>ti kusalākusalavipāko kammaṃ amuñcitvā pavattanato kammasannissito vipākoti vuccati. <hi rend="bold">Vipākasannissitaṃ kamma</hi>nti kusalākusalaṃ kammaṃ vipākassa okāsaṃ katvā ṭhitattā vipākasannissitaṃ kammanti vuccati. <hi rend="bold">Nāmasannissitaṃ rūpa</hi>nti pañcavokāre rūpaṃ nāmaṃ amuñcitvā pavattanato nāmasannissitaṃ rūpanti vuccati. <hi rend="bold">Rūpasannissitaṃ nāma</hi>nti pañcavokāre nāmaṃ rūpaṃ amuñcitvā pavattanato rūpasannissitaṃ nāmanti vuccati.</p>

<p rend="bodytext" n="3"><hi rend="paranum">3</hi><hi rend="dot">.</hi><hi rend="bold">Savanti sabbadhi sotā</hi>ti sabbesu rūpādiāyatanesu taṇhādikā sotā sandanti. <hi rend="bold">Kiṃ nivāraṇa</hi>nti tesaṃ kiṃ āvaraṇaṃ kā rakkhā. <hi rend="bold">Saṃvaraṃ brūhī</hi>ti taṃ tesaṃ nivāraṇasaṅkhātaṃ saṃvaraṃ brūhi. Etena sāvasesappahānaṃ pucchati. <hi rend="bold">Kena sotā pidhīyare</hi>ti kena dhammena ete sotā pidhīyanti pacchijjanti. Etena anavasesappahānaṃ pucchati.</p>

<p rend="bodytext"><hi rend="bold">Savantī</hi>ti <pb ed="V" n="0.0003" /> uppajjanti. <hi rend="bold">Āsavantī</hi>ti adhogāmino hutvā savanti. <hi rend="bold">Sandantī</hi>ti nirantaragāmino hutvā sandamānā pavattanti. <hi rend="bold">Pavattantī</hi>ti punappunaṃ vattanti.</p>

<p rend="bodytext" n="4"><hi rend="paranum">4</hi><hi rend="dot">.</hi><hi rend="bold">Sati</hi><pb ed="M" n="0.0003" /><hi rend="bold">tesaṃ nivāraṇa</hi>nti vipassanāyuttā kusalākusaladhammānaṃ gatiyo samanvesamānā sati tesaṃ sotānaṃ nivāraṇaṃ <pb ed="P" n="0.0003" />. <hi rend="bold">Sotānaṃ saṃvaraṃ brūmī</hi>ti tamevāhaṃ satiṃ sotānaṃ saṃvaraṃ brūmīti adhippāyo. <hi rend="bold">Paññāyete pidhīyare</hi>ti rūpādīsu pana aniccatādipaṭivedhasādhikāya maggapaññāya ete sotā sabbaso pidhīyanti.</p>

<p rend="bodytext"><hi rend="bold">Pacchijjantī</hi>ti ucchijjanti. <hi rend="bold">Samudayañcā</hi>ti paccayañca. <hi rend="bold">Atthaṅgamañcā</hi>ti uppannānaṃ abhāvagamanañca, anuppannānaṃ anuppādaṃ vā. <hi rend="bold">Assādañcā</hi>ti ānisaṃsañca. <hi rend="bold">Ādīnavañcā</hi>ti dosañca. <hi rend="bold">Nissaraṇañcā</hi>ti nikkhamanañca.</p>

<p rend="bodytext" n="5"><hi rend="paranum">5</hi><hi rend="dot">.</hi><hi rend="bold">Paññā cevā</hi>ti pañhāgāthāya yā cāyaṃ tayā vuttā <hi rend="bold">paññā,</hi> yā ca <hi rend="bold">sati,</hi> yañca tadavasesaṃ <hi rend="bold">nāmarūpaṃ, etaṃ</hi> sabbampi <hi rend="bold">kattha</hi> nirujjhati. <hi rend="bold">Etaṃ me</hi> pañhaṃ <hi rend="bold">puṭṭho pabrūhī</hi>ti evaṃ saṅkhepattho veditabbo.</p>

<p rend="bodytext"><hi rend="bold">Katthetaṃ uparujjhatī</hi>ti etaṃ nāmarūpaṃ kattha na bhavati. <hi rend="bold">Vūpasammatī</hi>ti nibbāti. <hi rend="bold">Atthaṃ gacchatī</hi>ti abhāvaṃ gacchati. <hi rend="bold">Paṭippassambhatī</hi>ti sannisīdati.</p>

<p rend="bodytext" n="6"><hi rend="paranum">6</hi><hi rend="dot">.</hi> Vissajjanagāthāya panassa yasmā paññāsatiyo nāmeneva saṅgahaṃ gacchanti, tasmā tā visuṃ na vuttā. Ayamettha saṅkhepattho – <hi rend="bold">yaṃ maṃ</hi> tvaṃ, <hi rend="bold">ajita, etaṃ pañhaṃ apucchi</hi> – ‘‘katthetaṃ uparujjhatī’’ti, tadetaṃ <hi rend="bold">yattha nāmañca rūpañca asesaṃ uparujjhati,</hi> taṃ te <hi rend="bold">vadāmi</hi>. Tassa tassa hi <hi rend="bold">viññāṇassa nirodhena</hi> saheva apubbaṃ acarimaṃ <hi rend="bold">etthetaṃ uparujjhati,</hi> ettheva viññāṇanirodhena nirujjhati etaṃ, viññāṇanirodhā tassa tassa nirodho hoti, taṃ nātivattatīti vuttaṃ hoti.</p>

<p rend="bodytext"><hi rend="bold">Sotāpattimaggañāṇena abhisaṅkhāraviññāṇassa nirodhenā</hi>ti sotāpattimaggasampayuttapaññāya kusalākusalacetanāsampayuttacittassa abhabbuppattikavasena nirujjhanena. Tattha duvidho nirodho anupādinnakanirodho upādinnakanirodhoti. <hi rend="bold">Sotāpattimaggena</hi> hi cattāri diṭṭhisampayuttāni vicikicchāsahagatanti pañca cittāni nirujjhanti, tāni rūpaṃ samuṭṭhāpenti <pb ed="P" n="0.0004" />. Taṃ anupādinnakarūpakkhandho <pb ed="V" n="0.0004" />, tāni cittāni viññāṇakkhandho, taṃsampayuttā vedanā saññā saṅkhārā tayo arūpakkhandhā. Tattha sace sotāpannassa sotāpattimaggo abhāvito abhavissā, tāni pañca <pb ed="M" n="0.0004" /> cittāni chasu ārammaṇesu pariyuṭṭhānaṃ pāpuṇeyyuṃ. Sotāpattimaggo pana nesaṃ pariyuṭṭhānuppattiṃ vārayamāno setusamugghātaṃ abhabbuppattikabhāvaṃ kurumāno anupādinnakaṃ nirodheti nāma. <hi rend="bold">Sakadāgāmimaggena</hi> cattāri diṭṭhivippayuttāni dve domanassasahagatānīti oḷārikakāmarāgabyāpādavasena cha cittāni nirujjhanti. <hi rend="bold">Anāgāmimaggena</hi> aṇusahagatakāmarāgabyāpādavasena tāni eva cha cittāni nirujjhanti. <hi rend="bold">Arahattamaggena</hi> cattāri diṭṭhivippayuttāni uddhaccasahagatañcāti pañca akusalacittāni nirujjhanti. Tattha sace tesaṃ ariyānaṃ te maggā abhāvitā assu, tāni cittāni chasu ārammaṇesu pariyuṭṭhānaṃ pāpuṇeyyuṃ. Te pana tesaṃ maggā pariyuṭṭhānuppattiṃ vārayamānā setusamugghātaṃ abhabbuppattikabhāvaṃ kurumānā anupādinnakaṃ nirodhenti nāma. Evaṃ anupādinnakanirodho veditabbo.</p>

<p rend="bodytext">Sace pana sotāpannassa sotāpattimaggo abhāvito abhavissā, ṭhapetvā satta bhave anamatagge saṃsāravaṭṭe upādinnakakkhandhappavattaṃ pavatteyya. Kasmā? Tassa pavattiyā hetūnaṃ atthitāya. Tīṇi saṃyojanāni diṭṭhānusayo vicikicchānusayoti ime pana pañca kilese so maggo uppajjamānova samugghāteti. Idāni kuto sotāpannassa satta bhave ṭhapetvā anamatagge saṃsāravaṭṭe upādinnakappavattaṃ pavattissati. Evaṃ sotāpattimaggo upādinnakappavattaṃ appavattaṃ kurumāno upādinnakaṃ nirodheti nāma.</p>

<p rend="bodytext">Sace sakadāgāmissa sakadāgāmimaggo abhāvito abhavissā, ṭhapetvā dve bhave pañcasu bhavesu upādinnakappavattaṃ pavatteyya. Kasmā? Tassa pavattiyā hetūnaṃ atthitāya. Oḷārikāni kāmarāgapaṭighasaṃyojanāni oḷāriko kāmarāgānusayo paṭighānusayoti ime pana cattāro kilese so maggo uppajjamānova samugghāteti. Idāni kuto sakadāgāmissa dve bhave ṭhapetvā pañcasu bhavesu upādinnakappavattaṃ pavattissati <pb ed="P" n="0.0005" />. Evaṃ sakadāgāmimaggo upādinnakappavattaṃ appavattaṃ kurumāno upādinnakaṃ nirodheti nāma.</p>

<p rend="bodytext">Sace anāgāmissa anāgāmimaggo abhāvito abhavissā, ṭhapetvā ekaṃ bhavaṃ dutiyabhave upādinnakappavattaṃ pavatteyya. Kasmā? Tassa <pb ed="M" n="0.0005" /> pavattiyā hetūnaṃ atthitāya. Aṇusahagatāni kāmarāgapaṭighasaññojanāni aṇusahagato kāmarāgānusayo paṭighānusayoti ime pana cattāro kilese so maggo uppajjamānova samugghāteti. Idāni kuto anāgāmissa ekaṃ <pb ed="V" n="0.0005" /> bhavaṃ ṭhapetvā dutiyabhave upādinnakappavattaṃ pavattissati. Evaṃ anāgāmimaggo upādinnakappavattaṃ appavattaṃ kurumāno upādinnakaṃ nirodheti nāma.</p>

<p rend="bodytext">Sace arahato arahattamaggo abhāvito abhavissā, rūpārūpabhavesu upādinnakappavattaṃ pavatteyya. Kasmā? Tassa pavattiyā hetūnaṃ atthitāya. Rūparāgo arūparāgo māno uddhaccaṃ avijjā mānānusayo bhavarāgānusayo avijjānusayoti ime pana aṭṭha kilese so maggo uppajjamānova samugghāteti. Idāni kuto khīṇāsavassa punabbhave upādinnakappavattaṃ pavattissati? Evaṃ arahattamaggo upādinnakappavattaṃ appavattaṃ kurumāno upādinnakaṃ nirodheti nāma.</p>

<p rend="bodytext">Sotāpattimaggo cettha apāyabhavaṃ nirodheti. Sakadāgāmimaggo sugatikāmabhavekadesaṃ. Anāgāmimaggo kāmabhavaṃ. Arahattamaggo rūpārūpabhavaṃ, sabbabhavepi nirodheti evāti vadanti. Evaṃ upādinnakanirodho veditabbo.</p>

<p rend="bodytext">Tattha ‘‘abhisaṅkhāraviññāṇassa nirodhenā’’ti etena anupādinnakanirodhaṃ dasseti. ‘‘Ye uppajjeyyuṃ nāmañca rūpañca, etthete nirujjhantī’’ti iminā pana upādinnakanirodhaṃ dasseti.</p>

<p rend="bodytext">Tattha <hi rend="bold">satta bhave ṭhapetvā</hi>ti kāmabhavato kāmabhavaṃ saṃsarantassa satta bhave vajjetvā. <hi rend="bold">Anamatagge saṃsāre</hi>ti –</p>

<p rend="gatha1">‘‘Khandhānañca paṭipāṭi, dhātuāyatanāna ca;</p>

<p rend="gathalast">Abbocchinnaṃ vattamānā, ‘saṃsāro’ti pavuccatī’’ti. (visuddhi. 2.619; dha. sa. aṭṭha. nidānakathā; a. ni. aṭṭha. 2.4.199; paṭi. ma. aṭṭha. 2.1.117; itivu. aṭṭha. 14, 58; udā. aṭṭha. 39) –</p>

<p rend="unindented">Evaṃ <pb ed="P" n="0.0006" /> vaṇṇite saṃsāravaṭṭe. <hi rend="bold">Ye uppajjeyyuṃ nāmañca rūpañcā</hi>ti namanalakkhaṇaṃ catukkhandhasaṅkhātaṃ nāmañca ruppanalakkhaṇaṃ bhūtopādāyasaṅkhātaṃ rūpañca ete dhammā uppajjeyyuṃ. <hi rend="bold">Etthete nirujjhantī</hi>ti etasmiṃ sotāpattimagge ete <pb ed="M" n="0.0006" /> nāmarūpadhammā abhabbuppattikavasena nirodhaṃ gacchanti. <hi rend="bold">Sakadāgāmimaggañāṇenā</hi>ti ettha paṭisandhivasena sakiṃyeva imaṃ lokaṃ āgacchatīti sakadāgāmī <pb ed="V" n="0.0006" />, tassa maggo sakadāgāmimaggo. Tena maggena sampayuttañāṇena. <hi rend="bold">Dve bhave ṭhapetvā</hi>ti kāmadhātuyāyeva paṭisandhivasena dve bhave vajjetvā. <hi rend="bold">Pañcasu bhavesū</hi>ti tadavasiṭṭhesu pañcasu bhavesu. <hi rend="bold">Etthete nirujjhantī</hi>ti ettha sakadāgāmimagge ete dhammā vuttanayena nirujjhanti. <hi rend="bold">Ekaṃ bhavaṃ ṭhapetvā</hi>ti ukkaṭṭhavasena rūpadhātuyā vā arūpadhātuyā vā ekaṃ bhavaṃ vajjetvā. <hi rend="bold">Rūpadhātuyā vā arūpadhātuyā vā</hi>ti dutiyakabhave rūpadhātuyā ceva arūpadhātuyā ca. <hi rend="bold">Nāmañca rūpañcā</hi>ti ettha rūpabhave nāmarūpaṃ, arūpabhave nāmameva. <hi rend="bold">Etthete nirujjhantī</hi>ti ettha anāgāmimagge ete nāmarūpadhammā vuttanayena nirujjhanti.</p>

<p rend="bodytext"><hi rend="bold">Arahato</hi>ti kilesehi ārakattā ‘‘arahā’’ti laddhanāmassa khīṇāsavassa. <hi rend="bold">Anupādisesāya nibbānadhātuyā</hi>ti duvidhā hi nibbānadhātu saupādisesā ca anupādisesā ca. Tattha upādīyati ‘‘ahaṃ mamā’’ti bhusaṃ gaṇhīyatīti upādi, khandhapañcakassetaṃ adhivacanaṃ. Upādiyeva seso avasiṭṭho upādiseso, saha upādisesena vattatīti <hi rend="bold">saupādisesā</hi>. Natthettha upādisesoti <hi rend="bold">anupādisesā</hi>. Tāya anupādisesāya nibbānadhātuyā. <hi rend="bold">Parinibbāyantassā</hi>ti nirindhanassa viya jātavedassa nibbāyantassa appavattaṃ pavisantassa. <hi rend="bold">Carimaviññāṇassa nirodhenā</hi>ti ettha assāsapassāsānaṃ nirodhavasena. Tayo carimā bhavacarimo jhānacarimo cuticarimoti. Bhavesu hi kāmabhave assāsapassāsā pavattanti, rūpārūpabhavesu nappavattanti. Tasmā so <hi rend="bold">bhavacarimo</hi>. Jhānesu purimajhānattayeva pavattanti, catutthe nappavattanti. Tasmā so <hi rend="bold">jhānacarimo</hi>. Ye pana cuticittassa purato soḷasamena cittena sahuppannā, te cuticittena saha nirujjhanti. So <hi rend="bold">cuticarimo nāma. Ayaṃ idha carimoti adhippeto. Ye hi keci</hi><pb ed="P" n="0.0007" /> buddhā vā paccekabuddhā vā ariyasāvakā vā antamaso kunthakipillikaṃ upādāya sabbe bhavaṅgacitteneva abyākatena dukkhasaccena kālaṃ karonti. Tasmā <hi rend="bold">carimaviññāṇassa nirodhenā</hi>ti cuticittassa nirodhenāti attho.</p>

<p rend="bodytext"><hi rend="bold">Paññā</hi><pb ed="M" n="0.0007" /><hi rend="bold">ca sati ca nāmañcā</hi>ti etehi catunnaṃ arūpakkhandhānaṃ gahaṇaṃ paccetabbaṃ. <hi rend="bold">Rūpañcā</hi>ti etena catunnaṃ mahābhūtānaṃ catuvīsatiupādārūpānañca gahaṇaṃ paccetabbaṃ. Idāni tassa nirujjhanūpāyaṃ dassento <hi rend="bold">‘‘viññāṇassa nirodhena, etthetaṃ uparujjhatī’’</hi>ti āha. Tattha <hi rend="bold">viññāṇa</hi>nti carimaviññāṇampi abhisaṅkhāraviññāṇampi. Abhisaṅkhāraviññāṇassa pahīnanirodhena etthetaṃ uparujjhati nirujjhati dīpasikhā viya apaṇṇattikabhāvaṃ yāti, carimaviññāṇassa anuppādapaccayattā anuppādanirodhena anuppādavaseneva uparujjhatīti (dī. ni. aṭṭha. 1.499).</p>

<p rend="bodytext" n="7"><hi rend="paranum">7</hi><hi rend="dot">.</hi> Ettāvatā <pb ed="V" n="0.0007" /> ca ‘‘dukkhamassa mahabbhaya’’nti iminā pakāsitaṃ dukkhasaccaṃ, ‘‘yāni sotānī’’ti iminā samudayasaccaṃ, ‘‘paññāyete pidhīyare’’ti iminā maggasaccaṃ, ‘‘asesaṃ uparujjhatī’’ti iminā nirodhasaccanti evaṃ cattāri saccāni sutvāpi ariyabhūmiṃ anadhigato puna sekkhāsekkhapaṭipadaṃ pucchanto <hi rend="bold">‘‘ye ca saṅkhātadhammāse’’</hi>ti gāthamāha. Tattha <hi rend="bold">saṅkhātadhammā</hi>ti aniccādivasena parivīmaṃsitadhammā, arahantānametaṃ adhivacanaṃ. <hi rend="bold">Sekkhā</hi>ti sīlādīni sikkhamānā avasesā ariyapuggalā. <hi rend="bold">Puthū</hi>ti bahū sattajanā. <hi rend="bold">Tesaṃ me nipako iriyaṃ puṭṭho pabrūhī</hi>ti tesaṃ me sekkhāsekkhānaṃ nipako paṇḍito tvaṃ puṭṭho paṭipattiṃ brūhīti.</p>

<p rend="bodytext"><hi rend="bold">Tesaṃ khandhā saṅkhātā</hi>ti tesaṃ pañcakkhandhā appaṭisandhikaṃ katvā desitā, saṅkhepaṃ katvā ṭhapitā vā. Dhātuādīsupi eseva nayo. <hi rend="bold">Iriya</hi>nti payogaṃ. <hi rend="bold">Cariya</hi>nti kiriyaṃ. <hi rend="bold">Vutti</hi>nti pavattiṃ. <hi rend="bold">Ācara</hi>nti caraṇaṃ. <hi rend="bold">Gocara</hi>nti paccayaṃ. <hi rend="bold">Vihāra</hi>nti iriyāpathapavattanaṃ. <hi rend="bold">Paṭipada</hi>nti vipassanaṃ.</p>

<p rend="bodytext" n="8"><hi rend="paranum">8</hi><hi rend="dot">.</hi> Athassa bhagavā yasmā sekkhena kāmacchandanīvaraṇaṃ ādiṃ katvā sabbakilesā pahātabbā eva, tasmā <hi rend="bold">‘‘kāmesū</hi>ti <pb ed="P" n="0.0008" /> upaḍḍhagāthāya sekkhapaṭipadaṃ dasseti. Tassattho – vatthu<hi rend="bold">kāmesu</hi> kilesakāmena <hi rend="bold">nābhigijjheyya,</hi> kāyaduccaritādayo ca manaso āvilabhāvakare dhamme pajahanto <hi rend="bold">manasānāvilo siyā</hi>ti. Yasmā pana asekkho aniccādivasena sabbasaṅkhārādīnaṃ paritulitattā <hi rend="bold">kusalo</hi> sabbadhammesu kāyānupassanāsatiādīhi ca <hi rend="bold">sato</hi> sakkāyadiṭṭhiādīnaṃ bhinnattā <hi rend="bold">bhikkhu</hi>bhāvaṃ patto hutvā sabbairiyāpathesu <hi rend="bold">paribbajati,</hi> tasmā ‘‘kusalo’’ti upaḍḍhagāthāya asekkhapaṭipadaṃ dasseti.</p>

<p rend="bodytext"><hi rend="bold">Nābhigijjheyyā</hi>ti <pb ed="M" n="0.0008" /> gedhaṃ nāpajjeyya. <hi rend="bold">Na paligijjheyyā</hi>ti lobhaṃ nāpajjeyya. <hi rend="bold">Na palibundheyyā</hi>ti lobhavasena na allīyeyya.</p>

<p rend="bodytext"><hi rend="bold">Āvilakare kilese jaheyyā</hi>ti cittāluḷakare upatāpasaṅkhāte kilese jaheyya.</p>

<p rend="bodytext"><hi rend="bold">Sabbe dhammā anattā</hi>ti nibbānaṃ antokaritvā vuttaṃ. <hi rend="bold">Yaṃ kiñci samudayadhamma</hi>nti yaṃ kiñci sappaccayasabhāvaṃ.</p>

<p rend="bodytext"><hi rend="bold">Saha gāthāpariyosānā</hi>ti gāthāvasāneneva saddhiṃ. <hi rend="bold">Yete brāhmaṇena saddhiṃ ekacchandā</hi>ti ye ete <pb ed="V" n="0.0008" /> ajitamāṇavena kalyāṇachandena ekajjhāsayā. <hi rend="bold">Ekappayogā</hi>ti kāyavacīmanopayogehi ekappayogā. <hi rend="bold">Ekādhippāyā</hi>ti eko adhippāyo ruci etesanti ekādhippāyā, ekarucikāti attho. <hi rend="bold">Ekavāsanavāsitā</hi>ti atītabuddhasāsane tena saddhiṃ bhāvitabhāvanā. <hi rend="bold">Anekapāṇasahassāna</hi>nti anekesaṃ devamanussasaṅkhātānaṃ pāṇasahassānaṃ. <hi rend="bold">Virajaṃ vītamala</hi>nti rāgādirajavirahitaṃ rāgādimalavirahitañca.</p>

<p rend="bodytext"><hi rend="bold">Dhammacakkhu</hi>nti idha sotāpattimaggo adhippeto. Aññattha heṭṭhāmaggattayaṃ. Tassa uppattikāraṇadassanatthaṃ <hi rend="bold">‘‘yaṃ kiñci samudayadhammaṃ, sabbaṃ taṃ nirodhadhamma’’</hi>nti āha. Tañhi nirodhaṃ ārammaṇaṃ katvā kiccavasena evaṃ sabbasaṅkhataṃ paṭivijjhantaṃ uppajjati. <hi rend="bold">Tassa brāhmaṇassa anupādāya āsavehi cittaṃ vimuccī</hi>ti tassa ca ajitabrāhmaṇassa antevāsikasahassānañca taṇhādīhi aggahetvā kāmāsavādīhi maggakkhaṇe cittaṃ vimuccamānaṃ phalakkhaṇe vimucci. <hi rend="bold">Saha arahattappattā</hi>ti arahattappattiyā ca saheva āyasmato ajitassa ca antevāsikasahassassa ca ajinajaṭāvākacīratidaṇḍakamaṇḍaluādayo <pb ed="P" n="0.0009" /> antaradhāyiṃsu. Sabbeva iddhimayapattacīvaradharā dvaṅgulakesā ehibhikkhū hutvā bhagavantaṃ namassamānā pañjalikā nisīdiṃsu. Pāḷiyaṃ pana ajitattherova paññāyati. Tattha <hi rend="bold">anvatthapaṭipattiyā</hi>ti sayaṃ paccāsīsitaladdhapaṭipattiyā, nibbānaladdhabhāvenāti attho. Sesaṃ sabbattha pākaṭameva. Evaṃ bhagavā arahattanikūṭena desanaṃ niṭṭhāpesīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Ajitamāṇavasuttaniddesavaṇṇanā niṭṭhitā.</p>

<p rend="subhead">2. Tissametteyyamāṇavasuttaniddesavaṇṇanā</p>

<p rend="bodytext" n="9"><hi rend="paranum">9</hi><hi rend="dot">.</hi> Dutiye <pb ed="P" n="0.0010" /><pb ed="M" n="0.0009" /> tissametteyyasuttaniddese – <hi rend="bold">kodha santusito</hi>ti niṭṭhite pana ajitasutte ‘‘kathaṃ lokaṃ avekkhantaṃ, maccurājā na passatī’’ti (su. ni. 1124; cūḷani. mogharājamāṇavapucchā 143) evaṃ mogharājā pucchituṃ ārabhi. ‘‘Na tāvassa indriyāni paripākaṃ gatānī’’ti ñatvā bhagavā ‘‘tiṭṭha tvaṃ, mogharāja, añño pucchatū’’ti paṭikkhipi. Tato tissametteyyo attano saṃsayaṃ pucchanto <hi rend="bold">‘‘kodhā</hi>ti gāthamāha. Tattha <hi rend="bold">kodha santusito</hi>ti ko idha satto tuṭṭho. <hi rend="bold">Iñjitā</hi>ti taṇhādiṭṭhivipphanditāni. <hi rend="bold">Ubhantamabhiññāyā</hi>ti ubho ante abhijānitvā. <hi rend="bold">Mantā na lippatī</hi>ti paññāya na lippati.</p>

<p rend="bodytext"><hi rend="bold">Paripuṇṇasaṅkappo</hi>ti <pb ed="V" n="0.0009" /> nekkhammādivitakkehi paripuṇṇasaṅkappattā paripuṇṇamanoratho.</p>

<p rend="bodytext"><hi rend="bold">Taṇhiñjita</hi>nti taṇhāya calitaṃ. <hi rend="bold">Diṭṭhiñjitā</hi>dīsupi eseva nayo. <hi rend="bold">Kāmiñjita</hi>nti kilesakāmehi iñjitaṃ phanditaṃ. ‘‘Kammiñjita’’ntipi pāṭho, taṃ na sundaraṃ.</p>

<p rend="bodytext">Mahanto purisoti <hi rend="bold">mahāpuriso</hi>. Uttamo purisoti <hi rend="bold">aggapuriso</hi>. Padhāno purisoti <hi rend="bold">seṭṭhapuriso</hi>. Alāmako purisoti <hi rend="bold">visiṭṭhapuriso</hi>. Jeṭṭhako purisoti <hi rend="bold">pāmokkhapuriso</hi>. Na heṭṭhimako purisoti <hi rend="bold">uttamapuriso</hi>. Purisānaṃ koṭippatto purisoti <hi rend="bold">padhānapuriso</hi>. Sabbesaṃ icchito purisoti <hi rend="bold">pavarapuriso</hi>.</p>

<p rend="bodytext"><hi rend="bold">Sibbinimaccagā</hi>ti taṇhaṃ atiagā, atikkamitvā ṭhito. <hi rend="bold">Upaccagā</hi>ti bhusaṃ atiagā.</p>

<p rend="bodytext" n="10"><hi rend="paranum">10</hi><hi rend="dot">.</hi> Tassetamatthaṃ bhagavā byākaronto <hi rend="bold">‘‘kāmesū’’</hi>ti gāthādvayamāha. Tattha <hi rend="bold">kāmesu brahmacariyavā</hi>ti kāmanimittaṃ brahmacariyavā, kāmesu ādīnavaṃ disvā maggabrahmacariyena samannāgatoti vuttaṃ hoti. Ettāvatā santusitataṃ dasseti. ‘‘Vītataṇho’’tiādīhi aniñjitataṃ. Tattha <hi rend="bold">saṅkhāya nibbuto</hi>ti aniccādivasena dhamme vīmaṃsitvā rāgādinibbānena nibbuto.</p>

<p rend="bodytext"><hi rend="bold">Asaddhammasamāpattiyā</hi>ti <pb ed="P" n="0.0011" /><pb ed="M" n="0.0010" /> nīcadhammasamāyogato. <hi rend="bold">Āratī</hi>ti ārakā ramanaṃ. <hi rend="bold">Viratī</hi>ti tāya vinā ramanaṃ. <hi rend="bold">Paṭiviratī</hi>ti paṭinivattitvā tāya vinā ramanaṃ. <hi rend="bold">Veramaṇī</hi>ti veravināsanaṃ. <hi rend="bold">Akiriyā</hi>ti kiriyāpacchindanaṃ. <hi rend="bold">Akaraṇa</hi>nti karaṇaparicchindanaṃ. <hi rend="bold">Anajjhāpattī</hi>ti anāpajjanatā. <hi rend="bold">Velāanatikkamo</hi>ti sīmāanatikkamo. Sesaṃ tattha tattha vuttanayattā pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi. Desanāpariyosāne ayampi brāhmaṇo arahatte patiṭṭhāsi saddhiṃ antevāsikasahassena, aññesañca anekasahassānaṃ dhammacakkhuṃ udapādi. Sesaṃ pubbasadisameva.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Tissametteyyamāṇavasuttaniddesavaṇṇanā niṭṭhitā.</p>

<p rend="subhead">3. Puṇṇakamāṇavasuttaniddesavaṇṇanā</p>

<p rend="bodytext" n="12"><hi rend="paranum">12</hi><hi rend="dot">.</hi> Tatiye <pb ed="V" n="0.0010" /><pb ed="P" n="0.0012" /> puṇṇakasuttaniddese – <hi rend="bold">aneja</hi>nti idampi purimanayeneva mogharājānaṃ paṭikkhipitvā vuttaṃ. Tattha <hi rend="bold">mūladassāvi</hi>nti akusalamūlādidassāviṃ. <hi rend="bold">Isayo</hi>ti isināmakā jaṭilā. <hi rend="bold">Yañña</hi>nti deyyadhammaṃ. <hi rend="bold">Akappayiṃsū</hi>ti pariyesiṃsu.</p>

<p rend="bodytext"><hi rend="bold">Hetudassāvī</hi>tiādīni sabbāni kāraṇavevacanāneva. Kāraṇañhi yasmā attano phalatthāya hinoti pavattati, tasmā <hi rend="bold">hetū</hi>ti vuccati. Yasmā taṃ phalaṃ nideti ‘handa, gaṇhatha na’nti appeti viya, tasmā <hi rend="bold">nidāna</hi>nti vuccati. <hi rend="bold">Sambhavadassāvī</hi>tiādīni pañca padāni heṭṭhā dassitanayāni eva. Yasmā taṃ paṭicca eti pavattati, tañca phalaṃ tato samudeti uppajjati, tasmā <hi rend="bold">paccayo</hi>ti ca <hi rend="bold">samudayo</hi>ti ca vuccati.</p>

<p rend="bodytext"><hi rend="bold">Yā vā panaññāpi kāci sugatiyo</hi>ti catuapāyavinimuttakā uttaramātādayo appesakkhā kapaṇamanussā ca dullabhaghāsacchādanā dukkhapīḷitā veditabbā. <hi rend="bold">Yā vā panaññāpi kāci duggatiyo</hi>ti yamarājanāgasupaṇṇapetamahiddhikādayo paccetabbā. <hi rend="bold">Attabhāvābhinibbattiyā</hi>ti tīsu ṭhānesu <pb ed="M" n="0.0011" /> paṭisandhivasena attabhāvapaṭilābhatthāya. <hi rend="bold">Jānātī</hi>ti sabbaññutaññāṇena jānāti. <hi rend="bold">Passatī</hi>ti samantacakkhunā passati.</p>

<p rend="bodytext"><hi rend="bold">Akusalā</hi>ti akosallasambhūtā. Akusalaṃ bhajantīti <hi rend="bold">akusalabhāgiyā</hi>. Akusalapakkhe bhavāti <hi rend="bold">akusalapakkhikā</hi>. Sabbe te avijjā mūlaṃ kāraṇaṃ etesanti <hi rend="bold">avijjāmūlakā</hi>. Avijjāya samosaranti sammā osaranti gacchantīti <hi rend="bold">avijjāsamosaraṇā. Avijjāsamugghātā</hi>ti arahattamaggena avijjāya hatāya. <hi rend="bold">Sabbe te samugghātaṃ gacchantī</hi>ti vuttappakārā akusaladhammā, te sabbe hatabhāvaṃ pāpuṇanti.</p>

<p rend="bodytext"><hi rend="bold">Appamādamūlakā</hi>ti satiavippavāso appamādo mūlaṃ kāraṇaṃ etesanti appamādamūlakā. Appamādesu sammā osaranti gacchantīti <hi rend="bold">appamādasamosaraṇā. Appamādo tesaṃ</hi><pb ed="P" n="0.0013" /> dhammānaṃ aggamakkhāyatī<hi rend="bold">ti sayaṃ kāmāvacaropi samāno catubhūmakadhammānaṃ patiṭṭhābhāvena aggo nāma jāto.</hi></p>

<p rend="bodytext"><hi rend="bold">Alamatto</hi>ti samatthacitto. <hi rend="bold">Mayā pucchita</hi>nti mayā puṭṭhaṃ. <hi rend="bold">Vahassetaṃ bhāra</hi>nti etaṃ ābhatabhāraṃ <pb ed="V" n="0.0011" /> vahassu. <hi rend="bold">Ye keci isipabbajjaṃ pabbajitā</hi>. ‘‘Isipabbajjā pabbajitā’’tipi pāṭho.</p>

<p rend="bodytext"><hi rend="bold">Ājīvakasāvakānaṃ ājīvakā devatā</hi>ti ye ājīvakavacanaṃ suṇanti sussusanti, te ājīvakasāvakā, tesaṃ ājīvakasāvakānaṃ. Ājīvakā ca tesaṃ deyyadhammaṃ paṭiggaṇhanti, te eva ājīvakā devatā. Evaṃ sabbattha. <hi rend="bold">Ye yesaṃ dakkhiṇeyyā</hi>ti ye ājīvakādayo disāpariyosānā yesaṃ khattiyādīnaṃ deyyadhammānucchavikā. <hi rend="bold">Te tesaṃ devatā</hi>ti te ājīvakādayo tesaṃ khattiyādīnaṃ devatā.</p>

<p rend="bodytext"><hi rend="bold">Yepi yaññaṃ esantī</hi>ti deyyadhammaṃ icchanti. <hi rend="bold">Gavesantī</hi>ti olokenti. <hi rend="bold">Pariyesantī</hi>ti uppādenti. <hi rend="bold">Yaññā vā ete puthū</hi>ti yaññā eva vā ete puthukā. <hi rend="bold">Yaññayājakā vā ete puthū</hi>ti deyyadhammassa yājanakā eva vā ete puthukā. <hi rend="bold">Dakkhiṇeyyā vā ete puthū</hi>ti deyyadhammānucchavikā eva vā ete puthukā. Te vitthārato dassetuṃ <hi rend="bold">‘‘kathaṃ yaññā vā ete puthū’’</hi>tiādinā nayena vitthārena dasseti.</p>

<p rend="bodytext" n="13"><hi rend="paranum">13</hi><hi rend="dot">.</hi><hi rend="bold">Āsīsamānā</hi>ti <pb ed="M" n="0.0012" /> rūpādīni patthayamānā. <hi rend="bold">Itthatta</hi>nti itthabhāvañca patthayamānā, manussādibhāvaṃ icchantāti vuttaṃ hoti. <hi rend="bold">Jaraṃ sitā</hi>ti jaraṃ nissitā. Jarāmukhena cettha sabbaṃ vaṭṭadukkhaṃ vuttaṃ. Tena vaṭṭadukkhanissitā tato aparimuccamānāyeva kappayiṃsūti dīpeti.</p>

<p rend="bodytext"><hi rend="bold">Rūpapaṭilābhaṃ āsīsamānā</hi>ti vaṇṇāyatanasampattilābhaṃ patthayamānā. <hi rend="bold">Saddā</hi>dīsupi eseva nayo. <hi rend="bold">Khattiyamahāsālakule attabhāvapaṭilābha</hi>nti sārappatte khattiyānaṃ mahāsālakule attabhāvalābhaṃ paṭisandhiṃ patthayamānā. <hi rend="bold">Brāhmaṇamahāsālakulā</hi>dīsupi eseva nayo. <hi rend="bold">Brahmakāyikesu devesū</hi>ti ettha pubbabhavaṃ sandhāya vuttaṃ. <hi rend="bold">Etthā</hi>ti khattiyakulādīsu.</p>

<p rend="bodytext"><hi rend="bold">Jarānissitā</hi>ti jaraṃ assitā. <hi rend="bold">Byādhinissitā</hi>tiādīsupi <pb ed="P" n="0.0014" /> eseva nayo. Etehi sabbaṃ vaṭṭadukkhaṃ pariyādiyitvā dassitaṃ hoti.</p>

<p rend="bodytext" n="14"><hi rend="paranum">14</hi><hi rend="dot">.</hi><hi rend="bold">Kaccisu te bhagavā yaññapathe appamattā, atāru jātiñca jarañca mārisā</hi>ti ettha yañño eva yaññapatho. Idaṃ vuttaṃ hoti – kacci te yaññe appamattā hutvā yaññaṃ kappayantā vaṭṭadukkhamuttariṃsūti.</p>

<p rend="bodytext"><hi rend="bold">Yepi</hi><pb ed="V" n="0.0012" /><hi rend="bold">yaññaṃ denti yajantī</hi>ti deyyadhammadānavasena yajanti. <hi rend="bold">Pariccajantī</hi>ti vissajjenti.</p>

<p rend="bodytext" n="15"><hi rend="paranum">15</hi><hi rend="dot">.</hi><hi rend="bold">Āsīsantī</hi>ti rūpapaṭilābhādayo patthenti. <hi rend="bold">Thomayantī</hi>ti ‘‘suciṃ dinna’’ntiādinā nayena yaññādīni pasaṃsanti. <hi rend="bold">Abhijappantī</hi>ti rūpādipaṭilābhāya vācaṃ gīranti. <hi rend="bold">Juhantī</hi>ti denti. <hi rend="bold">Kāmābhijappanti paṭicca lābha</hi>nti rūpādilābhaṃ paṭicca punappunaṃ kāme eva abhijappanti, ‘‘aho vata amhākampi siyyu’’nti vadanti, taṇhañca tattha vaḍḍhentīti vuttaṃ hoti. <hi rend="bold">Yājayogā</hi>ti yāgādhimuttā. <hi rend="bold">Bhavarāgarattā</hi>ti evamimehi āsīsanādīhi bhavarāgeneva rattā, bhavarāgarattā vā hutvā etāni āsīsanādīni karontā <hi rend="bold">nātariṃsu</hi> jātiādivaṭṭadukkhaṃ na uttariṃsu.</p>

<p rend="bodytext"><hi rend="bold">Yaññaṃ vā thomentī</hi>ti dānaṃ vā vaṇṇenti. <hi rend="bold">Phalaṃ vā</hi>ti rūpādipaṭilābhaṃ. <hi rend="bold">Dakkhiṇeyye vā</hi>ti jātisampannādīsu. <hi rend="bold">Suciṃ dinna</hi>nti suciṃ katvā dinnaṃ. <hi rend="bold">Manāpa</hi>nti manavaḍḍhanakaṃ. <hi rend="bold">Paṇīta</hi>nti ojavantaṃ. <hi rend="bold">Kālenā</hi>ti tattha tattha sampattakāle <pb ed="M" n="0.0013" />. <hi rend="bold">Kappiya</hi>nti akappiyaṃ vajjetvā dinnaṃ. <hi rend="bold">Anavajja</hi>nti niddosaṃ. <hi rend="bold">Abhiṇha</hi>nti punappunaṃ. <hi rend="bold">Dadaṃ cittaṃ pasādita</hi>nti dadato muñcanacittaṃ pasāditanti. <hi rend="bold">Thomenti kittentī</hi>ti guṇaṃ pākaṭaṃ karonti. <hi rend="bold">Vaṇṇentī</hi>ti vaṇṇaṃ bhaṇanti. <hi rend="bold">Pasaṃsantī</hi>ti pasādaṃ pāpenti.</p>

<p rend="bodytext"><hi rend="bold">Ito nidāna</hi>nti ito manussalokato dinnakāraṇā. <hi rend="bold">Ajjhāyakā</hi>ti mante parivattentā. <hi rend="bold">Mantadharā</hi>ti mante dhārentā. <hi rend="bold">Tiṇṇaṃ vedāna</hi>nti iruvedayajuvedasāmavedānaṃ. Oṭṭhapahaṭakaraṇavasena pāraṃ gatāti <hi rend="bold">pāragū</hi>. Saha nighaṇḍunā ca keṭubhena ca <hi rend="bold">sanighaṇḍukeṭubhānaṃ. Nighaṇḍū</hi>ti nighaṇḍurukkhādīnaṃ vevacanappakāsakaṃ satthaṃ. <hi rend="bold">Keṭubha</hi>nti kiriyākappavikappo kavīnaṃ upakārāvahaṃ satthaṃ <pb ed="P" n="0.0015" />. Saha akkharappabhedena <hi rend="bold">sākkharappabhedānaṃ. Akkharappabhedo</hi>ti sikkhā ca nirutti ca. <hi rend="bold">Itihāsapañcamāna</hi>nti āthabbaṇavedaṃ catutthaṃ katvā ‘‘itiha āsa, itiha āsā’’ti īdisavacanapaṭisaṃyuttapurāṇakathāsaṅkhāto itihāso pañcamo etesanti itihāsapañcamā, tesaṃ itihāsapañcamānaṃ vedānaṃ.</p>

<p rend="bodytext">Padaṃ tadavasesañca byākaraṇaṃ adhiyanti, vedenti vāti <hi rend="bold">padakā veyyākaraṇā. Lokāyataṃ</hi> vuccati vitaṇḍavādasatthaṃ. <hi rend="bold">Mahāpurisalakkhaṇa</hi>nti mahāpurisānaṃ buddhādīnaṃ lakkhaṇadīpakaṃ dvādasasahassaganthappamāṇaṃ satthaṃ. Yattha soḷasasahassagāthāpadaparimāṇā buddhamantā nāma ahesuṃ. Yesaṃ vasena ‘‘iminā lakkhaṇena samannāgatā buddhā nāma honti, iminā paccekabuddhā, aggasāvakā <pb ed="V" n="0.0013" />, asītimahāsāvakā (theragā. aṭṭha. 2.1288), buddhamātā, buddhapitā, aggupaṭṭhāko, aggupaṭṭhāyikā, rājā cakkavattī’’ti ayaṃ viseso ñāyati. <hi rend="bold">Anavayā</hi>ti imesu lokāyatamahāpurisalakkhaṇesu anūnā paripūrakārino, avayā na hontīti vuttaṃ hoti. Avayā nāma ye tāni atthato ca ganthato ca sandhāretuṃ na sakkonti. <hi rend="bold">Vītarāgā</hi>ti pahīnarāgā. Etena arahattaphalaṭṭhā vuttā. <hi rend="bold">Rāgavinayāya vā paṭipannā</hi>ti etena arahattamaggaṭṭhā. <hi rend="bold">Vītadosā</hi>ti anāgāmiphalaṭṭhā. <hi rend="bold">Dosavinayāya vā paṭipannā</hi>ti etena anāgāmimaggaṭṭhā. <hi rend="bold">Vītamohā</hi>ti arahattaphalaṭṭhā. <hi rend="bold">Mohavinayāya vā paṭipannā</hi>ti arahattamaggaṭṭhā. <hi rend="bold">Sīlasamādhipaññāvimuttisampannā</hi>ti <pb ed="M" n="0.0014" /> etehi catūhi lokiyalokuttaramissakehi sīlādīhi sampannā. <hi rend="bold">Vimuttiñāṇadassanasampannā</hi>ti etena paccavekkhaṇañāṇasampannā vuttāti ñātabbaṃ, tañca kho lokiyameva. <hi rend="bold">Abhijappantī</hi>ti patthenti. <hi rend="bold">Jappantī</hi>ti paccāsīsanti. <hi rend="bold">Pajappantī</hi>ti atīva paccāsīsanti. <hi rend="bold">Yājayogesu yuttā</hi>ti anuyoge deyyadhamme diyyamāne abhiyogavasena yuttā.</p>

<p rend="bodytext" n="16"><hi rend="paranum">16</hi><hi rend="dot">.</hi><hi rend="bold">Atha ko carahī</hi>ti atha idāni ko añño atāri.</p>

<p rend="bodytext" n="17"><hi rend="paranum">17</hi><hi rend="dot">.</hi><hi rend="bold">Saṅkhāyā</hi>ti ñāṇena vīmaṃsitvā. <hi rend="bold">Paroparānī</hi>ti parāni ca oparāni ca, parattabhāvasakattabhāvādīni parāni ca oparāni cāti vuttaṃ hoti. <hi rend="bold">Vidhūmo</hi>ti kāyaduccaritādidhūmavirahito <pb ed="P" n="0.0016" />. <hi rend="bold">Anīgho</hi>ti rāgādiīghavirahito. <hi rend="bold">Atāri so</hi>ti so evarūpo arahā jātijaraṃ atāri.</p>

<p rend="bodytext"><hi rend="bold">Sakarūpā</hi>ti attano rūpā. <hi rend="bold">Pararūpā</hi>ti paresaṃ rūpā. <hi rend="bold">Kāyaduccaritaṃ vidhūmita</hi>nti tividhakāyaduccaritaṃ vidhūmaṃ kataṃ. <hi rend="bold">Vidhamita</hi>nti nāsitaṃ.</p>

<p rend="bodytext"><hi rend="bold">Māno hi te, brāhmaṇa, khāribhāro</hi>ti yathā khāribhāro khandhena vayhamāno upariṭṭhitopi akkantakkantaṭṭhānaṃ pathaviyā saddhiṃ phasseti viya, evaṃ jātigottakulādīni mānavatthūni nissāya ussāpito māno, tattha tattha issaṃ uppādento catūsu apāyesu saṃsīdāpeti. Tenāha – ‘‘māno hi te, brāhmaṇa, khāribhāro’’ti. <hi rend="bold">Kodho dhūmo</hi>ti tava ñāṇaggissa upakkilesaṭṭhena kodho dhūmo. Tena hi te upakkiliṭṭho ñāṇaggi na virocati. <hi rend="bold">Bhasmani mosavajja</hi>nti nirojaṭṭhena musāvādo chārikā nāma. Yathā hi chārikāya paṭicchanno aggi na jotati, evaṃ te musāvādena paṭicchannaṃ ñāṇanti dasseti. <hi rend="bold">Jivhā sujā</hi>ti yathā tuyhaṃ suvaṇṇarajatalohakaṭṭhamattikāsu aññataramayā yāgayajanatthāya sujā hoti, evaṃ mayhaṃ dhammayāgayajanatthāya <pb ed="V" n="0.0014" /> pahutajivhā sujāti vadati. Yathā tuyhaṃ nadītīre yajanaṭṭhānaṃ, evaṃ dhammayāgayajanaṭṭhānaṭṭhena <hi rend="bold">hadayaṃ jotiṭṭhānaṃ. Attā</hi>ti cittaṃ.</p>

<p rend="bodytext"><hi rend="bold">Jātī</hi>ti jāyanakavasena jāti. Idamettha sabhāvapaccattaṃ. Sañjāyanavasena <hi rend="bold">sañjāti,</hi> upasaggena padaṃ vaḍḍhitaṃ. Okkamanavasena <hi rend="bold">okkanti</hi>. Jāyanaṭṭhena <pb ed="M" n="0.0015" /> vā <hi rend="bold">jāti</hi>. Sā aparipuṇṇāyatanavasena yuttā. Sañjāyanaṭṭhena sañjāti. Sā paripuṇṇāyatanavasena yuttā. Okkamanaṭṭhena <hi rend="bold">okkanti</hi>. Sā aṇḍajajalābujavasena yuttā. Te hi aṇḍakosañca vatthikosañca okkamanti pavisanti okkamantā pavisantā viya paṭisandhiṃ gaṇhanti. Abhinibbattanaṭṭhena <hi rend="bold">abhinibbatti</hi>. Sā saṃsedajaopapātikavasena yuttā. Te hi pākaṭā eva hutvā nibbattanti. Ayaṃ tāva sammutikathā.</p>

<p rend="bodytext">Idāni paramatthakathā hoti. Khandhā eva hi paramatthato pātubhavanti, na sattā. Tattha ca <hi rend="bold">khandhāna</hi>nti ekavokārabhave ekassa, catuvokārabhave catunnaṃ, pañcavokārabhave <pb ed="P" n="0.0017" /> pañcannampi gahaṇaṃ veditabbaṃ. <hi rend="bold">Pātubhāvo</hi>ti uppatti. <hi rend="bold">Āyatanāna</hi>nti ettha tatra tatra upapajjamānāyatanānaṃ saṅgaho veditabbo. <hi rend="bold">Paṭilābho</hi>ti santatiyā pātubhāvoyeva. Pātubhavantāneva hi tāni paṭiladdhāni nāma honti. Sā panesā tattha tattha bhave paṭhamābhinibbattilakkhaṇā jāti, niyyātanarasā, atītabhavato idha ummujjanapaccupaṭṭhānā, phalavasena dukkhavicittatāpaccupaṭṭhānā vā.</p>

<p rend="bodytext"><hi rend="bold">Jarā</hi>ti sabhāvapaccattaṃ. <hi rend="bold">Jīraṇatā</hi>ti ākārabhāvaniddeso. <hi rend="bold">Khaṇḍicca</hi>ntiādayo tayo kālātikkame kiccaniddesā, pacchimā dve pakatiniddesā. Ayañhi <hi rend="bold">jarā</hi>ti iminā padena sabhāvato dīpitā. Tenassā idaṃ sabhāvapaccattaṃ. <hi rend="bold">Jīraṇatā</hi>ti iminā ākārato, tenassāyaṃ ākāraniddeso. <hi rend="bold">Khaṇḍicca</hi>nti iminā kālātikkame dantanakhānaṃ khaṇḍitabhāvakaraṇakiccato. <hi rend="bold">Pālicca</hi>nti iminā kesalomānaṃ palitabhāvakaraṇakiccato. <hi rend="bold">Valittacatā</hi>ti iminā maṃsaṃ milāpetvā tace valibhāvakaraṇakiccato. Tenassā ime khaṇḍiccantiādayo tayo kālātikkame kiccaniddesā. Tehi imesaṃ vikārānaṃ dassanavasena pākaṭībhūtā pākaṭajarā dassitā. Yatheva hi udakassa vā vātassa vā aggino vā tiṇarukkhādīnaṃ saṃbhaggapalibhaggatāya vā jhāmatāya vā gatamaggo pākaṭo hoti, na ca so gatamaggo tāneva udakādīni, evameva jarāya dantādīnaṃ khaṇḍiccādivasena gatamaggo pākaṭo, cakkhuṃ ummīletvāpi gayhati, na ca khaṇḍiccādīneva jarā. Na hi jarā cakkhuviññeyyā hoti.</p>

<p rend="bodytext"><hi rend="bold">Āyuno</hi><pb ed="V" n="0.0015" /><pb ed="M" n="0.0016" /><hi rend="bold">saṃhāni indriyānaṃ paripāko</hi>ti imehi pana padehi kālātikkameyeva abhibyattāya āyukkhayacakkhādiindriyaparipākasaṅkhātāya pakatiyā dīpitā, tenassime pacchimā dve pakatiniddesāti veditabbā. Tattha yasmā jaraṃ pattassa āyu hāyati, tasmā jarā ‘‘āyuno saṃhānī’’ti phalūpacārena vuttā. Yasmā ca daharakāle suppasannāni sukhumampi attano visayaṃ sukheneva gaṇhanasamatthāni cakkhādīni indriyāni jaraṃ pattassa paripakkāni āluḷitāni avisadāni, oḷārikampi attano visayaṃ gahetuṃ asamatthāni honti. Tasmā ‘‘indriyānaṃ paripāko’’ti phalūpacāreneva vuttā.</p>

<p rend="bodytext">Sā panesā evaṃ niddiṭṭhā sabbāpi jarā pākaṭā paṭicchannāti <pb ed="P" n="0.0018" /> duvidhā hoti. Tattha dantādīsu khaṇḍādibhāvadassanato rūpadhammesu jarā <hi rend="bold">pākaṭajarā</hi> nāma. Arūpadhammesu pana jarā tādisassa vikārassa adassanato <hi rend="bold">paṭicchannajarā</hi> nāma. Tattha yvāyaṃ khaṇḍādibhāvo dissati, so tādisānaṃ dantādīnaṃ suviññeyyattā vaṇṇoyeva. Tañca cakkhunā disvā manodvārena cintetvā ‘‘ime dantā jarāya pahaṭā’’ti jaraṃ jānāti. Udakaṭṭhāne baddhāni gosiṅgādīni oloketvā heṭṭhā udakassa atthibhāvajānanaṃ viya.</p>

<p rend="bodytext">Puna avīci savīcīti evampi ayaṃ jarā duvidhā hoti. Tattha maṇikanakarajatapavāḷacandasūriyādīnaṃ mandadasakādīsu pāṇīnaṃ viya ca pupphaphalapallavādīsu apāṇīnaṃ viya ca antarantarā vaṇṇavisesādīnaṃ dubbiññeyyattā jarā <hi rend="bold">avīcijarā</hi> nāma, nirantarajarāti attho. Tato aññesu pana yathāvuttesu antarantarā vaṇṇavisesādīnaṃ suviññeyyattā jarā <hi rend="bold">savīcijarā</hi> nāma.</p>

<p rend="bodytext">Tattha savīcijarā upādinnakaanupādinnakavasena evaṃ dīpetabbā – daharakumārakānañhi paṭhamameva khīradantā nāma uṭṭhahanti, na te thirā. Tesu pana patitesu puna dantā uṭṭhahanti, te paṭhamameva setā honti, jarāvātena pana pahaṭakāle kāḷakā honti. Kesā pana paṭhamameva tambāpi honti kāḷakāpi setakāpi. Chavi pana salohitakā hoti. Vaḍḍhantānaṃ vaḍḍhantānaṃ odātānaṃ odātabhāvo, kāḷakānaṃ kāḷakabhāvo paññāyati. Jarāvātena pahaṭakāle ca valiṃ gaṇhāti. Sabbampi sassaṃ vapitakāle setaṃ hoti, pacchā nīlaṃ. Jarāvātena pana pahaṭakāle paṇḍaraṃ <pb ed="M" n="0.0017" /> hoti. Ambaṅkurenāpi dīpetuṃ vaṭṭati eva. Sā panesā khandhaparipākalakkhaṇā jarā, maraṇūpanayanarasā, yobbanavināsapaccupaṭṭhānā. Sesaṃ sabbattha pākaṭameva. Evaṃ bhagavā idampi suttaṃ arahattanikūṭeneva desesi, desanāpariyosāne ayampi brāhmaṇo <pb ed="V" n="0.0016" /> arahatte patiṭṭhāsi saddhiṃ antevāsikasahassena. Aññesañca anekasahassānaṃ dhammacakkhuṃ udapādi. Sesaṃ vuttasadisameva.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Puṇṇakamāṇavasuttaniddesavaṇṇanā niṭṭhitā.</p>

<p rend="subhead">4. Mettagūmāṇavasuttaniddesavaṇṇanā</p>

<p rend="bodytext" n="18"><hi rend="paranum">18</hi><hi rend="dot">.</hi> Catutthe <pb ed="P" n="0.0019" /> mettagūsutte – <hi rend="bold">maññāmi taṃ vedagū bhāvitatta</hi>nti ‘‘ayaṃ vedagū’’ti ca ‘‘bhāvitatto’’ti ca evaṃ taṃ maññāmi.</p>

<p rend="bodytext"><hi rend="bold">Aparitto</hi>ti na appo. <hi rend="bold">Mahanto</hi>ti na khuddako. <hi rend="bold">Gambhīro</hi>ti na uttāno. <hi rend="bold">Appameyyo</hi>ti minituṃ na sakkuṇeyyo. <hi rend="bold">Duppariyogāḷho</hi>ti avagāhituṃ otarituṃ dukkho. <hi rend="bold">Bahuratano sāgarūpamo</hi>ti bahūnaṃ dhammaratanānaṃ ākarattā anekavidharatanasampanno mahāsamuddo viya bahuratano sāgarasadiso.</p>

<p rend="bodytext"><hi rend="bold">Na maṅku hotī</hi>ti na vikuṇitamukho hoti. <hi rend="bold">Appatiṭṭhitacitto</hi>ti dosavasena na ghanībhūtacitto. <hi rend="bold">Alīnamanaso</hi>ti na saṅkucitacitto. <hi rend="bold">Abyāpannacetaso</hi>ti na pūticitto.</p>

<p rend="bodytext"><hi rend="bold">Diṭṭhe diṭṭhamatto</hi>ti cakkhuvisaye rūpārammaṇe diṭṭhamattoyeva taṃ ārammaṇaṃ bhavissati, kattā vā kāretā vā natthi. Yaṃ cakkhunā diṭṭhaṃ vaṇṇāyatanameva. <hi rend="bold">Sutā</hi>dīsupi eseva nayo. Api ca <hi rend="bold">diṭṭhe</hi>ti dassanayogena vaṇṇāyatanaṃ, savanayogena saddāyatanaṃ, mutayogena ghānajivhākāyāyatanāni dasseti. Ghānassa gandhāyatanaṃ, jivhāya rasāyatanaṃ, kāyassa pathavī tejo vāyūti phoṭṭhabbāyatanaṃ, viññātayogena dhammāyatanaṃ dasseti. <hi rend="bold">Diṭṭhe anūpayo</hi>ti cakkhuviññāṇena diṭṭhe rāgūpayavirahito. <hi rend="bold">Anapāyo</hi>ti kodhavirahito appaṭigho <pb ed="M" n="0.0018" />. <hi rend="bold">Anissito</hi>ti taṇhāya anallīno. <hi rend="bold">Appaṭibaddho</hi>ti mānena na baddho. <hi rend="bold">Vippamutto</hi>ti sabbārammaṇato mutto. <hi rend="bold">Visaññutto</hi>ti kilesehi viyutto hutvā ṭhito.</p>

<p rend="bodytext"><hi rend="bold">Saṃvijjati bhagavato cakkhū</hi>ti buddhassa bhagavato pakatimaṃsacakkhu <pb ed="P" n="0.0020" /> upalabbhati. <hi rend="bold">Passatī</hi>ti <pb ed="V" n="0.0017" /> dakkhati oloketi. <hi rend="bold">Cakkhunā rūpa</hi>nti cakkhuviññāṇena rūpārammaṇaṃ. <hi rend="bold">Chandarāgo</hi>ti taṇhāchando.</p>

<p rend="bodytext"><hi rend="bold">Dantaṃ nayanti samiti</hi>nti uyyānakīḷāmaṇḍalādīsu hi mahājanamajjhaṃ gacchantā dantameva goṇaṃ vā dantaṃ assājānīyaṃ vā yāne yojetvā nayanti. <hi rend="bold">Rājā</hi>ti tathārūpāneva ṭhānāni gacchanto rājāpi dantameva abhiruhati. <hi rend="bold">Manussesū</hi>ti manussesupi catūhi ariyamaggehi danto nibbisevanova seṭṭho. <hi rend="bold">Yotivākya</hi>nti evarūpaṃ atikkammavacanaṃ punappunaṃ vuccamānampi titikkhati nappatippharati na vihaññati, evarūpo danto seṭṭhoti attho.</p>

<p rend="bodytext"><hi rend="bold">Assatarā</hi>ti vaḷavāya gadrabhena jātā. <hi rend="bold">Ājānīyā</hi>ti yaṃ assadammasārathi kāraṇaṃ kāreti, tassa khippaṃ jānanasamatthā. <hi rend="bold">Sindhavā</hi>ti sindhavaraṭṭhe jātā assā. <hi rend="bold">Mahānāgā</hi>ti kuñjarasaṅkhātā mahāhatthino. <hi rend="bold">Attadanto</hi>ti ete assatarā vā sindhavā vā kuñjarā vā dantāva, na adantā. Yo pana catumaggasaṅkhātena attano dantatāya attadanto nibbisevano, ayaṃ tatopi varaṃ, sabbehipi etehi uttaritaroti attho.</p>

<p rend="bodytext"><hi rend="bold">Na hi etehi yānehī</hi>ti yāni etāni hatthiyānādīni uttamayānāni, etehi yānehi koci puggalo supinantenapi agatapubbattā ‘‘agata’’nti saṅkhātaṃ nibbānadisaṃ tathā na gaccheyya. Yathā pubbabhāge indriyadamena dantena, aparabhāge ariyamaggabhāvanāya sudantena danto nibbisevano sappañño puggalo taṃ agatapubbaṃ disaṃ gacchati, dantabhūmiṃ pāpuṇāti, tasmā attadamanameva varataranti attho (dha. pa. aṭṭha. 2.322; mahāni. aṭṭha. 90).</p>

<p rend="bodytext"><hi rend="bold">Vidhāsu na vikampantī</hi>ti navavidhamānakoṭṭhāsesu na calanti na vedhenti. <hi rend="bold">Vippamuttā punabbhavā</hi>ti kammakilesato samucchedavimuttiyā suṭṭhu muttā. <hi rend="bold">Dantabhūmiṃ anuppattā</hi>ti <pb ed="P" n="0.0021" /> arahattaphalaṃ pāpuṇitvā ṭhitā. <hi rend="bold">Te loke vijitāvino</hi>ti <pb ed="M" n="0.0019" /> te vuttappakārā khīṇāsavā sattaloke vijitavijayā nāma (saṃ. ni. aṭṭha. 2.3.76; mahāni. aṭṭha. 90).</p>

<p rend="bodytext"><hi rend="bold">Yassindriyāni bhāvitānī</hi>ti yassa khīṇāsavassa saddhādipañcindriyāni arahattaphalaṃ pāpetvā vaḍḍhitāni. <hi rend="bold">Ajjhattañca bahiddhā cā</hi>ti cakkhādiajjhattāyatanāni ca rūpādibahiddhāyatanāni ca nibbisevanāni katāni. <hi rend="bold">Sabbaloke</hi>ti sakalatedhātuke loke ca. <hi rend="bold">Nibbijjha imaṃ parañca loka</hi>nti imañca attabhāvaṃ paraloke ca attabhāvaṃ atikkamitvā ṭhito khīṇāsavo <pb ed="V" n="0.0018" />. <hi rend="bold">Kālaṃ kaṅkhati bhāvito sa danto</hi>ti so khīṇāsavo cakkhādito danto vaḍḍhitacitto maraṇakālaṃ pattheti (su. ni. aṭṭha. 2.522; mahāni. aṭṭha. 90).</p>

<p rend="bodytext"><hi rend="bold">Yesaṃ dhammānaṃ ādito samudāgamanaṃ paññāyatī</hi>ti yesaṃ khandhādidhammānaṃ uppatti paññāyati. <hi rend="bold">Atthaṅgamato nirodho</hi>ti atthaṅgamanavasena tesaṃyeva abhāvo paññāyati. <hi rend="bold">Kammasannissito vipāko</hi>ti kusalākusalakammanissito vipāko kammaṃ amuñcitvā pavattanato vipākopi kammasannissitova nāma. <hi rend="bold">Nāmasannissitaṃ rūpa</hi>nti sabbarūpaṃ nāmaṃ gahetvā pavattanato nāmasannissitaṃ nāma jātaṃ. <hi rend="bold">Jātiyā anugata</hi>nti sabbaṃ kammādikaṃ jātiyā anupaviṭṭhaṃ. <hi rend="bold">Jarāya anusaṭa</hi>nti jarāya patthaṭaṃ. <hi rend="bold">Byādhinā abhibhūta</hi>nti byādhidukkhena abhimadditaṃ. <hi rend="bold">Maraṇena abbhāhata</hi>nti maccunā abhihaṭaṃ pahaṭaṃ. <hi rend="bold">Atāṇa</hi>nti puttādīhipi tāyanassa abhāvato atāyanaṃ anārakkhaṃ alabbhaṇeyyaṃ khemaṃ vā. <hi rend="bold">Aleṇa</hi>nti allīyituṃ nissayituṃ anarahaṃ, allīnānampi na leṇakiccakaraṇaṃ. <hi rend="bold">Asaraṇa</hi>nti nissitānaṃ na bhayahārakaṃ, na bhayavināsakaṃ. <hi rend="bold">Asaraṇībhūta</hi>nti pure uppattiyā attano abhāveneva asaraṇaṃ, uppattisamakālameva asaraṇabhūtanti attho.</p>

<p rend="bodytext" n="19"><hi rend="paranum">19</hi><hi rend="dot">.</hi><hi rend="bold">Apucchasī</hi>ti ettha <hi rend="bold">a</hi>-iti padapūraṇamatte nipāto, pucchasitveva attho. <hi rend="bold">Pavakkhāmi yathā pajāna</hi>nti yathā pajānanto ācikkhati, evaṃ ācikkhissāmi. <hi rend="bold">Upadhinidānā pabhavanti dukkhā</hi>ti taṇhādiupadhinidānā jātiādidukkhavisesā pabhavanti.</p>

<p rend="bodytext"><hi rend="bold">Taṇhūpadhī</hi>ti <pb ed="P" n="0.0022" /><pb ed="M" n="0.0020" /> taṇhā eva taṇhūpadhi. Sassatucchedadiṭṭhi eva <hi rend="bold">diṭṭhūpadhi</hi>. Rāgādikilesā eva <hi rend="bold">kilesūpadhi</hi>. Puññādikammāni eva <hi rend="bold">kammūpadhi</hi>. Tividhaduccaritāniyeva <hi rend="bold">duccaritūpadhi</hi>. Kabaḷīkārādayo āhārā eva <hi rend="bold">āhārūpadhi</hi>. Dosapaṭigho eva <hi rend="bold">paṭighūpadhi</hi>. Kammasamuṭṭhānā kammeneva gahitā pathavādayo catasso dhātuyova <hi rend="bold">catasso upādinnadhātuyo upadhī</hi>. Cakkhādichaajjhattikāni āyatanāni eva <hi rend="bold">cha ajjhattikāni āyatanāni upadhī</hi>. Cakkhuviññāṇādichaviññāṇakāyāva <hi rend="bold">cha viññāṇakāyā upadhī. Sabbampi dukkhaṃ dukkhamanaṭṭhenā</hi>ti sabbatebhūmakaṃ dukkhaṃ dussahanaṭṭhena upadhi.</p>

<p rend="bodytext" n="20"><hi rend="paranum">20</hi><hi rend="dot">.</hi> Evaṃ upadhinidānato pabhavantesu dukkhesu – <hi rend="bold">yo ve avidvā</hi>ti gāthā. Tattha <hi rend="bold">pajāna</hi>nti saṅkhāre aniccādivasena jānanto. <hi rend="bold">Dukkhassa jātippabhavānupassī</hi>ti vaṭṭadukkhassa jātikāraṇaṃ ‘‘upadhī’’ti anupassanto. Imissā gāthāya niddese vattabbaṃ natthi.</p>

<p rend="bodytext" n="21"><hi rend="paranum">21</hi><hi rend="dot">.</hi><hi rend="bold">Sokapariddavañcā</hi>ti <pb ed="V" n="0.0019" /> sokañca paridevañca. <hi rend="bold">Tathā hi te vidito esa dhammo</hi>ti yathā yathā sattā jānanti, tathā tathā ñāpanavasena vidito esa tayā dhammoti.</p>

<p rend="bodytext">Tattha <hi rend="bold">tarantī</hi>ti paṭhamamaggena diṭṭhoghaṃ taranti. <hi rend="bold">Uttarantī</hi>ti dutiyamaggena kāmoghaṃ tanukaraṇavasena uggantvā taranti. <hi rend="bold">Patarantī</hi>ti tameva niravasesappahānavasena tatiyamaggena visesena taranti. <hi rend="bold">Samatikkamantī</hi>ti bhavoghaavijjoghappahānavasena catutthamaggena sammā atikkamanti. <hi rend="bold">Vītivattantī</hi>ti phalaṃ pāpuṇitvā tiṭṭhanti.</p>

<p rend="bodytext" n="22"><hi rend="paranum">22</hi><hi rend="dot">.</hi><hi rend="bold">Kittayissāmi te dhamma</hi>nti nibbānadhammaṃ nibbānagāminipaṭipadādhammañca te desayissāmi. <hi rend="bold">Diṭṭhe dhamme</hi>ti diṭṭheva dukkhādidhamme, imasmiṃyeva vā attabhāve. <hi rend="bold">Anītiha</hi>nti attapaccakkhaṃ. <hi rend="bold">Yaṃ viditvā</hi>ti yaṃ dhammaṃ ‘‘sabbe saṅkhārā aniccā’’tiādinā (dha. pa. 277; theragā. 676; kathā. 753) nayena sammasanto viditvā.</p>

<p rend="bodytext">Tattha <hi rend="bold">ādikalyāṇa</hi>nti hitvāpi anuttaraṃ vivekasukhaṃ dhammaṃ tava kittayissāmi, tañca kho appaṃ vā bahuṃ vā kittayanto ādikalyāṇādippakārameva kittayissāmi. Ādimhi kalyāṇaṃ bhaddakaṃ anavajjameva katvā kittayissāmi <pb ed="P" n="0.0023" />. Majjhepi. Pariyosānepi bhaddakaṃ anavajjameva katvā kittayissāmīti <pb ed="M" n="0.0021" /> vuttaṃ hoti. Yasmiñhi bhagavā ekagāthampi desesi, sā samantabhaddakattā dhammassa paṭhamapādena ādikalyāṇā, dutiyatatiyapādehi majjhekalyāṇā, pacchimapādena pariyosānakalyāṇā. Ekānusandhikaṃ suttaṃ nidānena ādikalyāṇaṃ, nigamanena pariyosānakalyāṇaṃ, sesena majjhekalyāṇaṃ. Nānānusandhikaṃ suttaṃ paṭhamānusandhinā ādikalyāṇaṃ, pacchimena pariyosānakalyāṇaṃ, sesehi majjhekalyāṇaṃ.</p>

<p rend="bodytext">Api ca sanidānauppattittā ādikalyāṇaṃ, veneyyānaṃ anurūpato atthassa aviparītatāya ca hetudāharaṇayuttato ca majjhekalyāṇaṃ, sotūnaṃ saddhāpaṭilābhajananena nigamanena ca pariyosānakalyāṇaṃ.</p>

<p rend="bodytext">Sakalo hi sāsanadhammo attano atthabhūtena sīlena ādikalyāṇo, samathavipassanāmaggaphalehi majjhekalyāṇo, nibbānena pariyosānakalyāṇo. Sīlasamādhīhi vā ādikalyāṇo, vipassanāmaggehi majjhekalyāṇo, phalanibbānehi pariyosānakalyāṇo. Buddhasubodhitāya vā ādikalyāṇo, dhammasudhammatāya majjhekalyāṇo, saṅghasuppaṭipattiyā pariyosānakalyāṇo <pb ed="V" n="0.0020" />. Taṃ sutvā tathattāya paṭipannena adhigantabbāya abhisambodhiyā vā ādikalyāṇo, paccekabodhiyā majjhekalyāṇo, sāvakabodhiyā pariyosānakalyāṇo.</p>

<p rend="bodytext">Suyyamāno cesa nīvaraṇavikkhambhanato bhavanenapi kalyāṇameva āvahatīti ādikalyāṇo, paṭipajjiyamāno samathavipassanāsukhāvahanato paṭipattiyāpi kalyāṇameva āvahatīti majjhekalyāṇo, tathāpaṭipanno (pārā. aṭṭha. 1.1) ca paṭipattiphale niṭṭhite tādibhāvāvahanato paṭipattiphalenapi kalyāṇameva āvahatīti pariyosānakalyāṇoti.</p>

<p rend="bodytext">Yaṃ panesa bhagavā dhammaṃ desento sāsanabrahmacariyaṃ maggabrahmacariyañca pakāseti, nānānayehi dīpeti. Taṃ yathānurūpaṃ atthasampattiyā <hi rend="bold">sātthaṃ</hi>. Byañjanasampattiyā <hi rend="bold">sabyañjanaṃ</hi>. Saṅkāsanapakāsanavivaraṇavibhajanauttānīkaraṇapaññattiatthapadasamāyogato <hi rend="bold">sātthaṃ</hi>. Akkharapadabyañjanākāraniruttiniddesasampattiyā <hi rend="bold">sabyañjanaṃ</hi>. Atthagambhīratāpaṭivedhagambhīratāhi <hi rend="bold">sātthaṃ</hi><pb ed="M" n="0.0022" />. Dhammagambhīratādesanāgambhīratāhi <hi rend="bold">sabyañjanaṃ</hi>. Atthapaṭibhānapaṭisambhidāvisayato <hi rend="bold">sātthaṃ</hi>. Dhammaniruttipaṭisambhidāvisayato <pb ed="P" n="0.0024" /><hi rend="bold">sabyañjanaṃ</hi>. Paṇḍitavedanīyato sarikkhakajanappasādakanti <hi rend="bold">sātthaṃ</hi>. Saddheyyato lokiyajanappasādakanti <hi rend="bold">sabyañjanaṃ</hi>. Gambhīrādhippāyato <hi rend="bold">sātthaṃ</hi>. Uttānapadato <hi rend="bold">sabyañjanaṃ</hi>. Upanetabbassa abhāvato sakalaparipuṇṇabhāvena <hi rend="bold">kevalaparipuṇṇaṃ</hi>. Apanetabbassa abhāvato niddosabhāvena <hi rend="bold">parisuddhaṃ</hi>.</p>

<p rend="bodytext">Api ca – paṭipattiyā adhigamabyattito <hi rend="bold">sātthaṃ</hi>. Pariyattiyā āgamabyattito <hi rend="bold">sabyañjanaṃ</hi>. Sīlādipañcadhammakkhandhayuttato <hi rend="bold">kevalaparipuṇṇaṃ</hi>. Nirupakkilesato nittharaṇatthāya pavattito lokāmisanirapekkhato ca <hi rend="bold">parisuddhaṃ</hi>. Sikkhattayapariggahitattā brahmabhūtehi seṭṭhehi caritabbato, tesañca cariyabhāvato <hi rend="bold">brahmacariyaṃ</hi> (pārā. aṭṭha. 1.1).</p>

<p rend="bodytext">Evaṃ pariyattidhammaṃ dassetvā idāni lokuttaradhammaṃ dassetuṃ <hi rend="bold">‘‘cattāro satipaṭṭhāne’’</hi>ti āha. Sattatiṃsabodhipakkhiyadhamme dassetvā nibbattitalokuttaraṃ dassetuṃ <hi rend="bold">‘‘nibbānañcā’’</hi>ti āha. <hi rend="bold">Nibbānagāminiñca paṭipada</hi>nti pubbabhāgasīlasamādhivipassanādhammañca kittayissāmi.</p>

<p rend="bodytext"><hi rend="bold">Dukkhe diṭṭhe</hi>ti dukkhasacce sarasalakkhaṇena diṭṭhe dukkhasaccaṃ pakāsessāmi. <hi rend="bold">Samudayā</hi>dīsupi eseva nayo.</p>

<p rend="bodytext" n="23"><hi rend="paranum">23</hi><hi rend="dot">.</hi><hi rend="bold">Tañcāhaṃ</hi><pb ed="V" n="0.0021" /><hi rend="bold">abhinandāmī</hi>ti taṃ vuttappakāradhammajotakaṃ tava vacanaṃ ahaṃ patthayāmi. <hi rend="bold">Dhammamuttama</hi>nti tañca dhammamuttamaṃ abhinandāmi.</p>

<p rend="bodytext">Tattha <hi rend="bold">mahato tamokāyassa padālana</hi>nti mahato avijjārāsissa chedanaṃ. Aniccalakkhaṇavasena <hi rend="bold">esī</hi>. Dukkhalakkhaṇavasena <hi rend="bold">gavesī</hi>. Anattalakkhaṇavasena samantato <hi rend="bold">pariyesī. Mahato vipallāsassa pabhedana</hi>nti mahantassa asubhe subhantiādidvādasavidhassa vipallāsassa bhedanaṃ. <hi rend="bold">Mahato taṇhāsallassa abbahana</hi>nti mahantassa antotudanaṭṭhena taṇhākaṇṭakassa luñcanaṃ. <hi rend="bold">Diṭṭhisaṅghāṭassa viniveṭhana</hi>nti diṭṭhiyeva abbocchinnappavattito saṅghaṭitaṭṭhena saṅghāṭo, tassa diṭṭhisaṅghāṭassa nivattanaṃ. <hi rend="bold">Mānadhajassa pātana</hi>nti ussitaṭṭhena unnatilakkhaṇassa mānaddhajassa pātanaṃ. <hi rend="bold">Abhisaṅkhārassa vūpasama</hi>nti puññādiabhisaṅkhārassa <pb ed="P" n="0.0025" /> upasamanaṃ. <hi rend="bold">Oghassa nittharaṇa</hi>nti vaṭṭe osīdāpanassa kāmoghādioghassa <pb ed="M" n="0.0023" /> nittharaṇaṃ nikkhamanaṃ. <hi rend="bold">Bhārassa nikkhepana</hi>nti rūpādipañcakkhandhabhārassa khipanaṃ chaḍḍanaṃ. <hi rend="bold">Saṃsāravaṭṭassa upaccheda</hi>nti khandhādipaṭipāṭisaṃsāravaṭṭassa hetunassanena ucchijjanaṃ. <hi rend="bold">Santāpassa nibbāpana</hi>nti kilesasantāpassa nibbutiṃ. <hi rend="bold">Pariḷāhassa paṭipassaddha</hi>nti kilesapariḷāhassa vūpasamaṃ paṭipassambhanaṃ. <hi rend="bold">Dhammadhajassa ussāpana</hi>nti navavidhalokuttaradhammassa ussāpetvā ṭhapanaṃ. <hi rend="bold">Paramatthaṃ amataṃ nibbāna</hi>nti uttamaṭṭhena paramatthaṃ. Natthi etassa maraṇasaṅkhātaṃ matanti amataṃ. Kilesavisapaṭipakkhattā agadantipi amataṃ. Saṃsāradukkhapaṭipakkhabhūtattā nibbutanti <hi rend="bold">nibbānaṃ</hi>. Natthettha taṇhāsaṅkhātaṃ vānantipi <hi rend="bold">nibbānaṃ</hi>.</p>

<p rend="bodytext"><hi rend="bold">Mahesakkhehi sattehī</hi>ti mahānubhāvehi sakkādīhi sattehi. <hi rend="bold">Pariyesito</hi>ti pariyiṭṭho. <hi rend="bold">Kahaṃ devadevo</hi>ti devānaṃ atidevo kuhiṃ. <hi rend="bold">Kahaṃ narāsabho</hi>ti uttamapuriso.</p>

<p rend="bodytext" n="24"><hi rend="paranum">24</hi><hi rend="dot">.</hi><hi rend="bold">Uddhaṃ adho tiriyañcāpi majjhe</hi>ti ettha <hi rend="bold">uddha</hi>nti anāgataddhā vuccati. <hi rend="bold">Adho</hi>ti atītaddhā. <hi rend="bold">Tiriyañcāpi majjhe</hi>ti paccuppannaddhā. <hi rend="bold">Etesu nandiñca nivesanañca, panujja viññāṇa</hi>nti etesu uddhādīsu taṇhañca diṭṭhinivesanañca abhisaṅkhāraviññāṇañca panudehi. Panuditvā ca <hi rend="bold">bhave na tiṭṭhe</hi>ti evaṃ sante duvidhepi bhave na tiṭṭheyya. Evaṃ tāva panujjasaddassa panudehīti imasmiṃ atthavikappe sambandho. Panuditvāti etasmiṃ pana atthavikappe bhave na tiṭṭheti ayameva sambandho. Etāni nandīnivesanaviññāṇāni panuditvā duvidhepi bhave na tiṭṭheyyāti.</p>

<p rend="bodytext">Sahokāsavasena devaloko uddhaṃ. Apāyaloko adho. Manussaloko majjhe. Tattha <hi rend="bold">kusalā dhammā</hi>ti apāyaṃ muñcitvā upari paṭisandhidānato kusalā dhammā <hi rend="bold">uddha</hi>nti vuccanti. <hi rend="bold">Akusalā</hi><pb ed="V" n="0.0022" /><hi rend="bold">dhammā</hi> apāyesu paṭisandhidānato <hi rend="bold">adho</hi>ti. Tadubhayavimuttattā <hi rend="bold">abyākatā dhammā tiriyañcāpi majjhe</hi>ti vuccanti. Sabboparivasena arūpadhātu uddhaṃ. Sabbaadhovasena kāmadhātu adho. Tadubhayantaravasena rūpadhātu majjhe. Kāyacittābādhakhananavasena sukhā vedanā uddhaṃ <pb ed="P" n="0.0026" />. Dukkhamanavasena dukkhā vedanā adho. Adukkhamasukhā vedanā majjhe. Attabhāvavasena paricchedaṃ dassento <hi rend="bold">‘‘uddhanti uddhaṃ pādatalā’’</hi>tiādimāha. Tattha <hi rend="bold">uddhaṃ pādatalā</hi>ti pādatalato upari. <hi rend="bold">Adho kesamatthakā</hi>ti kesamatthakato adho. <hi rend="bold">Majjhe</hi>ti dvinnaṃ antaraṃ.</p>

<p rend="bodytext"><hi rend="bold">Puññābhisaṅkhārasahagataṃ</hi><pb ed="M" n="0.0024" /><hi rend="bold">viññāṇa</hi>nti terasavidhapuññābhisaṅkhārasampayuttaṃ kammaviññāṇaṃ. <hi rend="bold">Apuññābhisaṅkhārasahagataṃ viññāṇa</hi>nti dvādasavidhaapuññābhisaṅkhārasampayuttaṃ kammaviññāṇaṃ. <hi rend="bold">Āneñjābhisaṅkhārasahagataṃ viññāṇa</hi>nti catubbidhaṃ āneñjābhisaṅkhārasahagataṃ kammaviññāṇaṃ. <hi rend="bold">Nujjā</hi>ti khipa. <hi rend="bold">Panujjā</hi>ti atīva khipa. <hi rend="bold">Nudā</hi>ti luñca. <hi rend="bold">Panudā</hi>ti atīva luñca. <hi rend="bold">Pajahā</hi>ti chaḍḍehi. <hi rend="bold">Vinodehī</hi>ti dūraṃ karohi.</p>

<p rend="bodytext"><hi rend="bold">Kammabhavañcā</hi>ti puññābhisaṅkhāracetanāva. <hi rend="bold">Paṭisandhikañca punabbhava</hi>nti paṭisandhiyā rūpādipunabbhavañca. <hi rend="bold">Pajahanto</hi> paṭhamamaggena, <hi rend="bold">vinodento</hi> dutiyamaggena, <hi rend="bold">byantī karonto</hi> tatiyamaggena, <hi rend="bold">anabhāvaṃ gamento</hi> catutthamaggena. <hi rend="bold">Kammabhave na tiṭṭheyyā</hi>ti puññādiabhisaṅkhāre na tiṭṭheyya.</p>

<p rend="bodytext" n="25"><hi rend="paranum">25</hi><hi rend="dot">.</hi> Etāni vinodetvā bhave atiṭṭhanto eso – <hi rend="bold">evaṃ vihārī</hi>ti gāthā. Tattha <hi rend="bold">idhevā</hi>ti imasmiṃyeva sāsane, imasmiṃyeva vā attabhāve. Imissā gāthāya niddeso uttānatthova.</p>

<p rend="bodytext" n="26"><hi rend="paranum">26</hi><hi rend="dot">.</hi><hi rend="bold">Sukittitaṃ gotamanūpadhīka</hi>nti ettha <hi rend="bold">anūpadhīka</hi>nti nibbānaṃ, taṃ sandhāya bhagavantaṃ ālapanto āha – ‘‘sukittitaṃ gotamanūpadhīka’’nti.</p>

<p rend="bodytext">Niddese <hi rend="bold">kilesā cā</hi>ti upatāpanaṭṭhena rāgādayo kilesā ca rāsaṭṭhena vipākabhūtā pañcakkhandhā ca kusalādiabhisaṅkhārā cetanā ca ‘‘upadhī’’ti vuccanti kathīyanti. <hi rend="bold">Upadhippahānaṃ</hi> tadaṅgappahānena, <hi rend="bold">upadhivūpasamaṃ</hi> vikkhambhanappahānena, <hi rend="bold">upadhipaṭinissaggaṃ</hi> samucchedappahānena <hi rend="bold">upadhipaṭipassaddhaṃ</hi> phalenāti.</p>

<p rend="bodytext" n="27"><hi rend="paranum">27</hi><hi rend="dot">.</hi> Na kevalaṃ dukkhameva pahāsi – <hi rend="bold">te cāpī</hi>ti gāthā. Tattha <hi rend="bold">aṭṭhita</hi>nti sakkaccaṃ, sadā <pb ed="V" n="0.0023" /> vā. <hi rend="bold">Taṃ taṃ namassāmī</hi>ti tasmā <pb ed="P" n="0.0027" /> taṃ namassāmi. <hi rend="bold">Sameccā</hi>ti upagantvā. <hi rend="bold">Nāgā</hi>ti bhagavantaṃ ālapanto āha.</p>

<p rend="bodytext">Niddese <hi rend="bold">sameccā</hi>ti jānitvā, ekato hutvā vā. <hi rend="bold">Abhisameccā</hi>ti paṭivijjhitvā. <hi rend="bold">Samāgantvā</hi>ti sammukhā hutvā. <hi rend="bold">Abhisamāgantvā</hi>ti samīpaṃ gantvā. <hi rend="bold">Sammukhā</hi>ti sammukhe. <hi rend="bold">Āguṃ na karotī</hi>ti pāpaṃ na karoti.</p>

<p rend="bodytext" n="28"><hi rend="paranum">28</hi><hi rend="dot">.</hi> Idāni naṃ bhagavā ‘‘addhā hi bhagavā pahāsi dukkha’’nti evaṃ tena brāhmaṇena viditopi attānaṃ anupanetvāva pahīnadukkhena puggalena ovadanto <pb ed="M" n="0.0025" /><hi rend="bold">‘‘yaṃ brāhmaṇa’’</hi>nti gāthamāha. Tassattho – <hi rend="bold">yaṃ</hi> taṃ abhijānanto ‘‘ayaṃ bāhitapāpattā <hi rend="bold">brāhmaṇo,</hi> vedehi gatattā <hi rend="bold">vedagū,</hi> kiñcanābhāvā <hi rend="bold">akiñcano,</hi> kāmesu ca bhavesu ca asattattā <hi rend="bold">kāmabhave asatto’’</hi>ti jaññā jāneyyāsi. <hi rend="bold">Addhā hi so oghamimaṃ atāri, tiṇṇo ca pāraṃ akhilo akaṅkho</hi>.</p>

<p rend="bodytext">Niddese <hi rend="bold">rāgakiñcana</hi>nti rāgapalibodhaṃ. <hi rend="bold">Dosakiñcana</hi>ntiādipi eseva nayo. <hi rend="bold">Kāmoghaṃ tiṇṇo</hi> anāgāmimaggena. <hi rend="bold">Bhavoghaṃ tiṇṇo</hi> arahattamaggena. <hi rend="bold">Diṭṭhoghaṃ tiṇṇo</hi> sotāpattimaggena. <hi rend="bold">Avijjoghaṃ tiṇṇo</hi> arahattamaggena. <hi rend="bold">Saṃsārapathaṃ tiṇṇo kusalākusalakammappabhedenāti. Uttiṇṇo</hi> paṭhamamaggena. <hi rend="bold">Nittiṇṇo</hi> dutiyamaggena. <hi rend="bold">Atikkanto</hi> tatiyamaggena. <hi rend="bold">Samatikkanto catutthamaggena.</hi>Vītivatto phalena.</p>

<p rend="bodytext" n="29"><hi rend="paranum">29</hi><hi rend="dot">.</hi> Kiñca bhiyyo – <hi rend="bold">vidvā ca yo</hi>ti gāthā. Tattha <hi rend="bold">idhā</hi>ti imasmiṃ sāsane, attabhāve vā. <hi rend="bold">Visajjā</hi>ti vosajjitvā.</p>

<p rend="bodytext">Niddese <hi rend="bold">sajja</hi>nti muñcanaṃ. <hi rend="bold">Visajja</hi>nti vosajjanaṃ. Sesaṃ sabbattha pākaṭameva. Evaṃ bhagavā idampi suttaṃ arahattanikūṭeneva desesi. Desanāpariyosāne ca vuttasadiso eva dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Mettagūmāṇavasuttaniddesavaṇṇanā niṭṭhitā.</p>

<p rend="subhead">5. Dhotakamāṇavasuttaniddesavaṇṇanā</p>

<p rend="bodytext" n="30"><hi rend="paranum">30</hi><hi rend="dot">.</hi> Pañcame <pb ed="V" n="0.0024" /><pb ed="P" n="0.0028" /> dhotakasutte – <hi rend="bold">vācābhikaṅkhāmī</hi>ti vācaṃ abhikaṅkhāmi. <hi rend="bold">Sikkhe nibbānamattano</hi>ti attano rāgādīnaṃ nibbānatthāya adhisīlādīni sikkheyya. Niddese apubbaṃ natthi.</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="bodytext"><hi rend="bold">Ito</hi>ti mama mukhato.</p>

<p rend="bodytext">Niddese <hi rend="bold">ātappa</hi>nti kilesatāpanaṃ. <hi rend="bold">Ussāha</hi>nti asaṅkocaṃ. <hi rend="bold">Ussoḷhī</hi>nti balavavīriyaṃ. <hi rend="bold">Thāma</hi>nti asithilaṃ. <hi rend="bold">Dhiti</hi>nti dhāraṇaṃ. <hi rend="bold">Vīriyaṃ karohī</hi>ti parakkamaṃ karohi. <hi rend="bold">Chandaṃ janehī</hi>ti ruciṃ uppādehi.</p>

<p rend="bodytext" n="32"><hi rend="paranum">32</hi><hi rend="dot">.</hi> Evaṃ <pb ed="M" n="0.0026" /> vutte attamano dhotako bhagavantaṃ abhitthavamāno kathaṃkathāpamokkhaṃ yācanto <hi rend="bold">‘‘passāmaha’’</hi>nti gāthamāha. Tattha <hi rend="bold">passāmahaṃ devamanussaloke</hi>ti passāmi ahaṃ devamanussaloke. <hi rend="bold">Taṃ taṃ namassāmī</hi>ti taṃ evarūpaṃ taṃ namassāmi. <hi rend="bold">Pamuñcā</hi>ti pamocehi.</p>

<p rend="bodytext">Niddese <hi rend="bold">paccekabuddhā</hi>ti taṃ taṃ ārammaṇaṃ pāṭiyekkaṃ catusaccaṃ sayameva buddhā paṭivedhappattāti paccekabuddhā. <hi rend="bold">Sīhasīho</hi>ti achambhitaṭṭhena sīhānaṃ atisīho. <hi rend="bold">Nāganāgo</hi>ti nikkilesaṭṭhena, mahantaṭṭhena vā nāgānaṃ atināgo. <hi rend="bold">Gaṇigaṇī</hi>ti gaṇavantānaṃ atīva gaṇavā. <hi rend="bold">Munimunī</hi>ti ñāṇavantānaṃ atīva ñāṇavā. <hi rend="bold">Rājarājā</hi>ti uttamarājā. <hi rend="bold">Muñca ma</hi>nti mocehi maṃ. <hi rend="bold">Pamuñca ma</hi>nti nānāvidhena muñcehi maṃ. <hi rend="bold">Mocehi ma</hi>nti sithilaṃ karohi maṃ. <hi rend="bold">Pamocehi ma</hi>nti atīva sithilaṃ karohi maṃ. <hi rend="bold">Uddhara ma</hi>nti maṃ saṃsārapaṅkā uddharitvā thale patiṭṭhāpehi. <hi rend="bold">Samuddhara ma</hi>nti sammā uddharitvā thale patiṭṭhāpehi maṃ. <hi rend="bold">Vuṭṭhāpehī</hi>ti vicikicchāsallato apanetvā visuṃ karaṇavasena uṭṭhāpehi.</p>

<p rend="bodytext" n="33"><hi rend="paranum">33</hi><hi rend="dot">.</hi> Athassa bhagavā attādhīnameva kathaṃkathāpamokkhaṃ oghataraṇamukhena dassento <hi rend="bold">‘‘nāha’’</hi>nti gāthamāha. Tattha <pb ed="P" n="0.0029" /><hi rend="bold">nāhaṃ sahissāmī</hi>ti ahaṃ na sahissāmi na sakkomi. Na vāyamissāmīti vuttaṃ hoti. <hi rend="bold">Pamocanāyā</hi>ti pamocetuṃ. <hi rend="bold">Kathaṃkathi</hi>nti sakaṅkhaṃ. <hi rend="bold">Taresī</hi>ti tareyyāsi.</p>

<p rend="bodytext">Niddese <pb ed="V" n="0.0025" /><hi rend="bold">na īhāmī</hi>ti payogaṃ na karomi. Na samīhāmīti atīva payogaṃ na karomi. <hi rend="bold">Assaddhe puggale</hi>ti ratanattaye saddhāvirahite puggale. <hi rend="bold">Acchandike</hi>ti maggaphalatthaṃ rucivirahite. <hi rend="bold">Kusīte</hi>ti samādhivirahite. <hi rend="bold">Hīnavīriye</hi>ti nibbīriye. <hi rend="bold">Appaṭipajjamāne</hi>ti paṭipattiyā na paṭipajjamāne.</p>

<p rend="bodytext" n="34"><hi rend="paranum">34</hi><hi rend="dot">.</hi> Evaṃ vutte attamanataro dhotako bhagavantaṃ abhitthavamāno anusāsaniṃ yācanto <hi rend="bold">‘‘anusāsa brahme’’</hi>ti gāthamāha. Tattha <hi rend="bold">brahme</hi>ti seṭṭhavacanametaṃ. Tena bhagavantaṃ āmantayamāno āha ‘‘anusāsa brahme’’ti. <hi rend="bold">Vivekadhamma</hi>nti sabbasaṅkhāravivekaṃ nibbānadhammaṃ. <hi rend="bold">Abyāpajjamāno</hi>ti nānappakārakaṃ anāpajjamāno. <hi rend="bold">Idheva santo</hi>ti idheva samāno. <hi rend="bold">Asito</hi>ti anissito.</p>

<p rend="bodytext" n="35-7"><hi rend="paranum">35-7</hi><hi rend="dot">.</hi> Ito <pb ed="M" n="0.0027" /> parā dve gāthā mettagūsutte vuttanayā eva. Kevalañhi tattha dhammaṃ, idha santinti ayaṃ viseso. Tatiyagāthāyapi pubbaḍḍhaṃ tattha vuttanayameva. Aparaḍḍhe <hi rend="bold">saṅgo</hi>ti sajjanaṭṭhānaṃ, laggananti vuttaṃ hoti. Sesaṃ sabbattha pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi, desanāpariyosāne ca vuttasadiso eva dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Dhotakamāṇavasuttaniddesavaṇṇanā niṭṭhitā.</p>

<p rend="subhead">6. Upasīvamāṇavasuttaniddesavaṇṇanā</p>

<p rend="bodytext" n="38"><hi rend="paranum">38</hi><hi rend="dot">.</hi> Chaṭṭhe <pb ed="P" n="0.0030" /> upasīvasutte – <hi rend="bold">mahantamogha</hi>nti mahantaṃ oghaṃ. <hi rend="bold">Anissito</hi>ti puggalaṃ vā dhammaṃ vā anallīno. <hi rend="bold">No visahāmī</hi>ti na sakkomi. <hi rend="bold">Ārammaṇa</hi>nti nissayaṃ. <hi rend="bold">Yaṃ nissito</hi>ti yaṃ dhammaṃ vā puggalaṃ vā nissito.</p>

<p rend="bodytext">Niddese <hi rend="bold">kāmogha</hi>nti anāgāmimaggena kāmoghaṃ. Arahattamaggena <hi rend="bold">bhavoghaṃ</hi>. Sotāpattimaggena <hi rend="bold">diṭṭhoghaṃ</hi>. Arahattamaggena <hi rend="bold">avijjoghaṃ</hi> tareyyaṃ. <hi rend="bold">Sakyakulā pabbajito</hi>ti bhagavato uccākulaparidīpanavasena vuttaṃ. <hi rend="bold">Ālambaṇa</hi>nti avattharitvā ṭhānaṃ. <hi rend="bold">Nissaya</hi>nti allīyanaṃ. <hi rend="bold">Upanissaya</hi>nti apassayanaṃ.</p>

<p rend="bodytext" n="39"><hi rend="paranum">39</hi><hi rend="dot">.</hi> Idāni <pb ed="V" n="0.0026" /> yasmā brāhmaṇo ākiñcaññāyatanalābhī tañca santampi nissayaṃ na jānāti. Tenassa bhagavā tañca nissayaṃ uttariñca niyyānapathaṃ dassento <hi rend="bold">‘‘ākiñcañña’’</hi>nti gāthamāha. Tattha <hi rend="bold">pekkhamāno</hi>ti taṃ ākiñcaññāyatanasamāpattiṃ sato samāpajjitvā vuṭṭhahitvā ca aniccādivasena passamāno. <hi rend="bold">Natthīti nissāyā</hi>ti taṃ ‘‘natthi kiñcī’’ti pavattaṃ samāpattiṃ ārammaṇaṃ katvā. <hi rend="bold">Tarassu ogha</hi>nti tato pabhuti pavattāya vipassanāya yathānurūpaṃ catubbidhampi oghaṃ tarassu. <hi rend="bold">Kathāhī</hi>ti kathaṃkathāhi. <hi rend="bold">Taṇhakkhayaṃ nattamahābhipassā</hi>ti rattindivaṃ nibbānaṃ vibhūtaṃ katvā passa. Etenassa diṭṭhadhammasukhavihāraṃ kathesi.</p>

<p rend="bodytext">Niddese <pb ed="M" n="0.0028" /><hi rend="bold">taññeva viññāṇaṃ abhāvetī</hi>ti ākāsālambaṇaṃ katvā pavattamahaggataviññāṇaṃ abhāveti abhāvaṃ gameti. <hi rend="bold">Vibhāvetī</hi>ti vividhā abhāvaṃ gameti. <hi rend="bold">Antaradhāpetī</hi>ti adassanaṃ gameti. <hi rend="bold">Natthi kiñcīti passatī</hi>ti antamaso bhaṅgamattampissa natthīti passati.</p>

<p rend="bodytext" n="40"><hi rend="paranum">40</hi><hi rend="dot">.</hi> Idāni ‘‘kāme pahāyā’’ti sutvā vikkhambhanavasena attanā pahīne kāme sampassamāno <hi rend="bold">‘‘sabbesū’’</hi>ti gāthamāha. Tattha <hi rend="bold">hitvā</hi><pb ed="P" n="0.0031" /><hi rend="bold">mañña</hi>nti aññaṃ tato heṭṭhā chabbidhampi samāpattiṃ hitvā. <hi rend="bold">Saññāvimokkhe parame</hi>ti sattasu saññāvimokkhesu uttame ākiñcaññāyatane. <hi rend="bold">Tiṭṭhe nu so tattha anānuyāyī</hi>ti so puggalo tattha ākiñcaññāyatanabrahmaloke avigacchamāno tiṭṭheyya nūti pucchati.</p>

<p rend="bodytext">Niddese <hi rend="bold">aviccamāno</hi>ti aviyujjamāno. <hi rend="bold">Avigacchamāno</hi>ti viyogaṃ anāpajjamāno. <hi rend="bold">Anantaradhāyamāno</hi>ti antaradhānaṃ anāpajjamāno. <hi rend="bold">Aparihāyamāno</hi>ti anantarā parihānaṃ anāpajjamāno.</p>

<p rend="bodytext" n="41-2"><hi rend="paranum">41-2</hi><hi rend="dot">.</hi> Athassa bhagavā saṭṭhikappasahassamattakaṃyeva ṭhānaṃ anujānanto catutthaṃ gāthamāha. Evaṃ tassa tattha ṭhānaṃ sutvā idānissa sassatucchedabhāvaṃ pucchanto <hi rend="bold">‘‘tiṭṭhe ce’’</hi>ti gāthamāha. Tattha <hi rend="bold">pūgampi vassāna</hi>nti anekasaṅkhyampi vassānaṃ, gaṇanarāsinti attho. ‘‘Pūgampi vassānī’’tipi pāṭho. Tattha vibhattibyattayena sāmivacanassa paccattavacanaṃ kātabbaṃ, pūganti vā etassa bahūnīti attho vattabbo. ‘‘Pūgānī’’ti vāpi paṭhanti, purimapāṭhoyeva sabbasundaro. <hi rend="bold">Tattheva so sīti siyā vimutto</hi>ti so puggalo tatthevākiñcaññāyatane nānādukkhehi vimutto sītibhāvappatto bhaveyya, nibbānappatto sassato hutvā tiṭṭheyyāti adhippāyo. <hi rend="bold">Cavetha viññāṇaṃ tathāvidhassā</hi>ti ‘‘udāhu tathāvidhassa viññāṇaṃ anupādāya parinibbāyeyyā’’ti <pb ed="V" n="0.0027" /> ucchedaṃ pucchati, ‘‘paṭisandhiggahaṇatthaṃ vāpi bhaveyyā’’ti paṭisandhimpi tassa pucchati.</p>

<p rend="bodytext"><hi rend="bold">Tassa viññāṇaṃ caveyyā</hi>ti tassa ākiñcaññāyatane uppannassa viññāṇaṃ cutiṃ pāpuṇeyya. <hi rend="bold">Ucchijjeyyā</hi>ti ucchedaṃ bhaveyya. <hi rend="bold">Vinasseyyā</hi>ti vināsaṃ pāpuṇeyya. <hi rend="bold">Na bhaveyyā</hi>ti abhāvaṃ gameyya. <hi rend="bold">Upapannassā</hi>ti paṭisandhivasena upapannassa.</p>

<p rend="bodytext" n="43"><hi rend="paranum">43</hi><hi rend="dot">.</hi> Athassa <pb ed="M" n="0.0029" /> bhagavā ucchedasassataṃ anupagamma tatthupapannassa ariyasāvakassa anupādāya parinibbānaṃ dassento <hi rend="bold">‘‘accī yathā’’</hi>ti gāthamāha. Tattha <hi rend="bold">atthaṃ paletī</hi>ti atthaṃ gacchati. <hi rend="bold">Na upeti saṅkha</hi>nti ‘‘asukaṃ nāma disaṃ gato’’ti <pb ed="P" n="0.0032" /> vohāraṃ na gacchati. <hi rend="bold">Evaṃ munī nāmakāyā vimutto</hi>ti evaṃ tattha uppanno sekkhamuni pakatiyā pubbeva rūpakāyā vimutto, tattha catutthamaggaṃ nibbattetvā dhammakāyassa pariññātattā puna nāmakāyāpi vimutto ubhatobhāgavimutto khīṇāsavo hutvā anupādānibbānasaṅkhātaṃ atthaṃ paleti na upeti saṅkhaṃ ‘‘khattiyo vā brāhmaṇo vā’’ti evamādikaṃ.</p>

<p rend="bodytext">Niddese <hi rend="bold">khittā</hi>ti calitā. <hi rend="bold">Ukkhittā</hi>ti aticalitā. <hi rend="bold">Nunnā</hi>ti papphoṭiyā. <hi rend="bold">Paṇunnā</hi>ti dūrīkatā. <hi rend="bold">Khambhitā</hi>ti paṭikkamāpitā. <hi rend="bold">Vikkhambhitā</hi>ti na santike katā.</p>

<p rend="bodytext" n="44"><hi rend="paranum">44</hi><hi rend="dot">.</hi> Idāni ‘‘atthaṃ paletī’’ti sutvā tassa yoniso atthamasallakkhento <hi rend="bold">‘‘atthaṅgato so’’</hi>ti gāthamāha. Tassattho – so atthaṅgato udāhu natthi, <hi rend="bold">udāhu ve sassatiyā</hi> sassatabhāvena <hi rend="bold">arogo</hi> avipariṇāmadhammo soti evaṃ <hi rend="bold">taṃ me munī sādhu</hi> byākarohi. Kiṃkāraṇā? <hi rend="bold">Tathā hi te vidito esa dhammo</hi>ti.</p>

<p rend="bodytext">Niddese <hi rend="bold">niruddho</hi>ti nirodhaṃ patto. <hi rend="bold">Ucchinno</hi>ti ucchinnasantāno. <hi rend="bold">Vinaṭṭho</hi>ti vināsaṃ patto.</p>

<p rend="bodytext" n="45"><hi rend="paranum">45</hi><hi rend="dot">.</hi> Athassa bhagavā tathā avattabbataṃ dassento <hi rend="bold">‘‘atthaṅgatassā’’</hi>ti gāthamāha. Tattha <hi rend="bold">atthaṅgatassā</hi>ti anupādāparinibbutassa. <hi rend="bold">Na pamāṇamatthī</hi>ti rūpādipamāṇaṃ natthi. <hi rend="bold">Yena naṃ vajju</hi>nti yena rāgādinā naṃ vadeyyuṃ. <hi rend="bold">Sabbesu dhammesū</hi>ti sabbesu khandhādidhammesu.</p>

<p rend="bodytext">Niddese <pb ed="V" n="0.0028" /><hi rend="bold">adhivacanāni cā</hi>ti sirivaḍḍhako dhanavaḍḍhakotiādayo hi vacanamattaṃyeva adhikāraṃ katvā pavattā adhivacanā nāma. Adhivacanānaṃ pathā <hi rend="bold">adhivacanapathā</hi> nāma. ‘‘Abhisaṅkharontīti kho, bhikkhave, tasmā saṅkhārā’’ti (saṃ. ni. 3.79) evaṃ niddhāritvā sahetukaṃ katvā vuccamānā abhilāpā <hi rend="bold">nirutti</hi> nāma. Niruttīnaṃ pathā <hi rend="bold">niruttipathā</hi> nāma. ‘‘Takko vitakko saṅkappo’’ti <pb ed="M" n="0.0030" /> (dha. sa. 7) evaṃ tena tena pakārena paññāpanato <hi rend="bold">paññatti</hi> nāma. Paññattīnaṃ pathā <hi rend="bold">paññattipathā</hi> (dha. sa. aṭṭha. 101-108) nāma. Sesaṃ sabbattha pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi, desanāpariyosāne ca vuttasadisova dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Upasīvamāṇavasuttaniddesavaṇṇanā niṭṭhitā.</p>

<p rend="subhead">7. Nandamāṇavasuttaniddesavaṇṇanā</p>

<p rend="bodytext" n="46"><hi rend="paranum">46</hi><hi rend="dot">.</hi> Sattame <pb ed="P" n="0.0033" /> nandasutte – paṭhamagāthāyattho – <hi rend="bold">loke khattiyādayo</hi>janā ājīvakanigaṇṭhādike sandhāya ‘‘santi loke munayo’’ti vadanti. <hi rend="bold">Tayidaṃ kathaṃsū</hi>ti kiṃ nu kho te samāpattiñāṇādinā ñāṇena upapannattā <hi rend="bold">ñāṇūpapannaṃ muni no vadanti,</hi> evaṃvidhaṃ nu vadanti, <hi rend="bold">udāhu ve</hi> nānappakārakena lūkhajīvitasaṅkhātena <hi rend="bold">jīvitenūpapanna</hi>nti.</p>

<p rend="bodytext">Niddese <hi rend="bold">aṭṭhasamāpattiñāṇena vā</hi>ti paṭhamajjhānādiaṭṭhasamāpattisampayuttañāṇena vā. <hi rend="bold">Pañcābhiññāñāṇena vā</hi>ti pubbenivāsādijānanañāṇena vā.</p>

<p rend="bodytext" n="47"><hi rend="paranum">47</hi><hi rend="dot">.</hi> Athassa bhagavā tadubhayampi paṭikkhipitvā muniṃ dassento <hi rend="bold">‘‘na diṭṭhiyā’’ti gāthamāha.</hi></p>

<p rend="bodytext" n="48"><hi rend="paranum">48</hi><hi rend="dot">.</hi> Idāni ‘‘diṭṭhādīhi suddhī’’ti vadantānaṃ vāde kaṅkhāpahānatthaṃ <hi rend="bold">‘‘ye kecime’’</hi>ti pucchati. Tattha <hi rend="bold">anekarūpenā</hi>ti kotūhalamaṅgalādināpi. <hi rend="bold">Tattha yatā carantā</hi>ti tattha sakkāyadiṭṭhiyā guttā viharantā.</p>

<p rend="bodytext" n="49"><hi rend="paranum">49</hi><hi rend="dot">.</hi> Athassa <pb ed="V" n="0.0029" /> tathā suddhiabhāvaṃ dīpento bhagavā catutthaṃ gāthamāha.</p>

<p rend="bodytext" n="50"><hi rend="paranum">50</hi><hi rend="dot">.</hi> Evaṃ ‘‘nātariṃsū’’ti sutvā idāni yo atari, taṃ sotukāmo <hi rend="bold">‘‘ye kecime’’</hi>ti pucchati. Athassa bhagavā oghatiṇṇamukhena jātijarātiṇṇe dassento chaṭṭhaṃ gāthamāha.</p>

<p rend="bodytext" n="51"><hi rend="paranum">51</hi><hi rend="dot">.</hi> Tattha <pb ed="M" n="0.0031" /><hi rend="bold">nivutā</hi>ti ovuṭā pariyonaddhā. <hi rend="bold">Ye sīdhā</hi>ti ye su idha, ettha ca su-iti nipātamattaṃ. <hi rend="bold">Taṇhaṃ pariññāyā</hi>ti tīhi pariññāhi taṇhaṃ parijānitvā. Sesaṃ sabbattha pubbe vuttanayattā pākaṭameva.</p>

<p rend="bodytext" n="52"><hi rend="paranum">52</hi><hi rend="dot">.</hi> Evaṃ bhagavā arahattanikūṭeneva desanaṃ niṭṭhāpesi, desanāpariyosāne pana nando bhagavato bhāsitaṃ abhinandamāno <hi rend="bold">etābhinandāmī</hi>ti gāthamāha. Idhāpi ca pubbe vuttasadiso eva dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Nandamāṇavasuttaniddesavaṇṇanā niṭṭhitā.</p>

<p rend="subhead">8. Hemakamāṇavasuttaniddesavaṇṇanā</p>

<p rend="bodytext" n="53"><hi rend="paranum">53</hi><hi rend="dot">.</hi> Aṭṭhame <pb ed="P" n="0.0034" /> hemakasutte – <hi rend="bold">ye me pubbe viyākaṃsū</hi>ti ye bāvariādayo pubbe mayhaṃ sakaṃ laddhiṃ viyākaṃsu. <hi rend="bold">Huraṃ gotamasāsanā</hi>ti gotamasāsanato pubbataraṃ. <hi rend="bold">Sabbaṃ taṃ takkavaḍḍhana</hi>nti sabbaṃ taṃ kāmavitakkādivaḍḍhanaṃ.</p>

<p rend="bodytext"><hi rend="bold">Ye caññe tassa ācariyā</hi>ti ye ca aññe tassa bāvariyassa ācāre sikkhāpakā ācariyā. <hi rend="bold">Te sakaṃ diṭṭhi</hi>nti te ācariyā attano diṭṭhiṃ. <hi rend="bold">Sakaṃ khanti</hi>nti attano khamanaṃ. <hi rend="bold">Sakaṃ ruci</hi>nti attano rocanaṃ. <hi rend="bold">Vitakkavaḍḍhana</hi>nti kāmavitakkādivitakkānaṃ uppādanaṃ punappunaṃ pavattanaṃ. <hi rend="bold">Saṅkappavaḍḍhana</hi>nti kāmasaṅkappādīnaṃ vaḍḍhanaṃ. Imāni dve padāni sabbasaṅgāhikavasena vuttāni. Idāni kāmavitakkādike sarūpato dassetuṃ <hi rend="bold">‘‘kāmavitakkavaḍḍhana’’</hi>ntiādinā nayena navavitakke dassesi.</p>

<p rend="bodytext" n="54"><hi rend="paranum">54</hi><hi rend="dot">.</hi><hi rend="bold">Taṇhānigghātana</hi>nti <pb ed="V" n="0.0030" /> taṇhāvināsanaṃ.</p>

<p rend="bodytext" n="55-6"><hi rend="paranum">55-6</hi><hi rend="dot">.</hi> Athassa bhagavā taṃ dhammaṃ ācikkhanto <hi rend="bold">‘‘idhā’’</hi>ti gāthādvayamāha. Tattha <hi rend="bold">etadaññāya ye satā</hi>ti etaṃ nibbānaṃ padamaccutaṃ ‘‘sabbe saṅkhārā aniccā’’tiādinā (dha. pa. 277; theragā. 676; kathā. 753) nayena vipassantā anupubbena jānitvā ye kāyānupassanāsatiādīhi <pb ed="M" n="0.0032" /> satā. <hi rend="bold">Diṭṭhadhammābhinibbutā</hi>ti viditadhammattā diṭṭhadhammā ca rāgādinibbānena ca abhinibbutā. Sesaṃ sabbattha pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Hemakamāṇavasuttaniddesavaṇṇanā niṭṭhitā.</p>

<p rend="subhead">9. Todeyyamāṇavasuttaniddesavaṇṇanā</p>

<p rend="bodytext" n="57"><hi rend="paranum">57</hi><hi rend="dot">.</hi> Navame <pb ed="P" n="0.0035" /> todeyyasutte – <hi rend="bold">vimokkho tassa kīdiso</hi>ti tassa kīdiso vimokkho icchitabboti pucchati.</p>

<p rend="bodytext" n="58"><hi rend="paranum">58</hi><hi rend="dot">.</hi> Idānissa aññavimokkhābhāvaṃ dassento bhagavā dutiyaṃ gāthamāha. Tattha <hi rend="bold">vimokkho tassa nāparo</hi>ti tassa añño vimokkho natthi.</p>

<p rend="bodytext" n="59"><hi rend="paranum">59</hi><hi rend="dot">.</hi> Evaṃ ‘‘taṇhakkhayo eva vimokkho’’ti vuttepi tamatthaṃ asallakkhento <hi rend="bold">‘‘nirāsaso so uda āsasāno’’</hi>ti puna pucchati. Tattha <hi rend="bold">uda paññakappī</hi>ti udāhu samāpattiñāṇādinā ñāṇena taṇhākappaṃ vā diṭṭhikappaṃ vā kappayati.</p>

<p rend="bodytext" n="60"><hi rend="paranum">60</hi><hi rend="dot">.</hi> Athassa bhagavā taṃ ācikkhanto catutthaṃ gāthamāha. Tattha <hi rend="bold">kāmabhave</hi>ti kāme ca bhave ca.</p>

<p rend="bodytext"><hi rend="bold">Rūpe nāsīsatī</hi>ti catusamuṭṭhānike rūpārammaṇe chandarāgavasena na pattheti. <hi rend="bold">Saddhā</hi>dīsupi eseva <pb ed="V" n="0.0031" /> nayo. Palibodhaṭṭhena rāgo eva kiñcanaṃ <hi rend="bold">rāgakiñcanaṃ</hi> madanaṭṭhena vā. <hi rend="bold">Dosakiñcanā</hi>dīsupi eseva nayo. Sesaṃ sabbattha pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Todeyyamāṇavasuttaniddesavaṇṇanā niṭṭhitā.</p>

<p rend="subhead">10. Kappamāṇavasuttaniddesavaṇṇanā</p>

<p rend="bodytext" n="61"><hi rend="paranum">61</hi><hi rend="dot">.</hi> Dasame <pb ed="P" n="0.0036" /><pb ed="M" n="0.0033" /> kappasuttaniddese – <hi rend="bold">majjhe sarasmi</hi>nti purimapacchimakoṭipaññāṇābhāvato majjhabhūte saṃsāreti vuttaṃ hoti. <hi rend="bold">Tiṭṭhata</hi>nti tiṭṭhamānānaṃ. <hi rend="bold">Yathāyidaṃ nāparaṃ siyā</hi>ti yathā idaṃ dukkhaṃ puna na bhaveyya.</p>

<p rend="bodytext"><hi rend="bold">Āgamana</hi>nti pubbantato idhāgamanaṃ. <hi rend="bold">Gamana</hi>nti ito paralokagamanaṃ. <hi rend="bold">Gamanāgamana</hi>nti tadubhayavasena vuttaṃ. <hi rend="bold">Kāla</hi>nti maraṇakālaṃ. <hi rend="bold">Gatī</hi>ti nibbatti. <hi rend="bold">Bhavābhavo</hi>ti bhavato bhavo. <hi rend="bold">Cuti cā</hi>ti bhavato cavanañca. <hi rend="bold">Upapatti cā</hi>ti cutassa upapatti ca. <hi rend="bold">Nibbatti cā</hi>ti pātubhāvo ca. <hi rend="bold">Bhedo cā</hi>ti khandhabhedo ca. <hi rend="bold">Jāti cā</hi>ti jananañca. <hi rend="bold">Jarā cā</hi>ti hāni ca. <hi rend="bold">Maraṇañcā</hi>ti jīvitindriyassa cāgo ca. <hi rend="bold">Purimāpi koṭi na paññāyatī</hi>ti pubbāpi koṭi natthi na saṃvijjati. Tathā <hi rend="bold">pacchimāpi koṭi</hi>.</p>

<p rend="bodytext"><hi rend="bold">Ettakā jātiyo</hi>ti etaparamā jātiyo. <hi rend="bold">Vaṭṭaṃ vattī</hi>ti saṃsārapavatti. <hi rend="bold">Tato paraṃ na vattatī</hi>ti tato uddhaṃ nappavattati. <hi rend="bold">Hevaṃ natthī</hi>ti evaṃ natthi na saṃvijjati. <hi rend="bold">Hi</hi>-iti nipāto. <hi rend="bold">Anamataggoya</hi>nti ayaṃ saṃsāro aviditaggo.</p>

<p rend="bodytext"><hi rend="bold">Avijjānīvaraṇāna</hi>nti avijjāya āvaritānaṃ. <hi rend="bold">Taṇhāsaṃyojanāna</hi>nti kāmarāgasaṅkhātataṇhābandhanabaddhānaṃ. <hi rend="bold">Sandhāvata</hi>nti kāmadhātuyā punappunaṃ dhāvantānaṃ. <hi rend="bold">Saṃsarata</hi>nti rūpārūpadhātuyā saṃsarantānaṃ. <hi rend="bold">Dukkhaṃ paccanubhūta</hi>nti kāyikacetasikadukkhaṃ anubhūtaṃ vinditaṃ. <hi rend="bold">Tibba</hi>nti bahalaṃ. <hi rend="bold">Byasana</hi>nti avaḍḍhi vināso. <hi rend="bold">Kaṭasī vaḍḍhitā</hi>ti susānavaḍḍhitaṃ. <hi rend="bold">Alamevā</hi>ti yuttameva <pb ed="V" n="0.0032" />. <hi rend="bold">Sabbasaṅkhāresū</hi>ti tebhūmakasaṅkhāresu. <hi rend="bold">Nibbinditu</hi>nti ukkaṇṭhituṃ. <hi rend="bold">Virajjitu</hi>nti virāgaṃ uppādetuṃ. <hi rend="bold">Vimuccitu</hi>nti mocetuṃ. <hi rend="bold">Vaṭṭaṃ vattissatī</hi>ti saṃsārapavattaṃ tebhūmakavaṭṭaṃ anāgate pavattissati. <hi rend="bold">Tato paraṃ na vattissatī</hi>ti tato uddhaṃ anāgate saṃsārapavattaṃ nappavattissati. <hi rend="bold">Jātibhaye</hi>ti jātiṃ paṭicca uppajjanakabhaye. <hi rend="bold">Jarābhayā</hi>dīsupi eseva nayo.</p>

<p rend="bodytext" n="62-3"><hi rend="paranum">62-3</hi><hi rend="dot">.</hi> Athassa <pb ed="P" n="0.0037" /> bhagavā tamatthaṃ byākaronto uparūparigāthāyo abhāsi. Dutiyagāthā vuttatthāyeva. Tatiyagāthāya <hi rend="bold">akiñcana</hi>nti kiñcanapaṭipakkhaṃ. <hi rend="bold">Anādāna</hi>nti ādānapaṭipakkhaṃ, kiñcanādānavūpasamanti vuttaṃ hoti. <hi rend="bold">Anāpara</hi>nti aparapaṭibhāgadīpavirahitaṃ, seṭṭhanti vuttaṃ hoti.</p>

<p rend="bodytext" n="64"><hi rend="paranum">64</hi><hi rend="dot">.</hi> Catutthagāthāya <pb ed="M" n="0.0034" /><hi rend="bold">na te mārassa paddhagū</hi>ti te mārassa paddhacarā paricārikā sissā na honti.</p>

<p rend="bodytext"><hi rend="bold">Mahājanaṃ pāse niyojetvā māretīti māro.</hi> Akusalakamme niyuttattā <hi rend="bold">kaṇho</hi>. Chasu devalokesu adhipatittā <hi rend="bold">adhipati</hi>. Akusalānaṃ dhammānaṃ antaṃ gatattā <hi rend="bold">antagū</hi>. Pāpajanaṃ na muñcatīti <hi rend="bold">namuci</hi>. Sativippavāsappamattapuggalānaṃ ñātakoti <hi rend="bold">pamattabandhu</hi>. Sesaṃ sabbattha pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadisova dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Kappamāṇavasuttaniddesavaṇṇanā niṭṭhitā.</p>

<p rend="subhead">11. Jatukaṇṇimāṇavasuttaniddesavaṇṇanā</p>

<p rend="bodytext" n="65"><hi rend="paranum">65</hi><hi rend="dot">.</hi> Ekādasame <pb ed="P" n="0.0038" /> jatukaṇṇisutte – <hi rend="bold">sutvānahaṃ vīra akāmakāmi</hi>nti ahaṃ ‘‘itipi so bhagavā’’tiādinā (pārā. 1; dī. ni. 1.157, 255, 301; a. ni. 6.10; saṃ. ni. 5.997) nayena vīra kāmānaṃ akāmanato akāmakāmiṃ buddhaṃ sutvā. <hi rend="bold">Akāmamāgama</hi>nti nikkāmaṃ bhagavantaṃ pucchituṃ āgatomhi. <hi rend="bold">Sahajanettā</hi>ti sahajātasabbaññutaññāṇacakkhu <pb ed="V" n="0.0033" />. <hi rend="bold">Yathātaccha</hi>nti yathātathaṃ. <hi rend="bold">Brūhi me</hi>ti puna yācanto bhaṇati. Yācanto hi sahassakkhattumpi bhaṇeyya, ko pana vādo dvikkhattuṃ.</p>

<p rend="bodytext"><hi rend="bold">Itipi so bhagavā arahaṃ sammāsambuddho</hi>ti imesaṃ padānaṃ attho heṭṭhā vuttova. Vijjāhi pana caraṇena ca sampannattā <hi rend="bold">vijjācaraṇasampanno</hi>. Tattha <hi rend="bold">vijjā</hi>ti tissopi vijjā aṭṭhapi vijjā. Tisso vijjā bhayabheravasutte (ma. ni. 1.34 ādayo) vuttanayena veditabbā, aṭṭha ambaṭṭhasutte (dī. ni. 1.254 ādayo). Tattha hi vipassanāñāṇena manomayiddhiyā ca saha cha abhiññā pariggahetvā aṭṭha vijjā vuttā. <hi rend="bold">Caraṇa</hi>nti sīlasaṃvaro indriyesu guttadvāratā bhojane mattaññutā jāgariyānuyogo satta saddhammā cattāri rūpāvacarajjhānānīti ime pannarasa dhammā veditabbā. Imeyeva hi pannarasa dhammā yasmā etehi <pb ed="M" n="0.0035" /> carati ariyasāvako gacchati amataṃ disaṃ, tasmā ‘‘caraṇa’’nti vuttā. Yathāha – ‘‘idha, mahānāma, ariyasāvako sīlavā hotī’’ti (ma. ni. 2.24) sabbaṃ majjhimapaṇṇāsake vuttanayena veditabbaṃ. Bhagavā imāhi vijjāhi iminā ca caraṇena samannāgato, tena vuccati vijjācaraṇasampannoti. Tattha vijjāsampadā bhagavato sabbaññutaṃ pūretvā ṭhitā, caraṇasampadā mahākāruṇikataṃ. So sabbaññutāya sabbasattānaṃ atthānatthaṃ ñatvā mahākāruṇikatāya anatthaṃ parivajjetvā atthe niyojeti, yathā taṃ vijjācaraṇasampanno. Tenassa <pb ed="P" n="0.0039" /> sāvakā suppaṭipannā honti, no duppaṭipannā, vijjācaraṇavipannānañhi sāvakā attantapādayo viya (pārā. aṭṭha. 1.1).</p>

<p rend="bodytext">Sobhanagamanattā sundaraṃ ṭhānaṃ gatattā sammā gatattā sammā ca gadattā <hi rend="bold">sugato</hi>. Gamanampi hi gatanti vuccati. Tañca bhagavato sobhanaṃ parisuddhamanavajjaṃ. Kiṃ pana tanti? Ariyamaggo. Tena hesa gamanena khemaṃ disaṃ asajjamāno gatoti <hi rend="bold">sobhanagamanattā sugato</hi>. Sundarañcesa ṭhānaṃ gato amataṃ nibbānanti <hi rend="bold">sundaraṃ ṭhānaṃ gatattāpi sugato</hi>. Sammā ca gato tena tena maggena pahīne kilese puna apaccāgacchanto. Vuttañhetaṃ –</p>

<p rend="indent">‘‘Sotāpattimaggena ye kilesā pahīnā, te kilese na puneti na pacceti na paccāgacchatīti sugato…pe… arahattamaggena ye kilesā pahīnā, te kilese na puneti na pacceti na paccāgacchatīti sugato’’ti (mahāni. 38; cūḷani. mettagūmāṇavapucchāniddesa 27).</p>

<p rend="bodytext">Sammā vā gato dīpaṅkarapādamūlato pabhuti yāva bodhimaṇḍā tāva samatiṃsapāramīpūrikāya <pb ed="V" n="0.0034" /> sammā paṭipattiyā sabbalokassa hitasukhameva karonto sassataṃ ucchedaṃ kāmasukhaṃ attakilamathanti ime ca ante anupagacchanto gatoti <hi rend="bold">sammā gatattāpi sugato</hi>. Sammā cesa gadati yuttaṭṭhānesu yuttameva vācaṃ bhāsatīti <hi rend="bold">sammā gadattāpi sugato</hi>.</p>

<p rend="bodytext">Tatridaṃ sādhakasuttaṃ –</p>

<p rend="indent">‘‘Yaṃ tathāgato vācaṃ jānāti abhūtaṃ atacchaṃ anatthasaṃhitaṃ, sā ca paresaṃ appiyā amanāpā, na taṃ tathāgato vācaṃ bhāsati. Yampi tathāgato vācaṃ jānāti bhūtaṃ tacchaṃ <pb ed="M" n="0.0036" /> anatthasaṃhitaṃ, sā ca paresaṃ appiyā amanāpā, tampi tathāgato vācaṃ na bhāsati. Yañca kho tathāgato vācaṃ jānāti bhūtaṃ tacchaṃ atthasaṃhitaṃ, sā ca paresaṃ appiyā amanāpā, tatra kālaññū tathāgato hoti tassā vācāya veyyākaraṇāya. Yaṃ tathāgato vācaṃ jānāti abhūtaṃ atacchaṃ anatthasaṃhitaṃ. Sā ca paresaṃ piyā manāpā, na taṃ tathāgato vācaṃ bhāsati. Yampi tathāgato vācaṃ jānāti bhūtaṃ tacchaṃ anatthasaṃhitaṃ, sā ca paresaṃ piyā manāpā, tampi tathāgato vācaṃ na bhāsati. Yañca kho tathāgato vācaṃ jānāti bhūtaṃ tacchaṃ atthasaṃhitaṃ, sā ca paresaṃ piyā manāpā, tatra kālaññū <pb ed="P" n="0.0040" /> tathāgato hoti tassā vācāya veyyākaraṇāyā’’ti (ma. ni. 2.86).</p>

<p rend="unindented">Evaṃ <hi rend="bold">sammā gadattāpi sugato</hi>ti veditabbo.</p>

<p rend="bodytext">Sabbathā viditalokattā pana <hi rend="bold">lokavidū</hi>. So hi bhagavā sabhāvato samudayato nirodhato nirodhūpāyatoti sabbathā lokaṃ avedi aññāsi paṭivijjhi. Yathāha –</p>

<p rend="indent">‘‘Yattha kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ daṭṭheyyaṃ patteyyanti vadāmi. Na cāhaṃ, āvuso, appatvāva lokassa antaṃ dukkhassa antakiriyaṃ vadāmi. Api cāhaṃ, āvuso, imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipadaṃ (saṃ. ni. 1.107; a. ni. 4.45).</p>

<p rend="gatha1">‘‘Gamanena <pb ed="V" n="0.0035" /> na pattabbo, lokassanto kudācanaṃ;</p>

<p rend="gathalast">Na ca appatvā lokantaṃ, dukkhā atthi pamocanaṃ.</p>

<p rend="gatha1">‘‘Tasmā have lokavidū sumedho, lokantagū vusitabrahmacariyo;</p>

<p rend="gathalast">Lokassa antaṃ samitāvi ñatvā, nāsīsatī lokamimaṃ parañcā’’ti. (saṃ. ni. 1.107; a. ni. 4.45);</p>

<p rend="bodytext">Api <pb ed="M" n="0.0037" /> ca – tayo lokā saṅkhāraloko sattaloko okāsalokoti. Tattha ‘‘eko loko sabbe sattā āhāraṭṭhitikā’’ti (paṭi. ma. 1.112) āgataṭṭhāne saṅkhāraloko veditabbo. ‘‘Sassato lokoti vā asassato lokoti vā’’ti (dī. ni. 1.421; ma. ni. 1.269; saṃ. ni. 4.416; vibha. 937) āgataṭṭhāne sattaloko.</p>

<p rend="gatha1">‘‘Yāvatā candimasūriyā pariharanti, disā bhanti virocamānā;</p>

<p rend="gathalast">Tāva sahassadhā loko, ettha te vattatī vaso’’ti. (ma. ni. 1.503) –</p>

<p rend="unindented">Āgataṭṭhāne okāsaloko. Tampi bhagavā sabbathā avedi. Tathā hissa ‘‘eko loko sabbe sattā āhāraṭṭhitikā. Dve lokā nāmañca rūpañca. Tayo lokā tisso vedanā. Cattāro lokā cattāro āhārā. Pañca lokā pañcupādānakkhandhā. Cha <pb ed="P" n="0.0041" /> lokā cha ajjhattikāni āyatanāni. Satta lokā satta viññāṇaṭṭhitiyo. Aṭṭha lokā aṭṭha lokadhammā. Nava lokā nava sattāvāsā. Dasa lokā dasāyatanāni. Dvādasa lokā dvādasāyatanāni. Aṭṭhārasalokā aṭṭhārasa dhātuyo’’ti (paṭi. ma. 1.112) ayaṃ saṅkhāralokopi sabbathā vidito.</p>

<p rend="bodytext">Yasmā panesa sabbesampi sattānaṃ āsayaṃ jānāti, anusayaṃ jānāti, caritaṃ jānāti, adhimuttiṃ jānāti, apparajakkhe mahārajakkhe tikkhindriye mudindriye, svākāre dvākāre, suviññāpaye duviññāpaye, bhabbe abhabbe satte jānāti. Tasmāssa sattalokopi sabbathā vidito. Yathā ca sattaloko, evaṃ okāsalokopi. Tathā hesa ekaṃ cakkavāḷaṃ āyāmato ca vitthārato ca yojanānaṃ dvādasa satasahassāni catutiṃsa satāni ca paññāsañca yojanāni. Parikkhepato –</p>

<p rend="gatha1">Sabbaṃ <pb ed="V" n="0.0036" /> satasahassāni, chattiṃsa parimaṇḍalaṃ;</p>

<p rend="gathalast">Dasa ceva sahassāni, aḍḍhuḍḍhāni satāni ca.</p>

<p rend="bodytext">Tattha <pb ed="M" n="0.0038" /> –</p>

<p rend="gatha1">Duve satasahassāni, cattāri nahutāni ca;</p>

<p rend="gathalast">Ettakaṃ bahalattena, saṅkhātāyaṃ vasundharā.</p>

<p rend="bodytext">Tassāyeva sandhārakaṃ –</p>

<p rend="gatha1">Cattāri satasahassāni, aṭṭheva nahutāni ca;</p>

<p rend="gathalast">Ettakaṃ bahalattena, jalaṃ vāte patiṭṭhitaṃ.</p>

<p rend="bodytext">Tassāpi sandhārako –</p>

<p rend="gatha1">Nava satasahassāni, māluto nabhamuggato;</p>

<p rend="gathalast">Saṭṭhi ceva sahassāni, esā lokassa saṇṭhiti.</p>

<p rend="bodytext">Evaṃ <pb ed="P" n="0.0042" /> saṇṭhite cettha yojanānaṃ –</p>

<p rend="gatha1">Caturāsīti sahassāni, ajjhogāḷho mahaṇṇave;</p>

<p rend="gathalast">Accuggato tāvadeva, sineru pabbatuttamo.</p>

<p rend="gatha1">Tato upaḍḍhupaḍḍhena, pamāṇena yathākkamaṃ;</p>

<p rend="gathalast">Ajjhogāḷhuggatā dibbā, nānāratanacittitā.</p>

<p rend="gatha1">Yugandharo īsadharo, karavīko sudassano;</p>

<p rend="gathalast">Nemindharo vinatako, assakaṇṇo giri brahā.</p>

<p rend="gatha1">Ete <pb ed="V" n="0.0037" /> satta mahāselā, sinerussa samantato;</p>

<p rend="gathalast">Mahārājānamāvāsā, devayakkhanisevitā.</p>

<p rend="gatha1">Yojanānaṃ satānucco, himavā pañca pabbato;</p>

<p rend="gathalast">Yojanānaṃ sahassāni, tīṇi āyatavitthato.</p>

<p rend="gatha1">Caturāsītisahassehi, kūṭehi paṭimaṇḍito;</p>

<p rend="gathalast">Tipañcayojanakkhandha-parikkhepā nagavhayā.</p>

<p rend="gatha2">Paññāsayojanakkhandha-sākhāyāmā samantato;</p>

<p rend="gatha3">Satayojanavitthiṇṇā, tāvadeva ca uggatā;</p>

<p rend="gathalast">Jambū yassānubhāvena, jambudīpo pakāsito. (visuddhi. 1.137; dha. sa. aṭṭha. 584);</p>

<p rend="bodytext">Yañcetaṃ <pb ed="M" n="0.0039" /> jambuyā pamāṇaṃ, etadeva asurānaṃ cittapāṭaliyā, garuḷānaṃ simbalirukkhassa, aparagoyāne kadambassa, uttarakurūsu kapparukkhassa, pubbavidehe sirīsassa, tāvatiṃsesu pāricchattakassāti. Tenāhu porāṇā –</p>

<p rend="gatha1">‘‘Pāṭalī <pb ed="P" n="0.0043" /> simbalī jambū, devānaṃ pāricchattako;</p>

<p rend="gathalast">Kadambo kapparukkho ca, sirīsena bhavati sattamaṃ.</p>

<p rend="gatha1">‘‘Dve asīti sahassāni, ajjhogāḷho mahaṇṇave;</p>

<p rend="gatha2">Accuggato tāvadeva, cakkavāḷasiluccayo;</p>

<p rend="gathalast">Parikkhipitvā taṃ sabbaṃ, lokadhātumayaṃ ṭhito’’ti. (visuddhi. 1.137; dha. sa. aṭṭha. 584);</p>

<p rend="bodytext">Tattha candamaṇḍalaṃ ekūnapaññāsayojanaṃ, sūriyamaṇḍalaṃ paññāsayojanaṃ, tāvatiṃsabhavanaṃ dasasahassayojanaṃ, tathā asurabhavanaṃ avīcimahānirayo jambudīpo ca. Aparagoyānaṃ sattasahassayojanaṃ. Tathā pubbavideho. Uttarakuru aṭṭhasahassayojano. Ekameko cettha mahādīpo pañcasatapañcasataparittadīpaparivāro. Taṃ sabbampi ekaṃ cakkavāḷaṃ ekā lokadhātu. Tadantaresu lokantarikanirayā <pb ed="V" n="0.0038" />. Evaṃ anantāni cakkavāḷāni anantā lokadhātuyo bhagavā anantena buddhañāṇena avedi aññāsi paṭivijjhi. Evamassa okāsalokopi sabbathā vidito. Evampi <hi rend="bold">sabbathā viditalokattā lokavidū</hi>.</p>

<p rend="bodytext">Attano pana guṇehi visiṭṭhatarassa kassaci abhāvato natthi etassa uttaroti <hi rend="bold">anuttaro</hi>. Tathā hesa sīlaguṇenapi sabbaṃ lokaṃ abhibhavati samādhi…pe… paññā… vimutti… vimuttiñāṇadassanaguṇenapi. Sīlaguṇenapi asamo asamasamo appaṭimo appaṭibhāgo appaṭipuggalo…pe… vimuttiñāṇadassanaguṇenapi. Yathāha – ‘‘na kho panāhaṃ passāmi sadevake loke…pe… sadevamanussāya attanā sīlasampannatara’’nti (saṃ. ni. 1.173; a. ni. 4.21) vitthāro.</p>

<p rend="bodytext">Evaṃ aggapasādasuttādīni (a. ni. 4.34; itivu. 90) ‘‘na me ācariyo atthī’’tiādikā (ma. ni. 1.285; mahāva. 11; kathā. 405; mi. pa. 4.5.11) gāthāyo ca vitthāretabbā.</p>

<p rend="bodytext">Purisadamme <pb ed="M" n="0.0040" /> sāretīti <hi rend="bold">purisadammasārathi,</hi> dameti vinetīti vuttaṃ hoti. Tattha <hi rend="bold">purisadammā</hi>ti adantā dametuṃ yuttā tiracchānapurisāpi manussapurisāpi amanussapurisāpi <pb ed="P" n="0.0044" />. Tathā hi bhagavatā tiracchānapurisāpi apalālo nāgarājā cūḷodaro mahodaro aggisikho dhūmasikho aravāḷo nāgarājā dhanapālako hatthīti evamādayo damitā nibbisā katā, saraṇesu ca sīlesu ca patiṭṭhāpitā. Manussapurisāpi saccakanigaṇṭhaputtaambaṭṭhamāṇavapokkharasātisoṇadantakūṭadantādayo. Amanussapurisāpi āḷavakasūcilomakharalomayakkhasakkadevarājādayo damitā vinītā vicitrehi vinayanūpāyehi. ‘‘Ahaṃ kho kesi purisadamme saṇhenapi vinemi, pharusenapi vinemi, saṇhapharusenapi vinemī’’ti (a. ni. 4.111) idañcettha suttaṃ vitthāretabbaṃ. Api ca bhagavā visuddhasīlādīnaṃ paṭhamajjhānādīni sotāpannādīnañca uttarimaggapaṭipadaṃ ācikkhanto dantepi dametiyeva.</p>

<p rend="bodytext">Atha vā <hi rend="bold">anuttaro purisadammasārathī</hi>ti ekamevidaṃ atthapadaṃ. Bhagavā hi tathā purisadamme sāreti, yathā ekapallaṅkeneva nisinnā aṭṭha disā asajjamānā dhāvanti. Tasmā ‘‘anuttaro purisadammasārathī’’ti vuccati. ‘‘Hatthidamakena, bhikkhave, hatthi dammo sārito ekaṃyeva disaṃ dhāvatī’’ti idañcettha suttaṃ (ma. ni. 3.312) vitthāretabbaṃ.</p>

<p rend="bodytext"><hi rend="bold">Vīriyavā</hi>ti <pb ed="V" n="0.0039" /> ariyamaggena sabbapāpakehi virato. <hi rend="bold">Pahū</hi>ti pabhū. <hi rend="bold">Visavī</hi>ti parasantāne vīriyuppādako. <hi rend="bold">Alamatto</hi>ti samatthacitto.</p>

<p rend="bodytext"><hi rend="bold">Virato</hi>ti ariyamaggena viratattā āyatiṃ appaṭisandhiko. <hi rend="bold">Sabbapāpakehi nirayadukkhaṃ aticcā</hi>ti āyatiṃ appaṭisandhitāya nirayadukkhaṃ aticca ṭhito. <hi rend="bold">Vīriyavāso</hi>ti vīriyaniketo. <hi rend="bold">So vīriyavā</hi>ti so khīṇāsavo ‘‘vīriyavā’’ti vattabbataṃ arahati. <hi rend="bold">Padhānavā vīro tādī</hi>ti imāni panassa thutivacanāni. So hi padhānavā maggajjhānapadhānena, vīro kilesārividdhaṃsanasamatthatāya, tādi nibbikāratāya <hi rend="bold">pavuccate tathattā</hi>ti tathārūpo ‘‘vīriyavā’’ti pavuccati.</p>

<p rend="bodytext"><hi rend="bold">Te kāmakāmino</hi>ti ete rūpādivatthukāme icchantā. <hi rend="bold">Rāgarāgino</hi>ti rāgena rañjitā. <hi rend="bold">Saññāsaññino</hi>ti rāgasaññāya saññino. <hi rend="bold">Na</hi><pb ed="M" n="0.0041" /><hi rend="bold">kāme kāmetī</hi>ti rūpādivatthukāme na pattheti. <hi rend="bold">Akāmo</hi>ti kāmehi virahito. <hi rend="bold">Nikkāmo</hi>ti nikkantakāmo.</p>

<p rend="bodytext"><hi rend="bold">Sabbaññutaññāṇa</hi>nti <pb ed="P" n="0.0045" /> tiyaddhagataṃ sabbaneyyapathaṃ jānātīti sabbaññū, tassa bhāvo sabbaññutā, sabbaññutā eva ñāṇaṃ sabbaññutaññāṇaṃ, sabbaññutaññāṇasaṅkhātaṃ <hi rend="bold">nettañca</hi> vāsanāya saha kilese parājetvā jitattā <hi rend="bold">jinabhāvo ca apubbaṃ acarimaṃ</hi> apure apacchā <hi rend="bold">ekasmiṃ khaṇe</hi> ekasmiṃ kāle <hi rend="bold">uppanno</hi> pubbantato uddhaṃ pannoti uppanno.</p>

<p rend="bodytext" n="66"><hi rend="paranum">66</hi><hi rend="dot">.</hi><hi rend="bold">Tejī tejasā</hi>ti tejena samannāgato tejasā abhibhuyya. <hi rend="bold">Yamahaṃ vijaññaṃ jātijarāya idha vippahāna</hi>nti yaṃ ahaṃ jātijarāya pahānabhūtaṃ dhammaṃ idheva jāneyyaṃ.</p>

<p rend="bodytext"><hi rend="bold">Jagatī</hi>ti pathavī. <hi rend="bold">Sabbaṃ ākāsagata</hi>nti sakalaṃ ākāse pavattaṃ patthaṭaṃ. <hi rend="bold">Tamagata</hi>nti tamameva tamagataṃ andhakāraṃ yathā gūthagataṃ muttagatanti. <hi rend="bold">Abhivihaccā</hi>ti nāsetvā. <hi rend="bold">Andhakāraṃ vidhamitvā</hi>ti cakkhuviññāṇuppattinivārakaṃ andhakāraṃ palāpetvā. <hi rend="bold">Ālokaṃ dassayitvā</hi>ti sūriyālokaṃ dassayitvā. <hi rend="bold">Ākāse</hi>ti ajaṭākāse. <hi rend="bold">Antalikkhe</hi>ti antaradhātusamatthatucchokāse. <hi rend="bold">Gaganapathe</hi>ti devatānaṃ gamanamagge gacchati. <hi rend="bold">Sabbaṃ abhisaṅkhārasamudaya</hi>nti sakalaṃ kammaṃ samudayaṃ uppādaṃ, taṇhanti attho. <hi rend="bold">Kilesatamaṃ avijjandhakāraṃ vidhamitvā</hi>ti kilesatamasaṅkhātaṃ aññāṇaṃ avijjandhakāraṃ nīharitvā nāsetvā. <hi rend="bold">Ñāṇālokaṃ</hi> paññālokaṃ dassayitvā. <hi rend="bold">Vatthukāme parijānitvā</hi>ti <pb ed="V" n="0.0040" /> rūpādivatthukāme ñātatīraṇapariññāya jānitvā. <hi rend="bold">Kilesakāme pahāyā</hi>ti upatāpanasaṅkhāte kilesakāme pahānapariññāya pajahitvā.</p>

<p rend="bodytext" n="67"><hi rend="paranum">67</hi><hi rend="dot">.</hi> Athassa bhagavā taṃ dhammaṃ ācikkhanto uparūparigāthāyo abhāsi. Tattha <hi rend="bold">nekkhammaṃ daṭṭhu khemato</hi>ti nibbānañca nibbānagāminiñca paṭipadaṃ ‘‘khema’’nti disvā. <hi rend="bold">Uggahita</hi>nti taṇhāvasena diṭṭhivasena gahitaṃ. <hi rend="bold">Nirattaṃ vā</hi>ti nirassitabbaṃ vā, muñcitabbanti vuttaṃ hoti. <hi rend="bold">Mā te vijjitthā</hi>ti mā te ahosi. <hi rend="bold">Kiñcana</hi>nti rāgādikiñcanaṃ, tampi te mā vijjittha.</p>

<p rend="bodytext"><hi rend="bold">Muñcitabba</hi>nti muñcitvā na puna gahetabbaṃ. <hi rend="bold">Vijahitabba</hi>nti cajitabbaṃ. <hi rend="bold">Vinodetabba</hi>nti khipitabbaṃ. <hi rend="bold">Byantīkātabba</hi>nti vigatantaṃ kātabbaṃ <pb ed="P" n="0.0046" />. <hi rend="bold">Anabhāvaṃ gametabba</hi>nti anu anu abhāvaṃ gametabbaṃ.</p>

<p rend="bodytext" n="68-9"><hi rend="paranum">68-9</hi><hi rend="dot">.</hi><hi rend="bold">Pubbe</hi>ti <pb ed="M" n="0.0042" /> atīte saṅkhāre ārabbha uppannakilesā. <hi rend="bold">Brāhmaṇā</hi>ti bhagavā jatukaṇṇiṃ ālapati. Sesaṃ sabbattha pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Jatukaṇṇimāṇavasuttaniddesavaṇṇanā niṭṭhitā.</p>

<p rend="subhead">12. Bhadrāvudhamāṇavasuttaniddesavaṇṇanā</p>

<p rend="bodytext" n="70"><hi rend="paranum">70</hi><hi rend="dot">.</hi> Dvādasame <pb ed="P" n="0.0047" /> bhadrāvudhasutte – <hi rend="bold">okañjaha</hi>nti ālayaṃ jahaṃ. <hi rend="bold">Taṇhacchida</hi>nti taṇhākāyacchidaṃ. <hi rend="bold">Aneja</hi>nti lokadhammesu nikkampaṃ. <hi rend="bold">Nandiñjaha</hi>nti anāgatarūpādipatthanājahaṃ. Ekā eva hi sā taṇhā, thutivasena idha nānappakārato vuttā. <hi rend="bold">Kappañjaha</hi>nti duvidhaṃ kappajahaṃ. <hi rend="bold">Abhiyāce</hi>ti ativiya yācāmi. <hi rend="bold">Sutvāna nāgassa apanamissanti ito</hi>ti nāgassa tava bhagavato vacanaṃ sutvā ito pāsāṇakacetiyato bahujanā pakkamissantīti adhippāyo.</p>

<p rend="bodytext"><hi rend="bold">Ye</hi><pb ed="V" n="0.0041" /><hi rend="bold">upayupādānā</hi>ti taṇhādiṭṭhīhi upagantvā gahitā. <hi rend="bold">Cetaso adhiṭṭhānā</hi>ti citte patiṭṭhitā. <hi rend="bold">Abhinivesānusayā</hi>ti patiṭṭhahitvā āgantvā sayitā.</p>

<p rend="bodytext" n="71"><hi rend="paranum">71</hi><hi rend="dot">.</hi><hi rend="bold">Janapadehi saṅgatā</hi>ti aṅgādīhi janapadehi idha samāgatā. <hi rend="bold">Viyākarohī</hi>ti dhammaṃ desehi.</p>

<p rend="bodytext"><hi rend="bold">Saṅgatā</hi>ti ete khattiyādayo ekībhūtā. <hi rend="bold">Samāgatā</hi>ti vuttappakārehi janapadehi āgatā. <hi rend="bold">Samohitā</hi>ti rāsībhūtā. <hi rend="bold">Sannipatitā</hi>ti adhiyogā.</p>

<p rend="bodytext" n="72"><hi rend="paranum">72</hi><hi rend="dot">.</hi> Athassa āsayānulomena dhammaṃ desento bhagavā uparūparigāthāyo abhāsi. Tattha <hi rend="bold">ādānataṇha</hi>nti rūpādīnaṃ ādāyikaṃ gahaṇataṇhaṃ, taṇhupādānanti vuttaṃ hoti. <hi rend="bold">Yaṃ yañhi lokasmimupādiyantī</hi>ti etesu uddhādibhedesu yaṃ yaṃ gaṇhanti. <hi rend="bold">Teneva māro anveti</hi><hi rend="bold">jantu</hi>nti <pb ed="M" n="0.0043" /> teneva upādānapaccayanibbattakammābhisaṅkhāranibbattavasena paṭisandhikkhandhamāro taṃ sattaṃ anugacchati.</p>

<p rend="bodytext" n="73"><hi rend="paranum">73</hi><hi rend="dot">.</hi><hi rend="bold">Tasmā pajāna</hi>nti tasmā etamādīnavaṃ aniccādivasena vā saṅkhāre pajānanto. <hi rend="bold">Ādānasatte iti pekkhamāno, pajaṃ imaṃ maccudheyye visatta</hi>nti ādātabbaṭṭhena ādānesu rūpādīsu satte sabbaloke imaṃ pajaṃ maccudheyye laggaṃ pekkhamāno <pb ed="P" n="0.0048" />, ādānasatte vā ādānābhiniviṭṭhe puggale ādānasaṅgahetuñca imaṃ pajaṃ maccudheyye laggaṃ tato vītikkamituṃ asamatthaṃ iti pekkhamāno kiñcanaṃ sabbaloke na upādiyethāti. Sesaṃ sabbattha pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Bhadrāvudhasuttaniddesavaṇṇanā niṭṭhitā.</p>

<p rend="subhead">13. Udayamāṇavasuttaniddesavaṇṇanā</p>

<p rend="bodytext" n="74"><hi rend="paranum">74</hi><hi rend="dot">.</hi> Terasame <pb ed="V" n="0.0042" /><pb ed="P" n="0.0049" /> udayasutte – <hi rend="bold">aññāvimokkha</hi>nti paññānubhāvanijjhānaṃ taṃ vimokkhaṃ pucchati.</p>

<p rend="bodytext"><hi rend="bold">Paṭhamenapi jhānena jhāyī</hi>ti vitakkavicārapītisukhacittekaggatāsampayuttena pañcaṅgikena paṭhamajjhānena jhāyatīti jhāyī. <hi rend="bold">Dutiyenā</hi>ti pītisukhacittekaggatāsampayuttena. <hi rend="bold">Tatiyenā</hi>ti sukhacittekaggatāsampayuttena. <hi rend="bold">Catutthenā</hi>ti upekkhācittekaggatāsampayuttena. <hi rend="bold">Savitakkasavicārenapi jhānena jhāyī</hi>ti catukkanayapañcakanayesu paṭhamajjhānena savitakkasavicārenapi jhānena jhāyatīti jhāyī. <hi rend="bold">Avitakkavicāramattenā</hi>ti pañcakanaye dutiyena jhānena. <hi rend="bold">Avitakkaavicārenā</hi>ti dutiyatatiyādiavasesajhānena. <hi rend="bold">Sappītikenā</hi>ti pītisampayuttena dukatikajhānena. <hi rend="bold">Nippītikenā</hi>ti pītivirahitena tadavasesajhānena. <hi rend="bold">Sātasahagatenā</hi>ti sukhasahagatena tikacatukkajhānena. <hi rend="bold">Upekkhāsahagatenā</hi>ti catukkapañcakena. <hi rend="bold">Suññatenapī</hi>ti suññatavimokkhasampayuttena. <hi rend="bold">Animittenapī</hi>ti aniccanimittaṃ dhuvanimittaṃ animittañca ugghāṭetvā paṭiladdhena <pb ed="M" n="0.0044" /> animittenapi jhānena jhāyatīti jhāyī. <hi rend="bold">Appaṇihitenapī</hi>ti maggāgamanavasena paṇidhiṃ sodhetvā pariyādiyitvā phalasamāpattivasena appaṇihitenapi. <hi rend="bold">Lokiyenapī</hi>ti lokiyena paṭhamadutiyatatiyacatutthena.</p>

<p rend="bodytext"><hi rend="bold">Lokuttarenapī</hi>ti teneva lokuttarasampayuttena. <hi rend="bold">Jhānarato</hi>ti jhānesu abhirato. <hi rend="bold">Ekattamanuyutto</hi>ti ekattaṃ ekībhāvaṃ anuyutto payutto. <hi rend="bold">Sadatthagaruko</hi>ti sakatthagaruko, <hi rend="bold">ka</hi>-kārassāyaṃ <hi rend="bold">da</hi>-kāro kato. Sadatthoti ca arahattaṃ veditabbaṃ. Tañhi attūpanibaddhaṭṭhena attānaṃ avijahanaṭṭhena attano paramatthaṭṭhena ca attano atthattā sakatthoti vuccati. Phalasamāpattisamāpajjanavasena sakatthagaruko, ‘‘nibbānagaruko’’ti eke. <hi rend="bold">Arajo</hi>ti nikkileso. <hi rend="bold">Virajo</hi>ti vigatakileso. <hi rend="bold">Nirajo</hi>ti apanītakileso <pb ed="P" n="0.0050" />, ‘‘vitarajo’’tipi pāṭho, soyevattho. <hi rend="bold">Rajāpagato</hi>ti kilesehi dūrībhūto. <hi rend="bold">Rajavippahīno</hi>ti kilesappahīno. <hi rend="bold">Rajavippayutto</hi>ti kilesehi mutto.</p>

<p rend="bodytext"><hi rend="bold">Pāsāṇake cetiye</hi>ti pāsāṇapiṭṭhe pārāyanasuttantadesitaṭṭhāne. <hi rend="bold">Sabbossukkapaṭippassaddhattā</hi>ti sabbesaṃ kilesaussukkānaṃ paṭippassaddhattā, nāsitattā <hi rend="bold">āsīno</hi>.</p>

<p rend="bodytext"><hi rend="bold">Kiccākicca</hi>nti <pb ed="V" n="0.0043" /> ‘‘idaṃ kattabbaṃ, idaṃ na kattabba’’nti evaṃ manasā cintetabbaṃ. <hi rend="bold">Karaṇīyākaraṇīya</hi>nti kāyadvārena avassaṃ idaṃ karaṇīyaṃ, idaṃ na karaṇīyanti evaṃ karaṇīyākaraṇīyaṃ. <hi rend="bold">Pahīna</hi>nti vissaṭṭhaṃ. <hi rend="bold">Vasippatto</hi>ti paguṇabhāvappatto.</p>

<p rend="bodytext" n="75"><hi rend="paranum">75</hi><hi rend="dot">.</hi> Atha bhagavā yasmā udayo catutthajjhānalābhī, tasmāssa paṭiladdhajhānavasena nānappakārato aññāvimokkhaṃ dassento uparūparigāthamāha. Tattha <hi rend="bold">pahānaṃ kāmacchandāna</hi>nti yadidaṃ paṭhamaṃ jhānaṃ nibbattentassa kāmacchandapahānaṃ, tampi aññāvimokkhanti pabrūmi. Evaṃ sabbapadāni yojetabbāni.</p>

<p rend="bodytext"><hi rend="bold">Yā cittassa akalyatā</hi>ti cittassa gilānabhāvo. Gilāno hi akallakoti vuccati. Vinayepi vuttaṃ – ‘‘nāhaṃ, bhante, akallako’’ti (pārā. 151). <hi rend="bold">Akammaññatā</hi>ti <pb ed="M" n="0.0045" /> cittagelaññasaṅkhātova akammaññatākāro. <hi rend="bold">Olīyanā</hi>ti olīyanākāro. Iriyāpathikacittañhi iriyāpathaṃ sandhāretuṃ asakkontaṃ rukkhe vagguli viya khīle laggitaphāṇitavārako viya ca olīyati, tassa taṃ ākāraṃ sandhāya ‘‘olīyanā’’ti vuttaṃ. Dutiyapadaṃ upasaggavasena vaḍḍhitaṃ. <hi rend="bold">Līnā</hi>ti avipphārikatāya paṭikuṭitaṃ. Itare dve ākārabhāvaniddesā. <hi rend="bold">Thina</hi>nti sappipiṇḍo viya avipphārikatāya ghanabhāvena ṭhitaṃ. <hi rend="bold">Thiyanā</hi>ti ākāraniddeso. Thiyitabhāvo <hi rend="bold">thiyitattaṃ,</hi> avipphāravaseneva thaddhatāti attho (dha. sa. aṭṭha. 1162).</p>

<p rend="bodytext" n="76"><hi rend="paranum">76</hi><hi rend="dot">.</hi><hi rend="bold">Upekkhāsatisaṃsuddha</hi>nti catutthajjhānaupekkhāsatīhi saṃsuddhaṃ. <hi rend="bold">Dhammatakkapurejava</hi>nti iminā tasmiṃ catutthajjhānavimokkhe ṭhatvā jhānaṅgāni vipassitvā adhigataṃ <pb ed="P" n="0.0051" /> arahattavimokkhaṃ vadati. Arahattavimokkhassa hi maggasampayuttasammāsaṅkappādibhedo dhammatakko purejavo hoti. Tenāha ‘‘dhammatakkapurejava’’nti. <hi rend="bold">Avijjāya pabhedana</hi>nti etameva ca aññāvimokkhaṃ avijjāpabhedanasaṅkhātaṃ nibbānaṃ nissāya jātattā kāraṇopacārena ‘‘avijjāya pabhedana’’nti brūmīti.</p>

<p rend="bodytext"><hi rend="bold">Yā catutthe jhāne upekkhā</hi>ti ettha upapattito ikkhatīti upekkhā, samaṃ passati apakkhapatitā hutvā passatīti attho. <hi rend="bold">Upekkhanā</hi>ti ākāraniddeso. <hi rend="bold">Ajjhupekkhanā</hi>ti upasaggavasena padaṃ vaḍḍhitaṃ. <hi rend="bold">Cittasamatā</hi>ti cittassekaggabhāvo. <hi rend="bold">Cittappassaddhatā</hi>ti cittassa ūnātirittavajjitabhāvo. <hi rend="bold">Majjhattatā</hi>ti cittassa majjhe ṭhitabhāvo.</p>

<p rend="bodytext" n="77"><hi rend="paranum">77</hi><hi rend="dot">.</hi> Evaṃ <pb ed="V" n="0.0044" /> avijjāpabhedavacanena vuttaṃ nibbānaṃ sutvā ‘‘taṃ kissa vippahānena vuccatī’’ti pucchanto <hi rend="bold">‘‘kiṃsu saṃyojano’’</hi>ti gāthamāha. Tattha <hi rend="bold">kiṃsu saṃyojano</hi>ti kiṃsaṃyojano. <hi rend="bold">Vicāraṇa</hi>nti vicāraṇakāraṇaṃ. <hi rend="bold">Kissassa vippahānenā</hi>ti kiṃnāmakassa assa dhammassa vippahānena.</p>

<p rend="bodytext" n="78"><hi rend="paranum">78</hi><hi rend="dot">.</hi> Athassa bhagavā tamatthaṃ byākaronto <hi rend="bold">‘‘nandisaṃyojano’’</hi>ti gāthamāha. Tattha <hi rend="bold">vitakkassā</hi>ti kāmavitakkādiko vitakko assa.</p>

<p rend="bodytext" n="79"><hi rend="paranum">79</hi><hi rend="dot">.</hi> Idāni <pb ed="M" n="0.0046" /> tassa nibbānassa maggaṃ pucchanto <hi rend="bold">‘‘kathaṃ satassā’’</hi>ti gāthamāha. Tattha <hi rend="bold">viññāṇa</hi>nti abhisaṅkhāraviññāṇaṃ.</p>

<p rend="hangnum" n="80"><hi rend="paranum">80</hi><hi rend="dot">.</hi></p>

<p rend="bodytext"> Athassa maggaṃ kathento bhagavā <hi rend="bold">‘‘ajjhattañcā’’</hi>ti gāthamāha. Tattha <hi rend="bold">evaṃ satassā</hi>ti evaṃ satassa sampajānassa. Sesaṃ sabbattha pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadisova dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Udayamāṇavasuttaniddesavaṇṇanā niṭṭhitā.</p>

<p rend="subhead">14. Posālamāṇavasuttaniddesavaṇṇanā</p>

<p rend="bodytext" n="81"><hi rend="paranum">81</hi><hi rend="dot">.</hi> Cuddasame <pb ed="P" n="0.0052" /> posālasutte – <hi rend="bold">yo atītaṃ ādisatī</hi>ti yo bhagavā attano ca paresañca ‘‘ekampi jāti’’ntiādibhedaṃ atītaṃ ādisati.</p>

<p rend="bodytext"><hi rend="bold">Ekampi jāti</hi>nti ekampi paṭisandhimūlakaṃ cutipariyosānaṃ ekabhavapariyāpannaṃ khandhasantānaṃ. Esa nayo <hi rend="bold">dvepi jātiyo</hi>tiādīsu. <hi rend="bold">Anekepi saṃvaṭṭakappe</hi>tiādīsu pana parihāyamāno kappo saṃvaṭṭakappo, tadā sabbesaṃ brahmaloke sannipatanato. Vaḍḍhamāno kappo vivaṭṭakappo, tadā brahmalokato sattānaṃ vivaṭṭanato. Tattha saṃvaṭṭena saṃvaṭṭaṭṭhāyī gahito hoti taṃmūlakattā, vivaṭṭena ca vivaṭṭaṭṭhāyī. Evañhi sati yāni tāni ‘‘cattārimāni, bhikkhave, kappassa <pb ed="V" n="0.0045" /> asaṅkhyeyyāni. Katamāni cattāri? Saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī’’ti vuttāni (a. ni. 4.156), tāni pariggahitāni honti. <hi rend="bold">Saṃvaṭṭakappe vivaṭṭakappe</hi>ti ca kappassa addhaṃ gahetvā vuttaṃ. <hi rend="bold">Saṃvaṭṭavivaṭṭakappe</hi>ti sakalaṃ kappaṃ gahetvā vuttaṃ. Kathaṃ anussaratīti ce? <hi rend="bold">Amutrāsi</hi>ntiādinā nayena. Tattha <hi rend="bold">amutrāsi</hi>nti amumhi saṃvaṭṭakappe ahaṃ amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā āsiṃ. <hi rend="bold">Evaṃnāmo</hi>ti tisso vā phusso vā. <hi rend="bold">Evaṃgotto</hi>ti kaccāno vā kassapo vā <pb ed="M" n="0.0047" />. Idamassa atītabhave attano nāmagottānussaraṇavasena vuttaṃ. Sace pana tasmiṃ kāle attano vaṇṇasampattiṃ vā lūkhapaṇītajīvitabhāvaṃ vā sukhadukkhabahulataṃ vā appāyukadīghāyukabhāvaṃ vā anussaritukāmo, tampi anussaratiyeva. Tenāha – <hi rend="bold">‘‘evaṃvaṇṇo evamāyupariyanto’’</hi>ti. Tattha <hi rend="bold">evaṃvaṇṇo</hi>ti odāto vā sāmo vā. <hi rend="bold">Evamāhāro</hi>ti sālimaṃsodanāhāro vā pavattaphalabhojano vā. <hi rend="bold">Evaṃ sukhadukkhapaṭisaṃvedī</hi>ti <pb ed="P" n="0.0053" /> anekappakārena kāyikacetasikānaṃ sāmisanirāmisādippabhedānaṃ vā sukhadukkhānaṃ paṭisaṃvedī. <hi rend="bold">Evamāyupariyanto</hi>ti evaṃ vassasataparamāyupariyanto vā caturāsīti kappasahassaparamāyupariyanto vā.</p>

<p rend="bodytext"><hi rend="bold">So tato cuto amutra udapādi</hi>nti so ahaṃ tato bhavato yonito gatito viññāṇaṭṭhitito sattāvāsato sattanikāyato vā cuto puna amukasmiṃ nāma bhave yoniyā gatiyā viññāṇaṭṭhitiyā sattāvāse sattanikāye vā udapādiṃ. <hi rend="bold">Tatrāpāsi</hi>nti atha tatrāpi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṃ. <hi rend="bold">Evaṃnāmo</hi>tiādivuttanayameva.</p>

<p rend="bodytext">Api ca – yasmā <hi rend="bold">amutrāsi</hi>nti idaṃ anupubbena ārohantassa yāvadicchakaṃ anussaraṇaṃ. <hi rend="bold">So tato cuto</hi>ti paṭinivattantassa paccavekkhaṇaṃ. Tasmā <hi rend="bold">idhūpapanno</hi>ti imissā idhūpapattiyā anantaramevassa upapattiṭṭhānaṃ sandhāya amutra udapādinti idaṃ vuttanti veditabbaṃ. <hi rend="bold">Tatrāpāsi</hi>nti evamādi panassa tatrā imissā upapattiyā antare upapattiṭṭhāne nāmagottādīnaṃ anussaraṇadassanatthaṃ vuttaṃ. <hi rend="bold">So tato cuto idhūpapanno</hi>ti svāhaṃ tato anantarūpapattiṭṭhānato cuto idha asukasmiṃ nāma khattiyakule vā brāhmaṇakule vā nibbatto.</p>

<p rend="bodytext"><hi rend="bold">Iti</hi>ti evaṃ. <hi rend="bold">Sākāraṃ sauddesa</hi>nti nāmagottavasena sauddesaṃ, vaṇṇādivasena sākāraṃ. Nāmagottena hi satto ‘‘tisso kassapo’’ti uddisiyati, vaṇṇādīhi ‘‘odāto sāmo’’ti nānattato paññāyati. Tasmā nāmagottaṃ uddeso, itare ākārāti. <hi rend="bold">Pubbenivāsa</hi>nti <pb ed="M" n="0.0048" /> pubbe atītajātīsu <pb ed="V" n="0.0046" /> nivuṭṭhakkhandhā pubbenivāso. Nivuṭṭhāti ajjhāvuṭṭhā anubhūtā attano santāne uppajjitvā niruddhā, nivuṭṭhadhammā vā. Nivuṭṭhāti gocaranivāsena nivuṭṭhā, attano viññāṇena viññātā paricchinnā, paraviññāṇena viññātāpi vā chinnavaṭumakānussaraṇādīsu. Te buddhānaṃyeva labbhanti. Taṃ pubbenivāsaṃ ādisati katheti. <hi rend="bold">Paresaṃ atīta</hi>nti aññesaṃ parapuggalānaṃ pubbenivāsaṃ ekampi jātintiādinā nayena ādisati.</p>

<p rend="bodytext"><hi rend="bold">Mahāpadāniyasuttanta</hi>nti <pb ed="P" n="0.0054" /> mahāpurisānaṃ apadānaniyuttaṃ mahāpadānasuttaṃ (dī. ni. 2.1 ādayo). <hi rend="bold">Mahāsudassaniyasuttanta</hi>nti mahāsudassanassa sampattiyuttaṃ mahāsudassanasuttaṃ (dī. ni. 2.241 ādayo). <hi rend="bold">Mahāgovindiyasuttanta</hi>nti mahāgovindabrāhmaṇassa apadānaniyuttaṃ mahāgovindasuttaṃ (dī. ni. 2.293 ādayo). <hi rend="bold">Māghadeviyasuttanta</hi>nti maghadevarañño apadānaniyuttaṃ maghadevasuttaṃ (ma. ni. 2.308 ādayo). <hi rend="bold">Satānusāriññāṇaṃ hotī</hi>ti pubbenivāsānussatisampayuttañāṇaṃ hoti.</p>

<p rend="bodytext"><hi rend="bold">Yāvatakaṃ ākaṅkhatī</hi>ti yattakaṃ ñātuṃ icchati, tattakaṃ jānissāmīti ñāṇaṃ peseti. Athassa dubbalapattapuṭe pakkhandanārādho viya appaṭihataṃ anivāritaṃ ñāṇaṃ gacchati. Tena yāvatakaṃ ākaṅkhati, tāvatakaṃ anussarati. <hi rend="bold">Bodhija</hi>nti bodhiyā mūle jātaṃ. <hi rend="bold">Ñāṇaṃ uppajjatī</hi>ti catumaggañāṇaṃ uppajjati. <hi rend="bold">Ayamantimā jātī</hi>ti tena ñāṇena jātimūlassa pahīnattā puna ‘‘ayamantimā jāti, natthidāni punabbhavo’’ti (dī. ni. 2.31) aparampi ñāṇaṃ uppajjati. <hi rend="bold">Indriyaparopariyattañāṇa</hi>nti ettha upari ‘‘sattāna’’nti padaṃ idheva āharitvā sattānaṃ indriyaparopariyattañāṇanti yojetabbaṃ. Parāni ca aparāni ca ‘‘parāparānī’’ti vattabbe sandhivasena <hi rend="bold">ro</hi>-kāraṃ katvā ‘‘paroparānī’’ti vuccati. Paroparānaṃ bhāvo paropariyaṃ, paropariyameva paropariyattaṃ, veneyyasattānaṃ saddhādīnaṃ pañcannaṃ indriyānaṃ paropariyattaṃ indriyaparopariyattaṃ, indriyaparopariyattassa ñāṇaṃ indriyaparopariyattañāṇaṃ, indriyānaṃ uttamānuttamabhāvañāṇanti attho. ‘‘Indriyavarovariyattañāṇa’’ntipi pāṭho, varāni ca avarāni ca varovariyāni, varovariyānaṃ bhāvo varovariyattanti yojetabbaṃ. <hi rend="bold">Avariyānī</hi>ti ca uttamānīti attho. Atha vā – parāni ca oparāni <pb ed="M" n="0.0049" /> ca paroparāni, tesaṃ bhāvo paropariyattanti yojetabbaṃ. <hi rend="bold">Oparānī</hi>ti ca orānīti vuttaṃ hoti, lāmakānīti attho ‘‘paroparāyassa samecca dhammā’’tiādīsu (a. ni. 4.5; su. ni. 479) viya. ‘‘Indriyaparopariyatte ñāṇa’’nti bhummavacanenapi pāṭho (paṭi. ma. aṭṭha. 1.1.68).</p>

<p rend="bodytext"><hi rend="bold">Tathāgatassā</hi>ti <pb ed="V" n="0.0047" /><pb ed="P" n="0.0055" /> yathā vipassiādayo pubbakā isayo āgatā, tathā āgatassa. Yathā ca te gatā, tathā gatassa. <hi rend="bold">Tathāgatabala</hi>nti aññehi asādhāraṇaṃ tathāgatasseva balaṃ. Yathā vā pubbabuddhānaṃ balaṃ puññussayasampattiyā āgataṃ, tathā āgatabalantipi attho. Tattha duvidhaṃ tathāgatassa balaṃ kāyabalañca ñāṇabalañca. Tesu kāyabalaṃ hatthikulānusārena veditabbaṃ. Vuttañhetaṃ porāṇehi –</p>

<p rend="gatha1">‘‘Kāḷāvakañca gaṅgeyyaṃ, paṇḍaraṃ tambapiṅgalaṃ;</p>

<p rend="gathalast">Gandhamaṅgalahemañca, uposathachaddantime dasā’’ti. (ma. ni. aṭṭha. 1.148; saṃ. ni. aṭṭha. 2.2.22; a. ni. aṭṭha. 3.10.21; vibha. aṭṭha. 760; udā. aṭṭha. 75; paṭi. ma. aṭṭha. 2.2.44);</p>

<p rend="bodytext">Yadetaṃ pakatihatthiggaṇanāya hatthīnaṃ koṭisahassassa, purisagaṇanāya dasannaṃ purisakoṭisahassānaṃ balaṃ hoti, idaṃ tāva tathāgatassa kāyabalaṃ. Ñāṇabalaṃ pana mahāsīhanāde (ma. ni. 1.146 ādayo) āgataṃ dasabalañāṇaṃ catuvesārajjañāṇaṃ aṭṭhasu parisāsu akampanañāṇaṃ catuyoniparicchedakañāṇaṃ pañcagatiparicchedakañāṇaṃ saṃyuttake (saṃ. ni. 2.33-34) āgatāni tesattati ñāṇāni sattasattati ñāṇānīti evaṃ aññānipi anekāni ñāṇasahassāni, etaṃ ñāṇabalaṃ nāma. Idhāpi ñāṇabalameva adhippetaṃ, ñāṇañhi akampiyaṭṭhena upathambhakaṭṭhena ca balanti (paṭi. ma. aṭṭha. 2.2.44) vuttaṃ.</p>

<p rend="bodytext"><hi rend="bold">Sattānaṃ āsayānusaye ñāṇa</hi>nti ettha rūpādīsu khandhesu chandarāgena sattā visattāti sattā. Vuttañhetaṃ bhagavatā –</p>

<p rend="indent">‘‘Rūpe kho, rādha, yo chando yo rāgo yā nandī yā taṇhā, tatra satto tatra visatto, tasmā ‘satto’ti vuccati <pb ed="M" n="0.0050" />. Vedanāya… saññāya… saṅkhāresu… viññāṇe yo chando yo rāgo yā nandī yā taṇhā, tatra satto tatra visatto, tasmā ‘satto’ti vuccatī’’ti (saṃ. ni. 3.161; mahāni. 7).</p>

<p rend="bodytext">Akkharacintakā pana atthaṃ avicāretvā ‘‘nāmamattameta’’nti icchanti. Yepi atthaṃ vicārenti, te satvayogena sattāti icchanti. Tesaṃ sattānaṃ āsayanti nissayanti etthāti āsayo <pb ed="V" n="0.0048" />, micchādiṭṭhiyā sammādiṭṭhiyā vā kāmādīhi nekkhammādīhi vā paribhāvitassa cittasantānassetaṃ adhivacanaṃ. Sattasantāne anusenti anupavattantīti anusayā, thāmagatānaṃ kāmarāgādīnaṃ etaṃ adhivacanaṃ. Āsayo ca anusayo <pb ed="P" n="0.0056" /> ca āsayānusayo. Jātiggahaṇena ca dvandasamāsavasena ca ekavacanaṃ veditabbaṃ. Yasmā caritādhimuttiyo āsayānusayasaṅgahitā, tasmā uddese caritādhimuttīsu ñāṇāni āsayānusayañāṇeneva saṅgahetvā ‘‘āsayānusaye ñāṇa’’nti vuttaṃ.</p>

<p rend="bodytext"><hi rend="bold">Yamakapāṭihīre ñāṇa</hi>nti ettha aggikkhandhaudakadhārādīnaṃ apubbaṃ acarimaṃ sakiṃyeva pavattito yamakaṃ, assaddhiyādīnaṃ paṭipakkhadhammānaṃ haraṇato pāṭihīraṃ, yamakañca taṃ pāṭihīrañcāti yamakapāṭihīraṃ.</p>

<p rend="bodytext"><hi rend="bold">Mahākaruṇāsamāpattiyā ñāṇa</hi>nti ettha paradukkhe sati sādhūnaṃ hadayakampanaṃ karotīti karuṇā, kināti vā paradukkhaṃ hiṃsati vināsetīti karuṇā, kirīyati vā dukkhitesu pharaṇavasena pasārīyatīti karuṇā, pharaṇakammavasena kammaguṇavasena ca mahatī karuṇā mahākaruṇā, samāpajjanti etaṃ mahākāruṇikāti samāpatti, mahākaruṇā ca sā samāpatti cāti mahākaruṇāsamāpatti, tassaṃ mahākaruṇāsamāpattiyaṃ. Taṃ sampayuttaṃ vā ñāṇaṃ.</p>

<p rend="bodytext"><hi rend="bold">Sabbaññutaññāṇaṃ anāvaraṇañāṇa</hi>nti ettha pañcaneyyapathappabhedaṃ sabbaṃ aññāsīti sabbaññū, sabbaññussa bhāvo sabbaññutā, sabbaññutā eva ñāṇaṃ sabbaññutāñāṇanti vattabbe sabbaññutaññāṇanti vuttaṃ. Saṅkhatāsaṅkhatādibhedā sabbadhammā hi saṅkhāro vikāro lakkhaṇaṃ nibbānaṃ paññattīti pañceva neyyapathā honti. Āvajjanapaṭibaddhattā eva hi natthi tassa āvaraṇanti tadeva <hi rend="bold">anāvaraṇañāṇa</hi>nti vuccati (paṭi. ma. aṭṭha. 1.1.68).</p>

<p rend="bodytext"><hi rend="bold">Sabbattha</hi><pb ed="M" n="0.0051" /><hi rend="bold">asaṅgamappaṭihatamanāvaraṇañāṇa</hi>nti ettha atītānāgatapaccuppannesu asaṅgaṃ saṅgavirahitaṃ appaṭihataṃ paṭipakkhavirahitaṃ hutvā pavattaṃ āvaraṇavirahitaṃ ñāṇaṃ.</p>

<p rend="bodytext"><hi rend="bold">Anāgatampi ādisatī</hi>ti –</p>

<p rend="gatha1">‘‘Imasmiṃ bhaddake kappe, tayo āsiṃsu nāyakā;</p>

<p rend="gathalast">Ahametarahi sambuddho, metteyyo cāpi hessatī’’ti. ca –</p>

<p rend="indent">‘‘Asītivassasahassāyukesu <pb ed="V" n="0.0049" /><pb ed="P" n="0.0057" />, bhikkhave, manussesu metteyyo nāma bhagavā loke uppajjissati arahaṃ sammāsambuddho vijjācaraṇasampanno’’ti ca (dī. ni. 3.107) –</p>

<p rend="indent">‘‘Atha kho, bhikkhave, saṅkho nāma rājā yo so yūpo raññā mahāpanādena kārāpito, taṃ yūpaṃ ussāpetvā ajjhāvasitvā taṃ datvā vissajjitvā samaṇabrāhmaṇakapaṇaddhikavaṇibbakayācakānaṃ dānaṃ datvā metteyyassa bhagavato arahato sammāsambuddhassa santike kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajissatī’’ti ca (dī. ni. 3.108) –</p>

<p rend="indent">‘‘Anāgate aṭṭhissaro nāma paccekasambuddho bhavissatī’’ti (mi. pa. 4.1.3) ca, ‘‘sumanissaro nāma paccekasambuddho bhavissatī’’ti ca –</p>

<p rend="unindented">Ādinā nayena devadattādīnaṃ anāgataṃ ācikkhati. <hi rend="bold">Paccuppannampi ādisatī</hi>ti idaṃ pākaṭameva.</p>

<p rend="bodytext" n="82"><hi rend="paranum">82</hi><hi rend="dot">.</hi><hi rend="bold">Vibhūtarūpasaññissā</hi>ti samatikkantarūpasaññissa. <hi rend="bold">Sabbakāyappahāyino</hi>ti tadaṅgavikkhambhanavasena sabbarūpakāyapahāyino, pahīnarūpabhavapaṭisandhikassāti adhippāyo. <hi rend="bold">Natthi kiñcīti passato</hi>ti viññāṇābhāvadassanena ‘‘natthi kiñcī’’ti passato, ākiñcaññāyatanalābhinoti vuttaṃ hoti. <hi rend="bold">Ñāṇaṃ sakkānupucchāmī</hi>ti sakkāti bhagavantaṃ ālapanto āha. Tassa puggalassa ñāṇaṃ pucchāmi, kīdisaṃ icchitabbanti. <hi rend="bold">Kathaṃ neyyā</hi>ti kathañca so netabbo, kathamassa uttariñāṇaṃ uppādetabbanti.</p>

<p rend="bodytext"><hi rend="bold">Katamā</hi><pb ed="M" n="0.0052" /><hi rend="bold">rūpasaññā</hi>ti ettha <hi rend="bold">rūpasaññā</hi>ti saññāsīsena vuttarūpāvacarajhānañceva tadārammaṇañca. Rūpāvacarajhānampi hi rūpanti vuccati ‘‘rūpī rūpāni passatī’’tiādīsu (dha. sa. 248; paṭi. ma. 1.209). Tassa ārammaṇampi ‘‘bahiddhā rūpāni passati suvaṇṇadubbaṇṇānī’’tiādīsu (dha. sa. 223). Tasmā idha rūpe saññā rūpasaññāti evaṃ saññāsīsena rūpāvacarajhānassetaṃ adhivacanaṃ. Rūpaṃ saññā assāti rūpasaññā, rūpamassa nāmanti vuttaṃ hoti. Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ. Idha pana kusalavipākakiriyavasena pañcadasajhānasaṅkhātā rūpasaññā eva adhippetā <pb ed="V" n="0.0050" />. <hi rend="bold">Rūpāvacarasamāpattiṃ</hi><pb ed="P" n="0.0058" /><hi rend="bold">samāpannassa vā</hi>ti rūpāvacarakusalajjhānasamāpattiṃ samāpannassa. <hi rend="bold">Upapannassa vā</hi>ti vipākajjhānavasena tasmiṃ bhave upapannassa. <hi rend="bold">Diṭṭhadhammasukhavihārissa vā</hi>ti imasmiṃyeva attabhāve kiriyājhānaṃ samāpajjitvā sukhaṃ uppādetvā viharantassa. <hi rend="bold">Arūpasamāpattiyo</hi>ti ākāsānañcāyatanādīni. <hi rend="bold">Paṭiladdhassā</hi>ti uppādetvā ṭhitassa. <hi rend="bold">Rūpasaññā vibhūtā hontī</hi>ti rūpasaññā apagatā honti. <hi rend="bold">Vigatā</hi>ti vināsitā. ‘‘Abhāvitā’’tipi pāṭho, sundaro.</p>

<p rend="bodytext"><hi rend="bold">Tadaṅgasamatikkamā</hi>ti tadaṅgappahānavasena atikkamena. <hi rend="bold">Vikkhambhanappahānena pahīno</hi>ti arūpajjhānapaṭilābhena vikkhambhanena pahīno. <hi rend="bold">Tassa rūpakāyo</hi>ti tassa arūpasamāpattipaṭilābhino arūpapuggalassa rūpāvacarakāyo.</p>

<p rend="bodytext"><hi rend="bold">Ākiñcaññāyatana</hi>nti ettha nāssa kiñcananti akiñcanaṃ, antamaso saṅgamattampi assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ, ākāsānañcāyatanaviññāṇāpagamassetaṃ adhivacanaṃ, taṃ ākiñcaññaṃ adhiṭṭhānaṭṭhena imissā saññāya āyatananti ākiñcaññāyatanaṃ, ākāse pavattitaviññāṇāpagamārammaṇassa jhānassetaṃ adhivacanaṃ. <hi rend="bold">Viññāṇañcāyatanasamāpattiṃ sato samāpajjitvā</hi>ti taṃ viññāṇañcāyatanaṃ satokārī hutvā samāpajjitvā. <hi rend="bold">Tato vuṭṭhahitvā</hi>ti satokārī hutvā tāya samāpattiyā vuṭṭhāya. <hi rend="bold">Taññeva viññāṇa</hi>nti taṃ ākāse pavattitaṃ mahaggataviññāṇaṃ. <hi rend="bold">Abhāvetī</hi>ti vināseti. <hi rend="bold">Vibhāvetī</hi>ti vividhā nāseti. <hi rend="bold">Antaradhāpetī</hi>ti adassanaṃ gameti.</p>

<p rend="bodytext"><hi rend="bold">Kathaṃ</hi><pb ed="M" n="0.0053" /><hi rend="bold">so netabbo</hi>ti so puggalo kenappakārena jānitabbo. <hi rend="bold">Vinetabbo</hi>ti nānāvidhena jānitabbo. <hi rend="bold">Anunetabbo</hi>ti punappunaṃ cittena kathaṃ gamayitabbo.</p>

<p rend="hangnum" n="83"><hi rend="paranum">83</hi><hi rend="dot">.</hi></p>

<p rend="bodytext"> Athassa bhagavā tādise puggale attano appaṭihatañāṇataṃ pakāsetvā taṃ ñāṇaṃ byākātuṃ gāthamāha. Tattha <hi rend="bold">viññāṇaṭṭhitiyo sabbā, abhijānaṃ tathāgato</hi>ti abhisaṅkhāravasena catasso paṭisandhivasena sattāti evaṃ sabbā viññāṇaṭṭhitiyo abhijānanto tathāgato. <hi rend="bold">Tiṭṭhantamenaṃ jānātī</hi>ti kammābhisaṅkhāravasena tiṭṭhametaṃ puggalaṃ jānāti <pb ed="P" n="0.0059" /> – ‘‘āyatiṃ ayaṃ evaṃgatiko bhavissatī’’ti. <hi rend="bold">Dhimutta</hi>nti ākiñcaññāyatanādīsu adhimuttaṃ. <hi rend="bold">Tapparāyaṇa</hi>nti tammayaṃ.</p>

<p rend="bodytext"><hi rend="bold">Viññāṇaṭṭhitiyo</hi>ti <pb ed="V" n="0.0051" /> paṭisandhiviññāṇassa ṭhānāni saviññāṇakā khandhā eva. Tattha <hi rend="bold">seyyathāpī</hi>ti nidassanatthe nipāto yathā manussāti attho. Aparimāṇesupi hi cakkavāḷesu aparimāṇānaṃ manussānaṃ vaṇṇasaṇṭhānādivasena dvepi ekasadisā natthi. Yepi hi katthaci yamakabhātaro vaṇṇena vā saṇṭhānena vā sadisā honti. Tepi ālokitavilokitādīhi visadisāva honti. Tasmā <hi rend="bold">‘‘nānattakāyā’’</hi>ti vuttā. Paṭisandhisaññā pana nesaṃ tihetukāpi duhetukāpi ahetukāpi hoti. Tasmā <hi rend="bold">‘‘nānattasaññino’’</hi>ti vuttā. <hi rend="bold">Ekacce ca devā</hi>ti cha kāmāvacaradevā. Tesu hi kesañci kāyo nīlo hoti, kesañci pītakādivaṇṇo. Saññā pana nesaṃ tihetukāpi duhetukāpi hoti, ahetukā na hoti. <hi rend="bold">Ekacce ca vinipātikā</hi>ti catuapāyavinimuttā punabbasumātā yakkhinī piyaṅkaramātā phussamittā dhammaguttāti evamādayo aññe ca vemānikā petā. Etesañhi odātakāḷamaṅguracchavisāmavaṇṇādivasena ceva kisathūlarassadīghavasena ca kāyo nānā hoti, manussānaṃ viya tihetukaduhetukāhetukavasena saññāpi. Te pana devā viya na mahesakkhā, kapaṇamanussā viya appesakkhā dullabhaghāsacchādanā dukkhapīḷitā viharanti. Ekacce kāḷapakkhe dukkhitā juṇhapakkhe sukhitā honti, tasmā sukhasamussayato vinipatitattā <hi rend="bold">vinipātikā</hi>ti vuttā. Ye panettha tihetukā, tesaṃ dhammābhisamayopi hoti piyaṅkaramātādīnaṃ viya.</p>

<p rend="bodytext"><hi rend="bold">Brahmakāyikā</hi>ti <pb ed="M" n="0.0054" /> brahmapārisajjabrahmapurohitamahābrahmāno. <hi rend="bold">Paṭhamābhinibbattā</hi>ti te sabbepi paṭhamajjhānena nibbattā. Brahmapārisajjā pana parittena, brahmapurohitā majjhimena, kāyova nesaṃ vipphārikataro hoti. Mahābrahmāno paṇītena, kāyo pana nesaṃ ativipphārikataro hoti. Iti te kāyassa nānattā, paṭhamajjhānavasena saññāya ekattā <hi rend="bold">nānattakāyā ekattasaññino</hi>ti vuttā. Yathā ca te, evaṃ catūsu apāyesu sattā. Nirayesu hi kesañci gāvutaṃ, kesañci aḍḍhayojanaṃ, kesañci tigāvutaṃ attabhāvo hoti, devadattassa <pb ed="P" n="0.0060" /> pana yojanasatiko jāto. Tiracchānesupi keci khuddakā honti, keci mahantā. Pettivisayesupi keci saṭṭhihatthā, keci asītihatthā honti, keci suvaṇṇā, keci dubbaṇṇā. Tathā kālakañcikā asurā. Api cettha dīghapiṭṭhikapetā nāma saṭṭhiyojanikāpi honti. Saññā pana sabbesampi akusalavipākāhetukāva hoti. Iti āpāyikāpi <hi rend="bold">nānattakāyā ekattasaññino</hi>ti saṅkhaṃ gacchanti.</p>

<p rend="bodytext"><hi rend="bold">Ābhassarā</hi>ti daṇḍaukkāya acci viya etesaṃ sarīrato ābhā chijjitvā chijjitvā patantī viya sarati visaratīti ābhassarā. Tesu pañcakanaye dutiyatatiyajjhānadvayaṃ parittaṃ bhāvetvā <pb ed="V" n="0.0052" /> upapannā <hi rend="bold">parittābhā</hi> nāma honti. Majjhimaṃ bhāvetvā upapannā <hi rend="bold">appamāṇābhā</hi> nāma honti. Paṇītaṃ bhāvetvā upapannā ābhassarā nāma honti. Idha pana ukkaṭṭhaparicchedavasena sabbe gahitā. Sabbesañhi tesaṃ kāyo ekavipphārova hoti, saññā pana avitakkavicāramattā ca avitakkaavicārā cāti nānā.</p>

<p rend="bodytext"><hi rend="bold">Subhakiṇhā</hi>ti subhena vokiṇṇā, subhena sarīrappabhāvaṇṇena ekagghanāti attho. Etesañhi na ābhassarānaṃ viya chijjitvā chijjitvā pabhā gacchatīti. Catukkanaye tatiyassa pañcakanaye catukkassa parittamajjhimapaṇītassa jhānassa vasena parittasubhaappamāṇasubhasubhakiṇhā nāma hutvā nibbattanti. Iti sabbepi te <hi rend="bold">ekattakāyā</hi> ceva catutthajjhānasaññāya <hi rend="bold">ekattasaññino</hi> cāti veditabbā. <hi rend="bold">Vehapphalā</hi>pi catutthaviññāṇaṭṭhitimeva bhajanti. <hi rend="bold">Asaññasattā</hi> viññāṇābhāvā ettha saṅgahaṃ na gacchanti, sattāvāsesu gacchanti.</p>

<p rend="bodytext"><hi rend="bold">Suddhāvāsā</hi><pb ed="M" n="0.0055" /> vivaṭṭapakkhe ṭhitā, na sabbakālikā, kappasatasahassampi asaṅkhyeyyampi buddhasuññe loke na uppajjanti. Soḷasakappasahassabbhantare buddhesu uppannesuyeva uppajjanti. Dhammacakkapavattissa (saṃ. ni. 5.1081; mahāva. 13; paṭi. ma. 2.30) bhagavato khandhāvārasadisā honti. Tasmā neva viññāṇaṭṭhitiṃ, na ca sattāvāsaṃ bhajanti. Mahāsīvatthero pana ‘‘na kho pana so, sāriputta, āvāso sulabharūpo, yo mayā anāvuṭṭhapubbo iminā dīghena addhunā aññatra suddhāvāsehi devehīti iminā <pb ed="P" n="0.0061" /> suttena (ma. ni. 1.160) suddhāvāsāpi catutthaviññāṇaṭṭhitiṃ catutthasattāvāsañca bhajantī’’ti vadati, taṃ appaṭibāhitattā suttassa anuññātaṃ (a. ni. aṭṭha. 3.7.44-45; paṭi. ma. aṭṭha. 1.1.21).</p>

<p rend="bodytext"><hi rend="bold">Sabbaso rūpasaññānaṃ samatikkamā</hi>ti ettha <hi rend="bold">sabbaso</hi>ti sabbākārena, sabbāsaṃ vā anavasesānanti attho. <hi rend="bold">Rūpasaññāna</hi>nti saññāsīsena vuttarūpāvacarajjhānānañceva tadārammaṇānañca. Rūpāvacarajjhānampi hi rūpanti vuccati ‘‘rūpī rūpāni passatī’’tiādīsu (dha. sa. 248; paṭi. ma. 1.209), tassa ārammaṇampi ‘‘bahiddhā rūpāni passati suvaṇṇadubbaṇṇānī’’tiādīsu (dha. sa. 223). Tasmā idha ‘‘rūpe saññā rūpasaññā’’ti evaṃ saññāsīsena vuttarūpāvacarajjhānassetaṃ adhivacanaṃ. Rūpaṃ saññā assāti rūpasaññā, rūpamassa nāmanti vuttaṃ hoti. Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ.</p>

<p rend="bodytext"><hi rend="bold">Samatikkamā</hi>ti <pb ed="V" n="0.0053" /> virāgā nirodhā ca. Kiṃ vuttaṃ hoti? Etāsaṃ kusalavipākakiriyavasena pañcadasannaṃ jhānasaṅkhātānaṃ rūpasaññānaṃ etesañca pathavīkasiṇādivasena aṭṭhannaṃ ārammaṇasaṅkhātānaṃ rūpasaññānaṃ sabbākārena anavasesānaṃ vā virāgā ca nirodhā ca virāgahetu ceva nirodhahetu ca ākāsānañcāyatanaṃ upasampajja viharati. Na hi sakkā sabbaso anatikkantarūpasaññena etaṃ upasampajja viharitunti. Tattha yasmā ārammaṇe avirattassa saññāsamatikkamo na hoti, samatikkantāsu ca saññāsu ārammaṇaṃ samatikkantameva hoti. Tasmā ārammaṇasamatikkamaṃ avatvā –</p>

<p rend="indent">‘‘Tattha katamā rūpasaññā? Rūpāvacarasamāpattiṃ samāpannassa vā upapannassa vā diṭṭhadhammasukhavihārissa vā saññā sañjānanā sañjānitattaṃ, <pb ed="M" n="0.0056" /> imā vuccanti rūpasaññāyo. Imā rūpasaññāyo atikkanto hoti vītikkanto samatikkanto, tena vuccati sabbaso rūpasaññānaṃ samatikkamā’’ti –</p>

<p rend="unindented">Evaṃ <hi rend="bold">vibhaṅge</hi> (vibha. 602) saññānaṃyeva samatikkamo vutto. Yasmā pana ārammaṇasamatikkamena pattabbā etā samāpattiyo, na ekasmiṃyeva ārammaṇe paṭhamajjhānādīni viya, tasmā ayaṃ ārammaṇasamatikkamavasenāpi atthavaṇṇanā katāti veditabbā.</p>

<p rend="bodytext"><hi rend="bold">Paṭighasaññānaṃ</hi><pb ed="P" n="0.0062" /><hi rend="bold">atthaṅgamā</hi>ti cakkhādīnaṃ vatthūnaṃ rūpādīnaṃ ārammaṇānañca paṭighātena uppannā saññā paṭighasaññā, rūpasaññādīnaṃ etaṃ adhivacanaṃ. Yathāha – ‘‘tattha katamā paṭighasaññā? Rūpasaññā saddasaññā gandhasaññā rasasaññā phoṭṭhabbasaññā, imā vuccanti paṭighasaññāyo’’ti (vibha. 603). Tāsaṃ kusalavipākānaṃ pañcannaṃ akusalavipākānaṃ pañcannanti sabbaso dasannaṃ paṭighasaññānaṃ atthaṅgamā pahānā asamuppādā, appavattiṃ katvāti vuttaṃ hoti.</p>

<p rend="bodytext">Kāmañcetā paṭhamajjhānādīni samāpannassāpi na santi, na hi tasmiṃ samaye pañcadvāravasena cittaṃ pavattati, evaṃ santepi aññattha pahīnānaṃ sukhadukkhānaṃ catutthajjhāne viya sakkāyadiṭṭhādīnaṃ tatiyamagge viya ca imasmiṃyeva jhāne ussāhajananatthaṃ imassa jhānassa pasaṃsāvasena etāsaṃ ettha vacanaṃ veditabbaṃ. Atha vā – kiñcāpi tā rūpāvacaraṃ samāpannassa na santi, atha kho na pahīnattā na santi, na hi rūpavirāgāya rūpāvacarabhāvanā saṃvattati, rūpāyattā ca etāsaṃ pavatti, ayaṃ pana bhāvanā rūpavirāgāya saṃvattati <pb ed="V" n="0.0054" />. Tasmā tā ettha ‘‘pahīnā’’ti vattuṃ vaṭṭati. Na kevalañca vattuṃ, ekaṃseneva evaṃ dhāretumpi vaṭṭati. Tāsañhi ito pubbe appahīnattāyeva ‘‘paṭhamajjhānaṃ samāpannassa saddo kaṇṭako’’ti (a. ni. 10.72) vutto bhagavatā. Idha ca pahīnattāyeva arūpasamāpattīnaṃ āneñjatā santavimokkhatā ca vuttā – ‘‘āḷāro ca kālāmo arūpaṃ samāpanno pañcamattāni sakaṭasatāni nissāya nissāya atikkantāni neva addasa, na pana saddaṃ assosī’’ti (dī. ni. 2.192).</p>

<p rend="bodytext"><hi rend="bold">Nānattasaññānaṃ amanasikārā</hi>ti nānatte gocare pavattānaṃ saññānaṃ, nānattānaṃ vā saññānaṃ. Yasmā hi etā –</p>

<p rend="indent">‘‘Tattha <pb ed="M" n="0.0057" /> katamā nānattasaññā? Asamāpannassa manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṃ, imā vuccanti nānattasaññāyo’’ti (vibha. 604) –</p>

<p rend="unindented">Evaṃ <hi rend="bold">vibhaṅge</hi> vibhajitvā vuttāva idha adhippetā asamāpannassa manodhātumanoviññāṇadhātusaṅgahitā saññā rūpasaddādibhede nānatte nānāsabhāve gocare pavattanti. Yasmā cetā aṭṭha kāmāvacarakusalasaññā dvādasa akusalasaññā ekādasa <pb ed="P" n="0.0063" /> kāmāvacarakusalavipākasaññā dve akusalavipākasaññā ekādasa kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ asadisā, tasmā ‘‘nānattasaññā’’ti vuttā. Tāsaṃ sabbaso nānattasaññānaṃ amanasikārā anāvajjanā asamannāhārā apaccavekkhaṇā. Yasmā tā nāvajjati na manasikaroti na paccavekkhati, tasmāti vuttaṃ hoti.</p>

<p rend="bodytext">Yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti, pageva tasmiṃ bhave imaṃ jhānaṃ upasampajja viharaṇakāle, tasmā tāsaṃ ‘‘samatikkamā atthaṅgamā’’ti dvedhāpi abhāvoyeva vutto. Nānattasaññāsu pana yasmā aṭṭha kāmāvacarakusalasaññā nava kiriyasaññā dasa akusalasaññāti, imā sattavīsati saññā iminā jhānena nibbatte bhave vijjanti, tasmā tāsaṃ ‘‘amanasikārā’’ti vuttanti veditabbaṃ. Tatrāpi hi imaṃ jhānaṃ upasampajja viharanto tāsaṃ amanasikārāyeva upasampajja viharati, tā pana manasikaronto asamāpanno hotīti. Saṅkhepato cettha ‘‘rūpasaññānaṃ samatikkamā’’ti iminā sabbarūpāvacaradhammānaṃ pahānaṃ vuttaṃ. ‘‘Paṭighasaññānaṃ atthaṅgamā nānattasaññānaṃ amanasikārā’’ti <pb ed="V" n="0.0055" /> iminā sabbesaṃ kāmāvacaracittacetasikānañca pahānaṃ amanasikāro ca vuttoti veditabbo (paṭi. ma. aṭṭha. 2.1.213).</p>

<p rend="bodytext">Iti bhagavā pannarasannaṃ rūpasaññānaṃ samatikkamena dasannaṃ paṭighasaññānaṃ atthaṅgamena catucattālīsāya nānattasaññānaṃ amanasikārenāti tīhi padehi ākāsānañcāyatanasamāpattiyā vaṇṇaṃ kathesi. Kiṃ kāraṇāti ce? Sotūnaṃ ussāhajananatthañceva palobhanatthañca. Sace hi keci <pb ed="M" n="0.0058" /> apaṇḍitā vadeyyuṃ – ‘‘satthā ākāsānañcāyatanasamāpattiṃ nibbattethāti vadati, ko nu kho etāya nibbattitāya attho, ko ānisaṃso’’ti. ‘‘Te evaṃ vattuṃ mā labhantū’’ti imehi ākārehi samāpattiyā vaṇṇaṃ kathesi. Tañhi nesaṃ sutvā evaṃ bhavissati – ‘‘evaṃ santā kira ayaṃ samāpatti evaṃ paṇītā, nibbattessāma na’’nti, athassā nibbattanatthāya ussāhaṃ karissantīti.</p>

<p rend="bodytext">Palobhanatthañcāpi tesaṃ etissā vaṇṇaṃ kathesi visakaṇṭakavāṇijoviya, visakaṇṭakavāṇijo nāma guḷavāṇijo vuccati. So kira guḷaphāṇitakhaṇḍasakkarādīni <pb ed="P" n="0.0064" /> sakaṭena ādāya paccantagāmaṃ gantvā ‘‘visakaṇṭakaṃ gaṇhatha, visakaṇṭakaṃ gaṇhathā’’ti ugghosesi. Taṃ sutvā gāmikā ‘‘visaṃ nāma kakkhaḷaṃ, yo naṃ khādati, so marati, kaṇṭakopi vijjhitvā māreti, ubhopete kakkhaḷā, ko ettha ānisaṃso’’ti gehadvārāni thakesuṃ, dārake ca palāpesuṃ. Taṃ disvā vāṇijo ‘‘avohārakusalā ime gāmikā, handa ne upāyena gaṇhāpemī’’ti ‘‘atimadhuraṃ gaṇhatha, atisāduṃ gaṇhatha, guḷaṃ phāṇitaṃ sakkaraṃ samagghaṃ labbhati, kūṭamāsakakūṭakahāpaṇādīhipi labbhatī’’ti ugghosesi. Taṃ sutvā gāmikā haṭṭhapahaṭṭhā nikkhantā bahumpi mūlaṃ datvā gahesuṃ.</p>

<p rend="bodytext">Tattha vāṇijassa ‘‘visakaṇṭakaṃ gaṇhathā’’ti ugghosanaṃ viya bhagavato ‘‘ākāsānañcāyatanasamāpattiṃ nibbattethā’’ti vacanaṃ. ‘‘Ubhopete kakkhaḷā, ko ettha ānisaṃso’’ti gāmikānaṃ cintanaṃ viya ‘‘bhagavā ‘ākāsānañcāyatanaṃ nibbattethā’ti āha, ko nu kho ettha ānisaṃso, nāssa guṇaṃ jānāmā’’ti sotūnaṃ cintanaṃ. Athassa vāṇijassa ‘‘atimadhuraṃ gaṇhathā’’tiādivacanaṃ viya bhagavato rūpasaññāsamatikkamanādikaṃ ānisaṃsappakāsanaṃ. Idañhi sutvā te bahumpi mūlaṃ datvā gāmikā viya guḷaṃ ‘‘iminā ānisaṃsena palobhitacittā mahantampi ussāhaṃ katvā imaṃ samāpattiṃ nibbattessantī’’ti ussāhajananatthaṃ palobhanatthañca kathesi.</p>

<p rend="bodytext"><hi rend="bold">Ākāsānañcāyatanūpagā</hi>ti <pb ed="V" n="0.0056" /><pb ed="M" n="0.0059" /> ettha nāssa antoti anantaṃ, ākāsaṃ anantaṃ ākāsānantaṃ, ākāsānantaṃ eva ākāsānañcaṃ, taṃ ākāsānañcaṃ adhiṭṭhānaṭṭhena āyatanamassa sasampayuttadhammassa jhānassa devānaṃ devāyatanamivāti ākāsānañcāyatanaṃ. Kasiṇugghāṭimākāsassetaṃ adhivacanaṃ. Tattha jhānaṃ nibbattetvā paṭisandhivasena ākāsānañcāyatanabhavaṃ upagatā ākāsānañcāyatanūpagā. Ito paresu visesamattameva vaṇṇayissāma (dha. sa. aṭṭha. 265, 1436-7).</p>

<p rend="bodytext"><hi rend="bold">Ākāsānañcāyatanaṃ samatikkammā</hi>ti ettha tāva pubbe vuttanayena ākāsānañcaṃ āyatanamassa adhiṭṭhānaṭṭhenāti jhānampi ākāsānañcāyatanaṃ, vuttanayeneva ārammaṇampi. Evametaṃ jhānañca ārammaṇañcāti ubhayampi <pb ed="P" n="0.0065" /> appavattikaraṇena ca amanasikaraṇena ca samatikkamitvāva yasmā idaṃ viññāṇañcāyatanaṃ upasampajja viharitabbaṃ, tasmā ubhayampetaṃ ekajjhaṃ katvā ‘‘ākāsānañcāyatanaṃ samatikkammā’’ti idaṃ vuttanti veditabbaṃ.</p>

<p rend="bodytext"><hi rend="bold">Viññāṇañcāyatanūpagā</hi>ti ettha pana ‘‘ananta’’nti manasikātabbavasena nāssa antoti anantaṃ, anantameva ānañcaṃ, viññāṇaṃ ānañcaṃ ‘‘viññāṇānañca’’nti avatvā ‘‘viññāṇañca’’nti vuttaṃ. Ayañhettha ruḷhīsaddo. Tadeva viññāṇañcaṃ adhiṭṭhānaṭṭhena āyatananti viññāṇañcāyatanaṃ. Tattha jhānaṃ nibbattetvā viññāṇañcāyatanabhavaṃ upagatā viññāṇañcāyatanūpagā.</p>

<p rend="bodytext"><hi rend="bold">Viññāṇañcāyatanaṃ samatikkammā</hi>ti etthapi pubbe vuttanayeneva viññāṇañcaṃ āyatanamassa adhiṭṭhānaṭṭhenāti jhānampi viññāṇañcāyatanaṃ, vuttanayeneva ca ārammaṇampi. Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva yasmā idaṃ ākiñcaññāyatanaṃ upasampajja viharitabbaṃ, tasmā ubhayampetaṃ ekajjhaṃ katvā ‘‘viññāṇañcāyatanaṃ samatikkammā’’ti idaṃ vuttanti veditabbaṃ.</p>

<p rend="bodytext"><hi rend="bold">Ākiñcaññāyatanūpagā</hi>ti ettha pana nāssa kiñcananti akiñcanaṃ, antamaso bhaṅgamattampi assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ, ākāsānañcāyatanaviññāṇāpagamassetaṃ adhivacanaṃ. Taṃ ākiñcaññaṃ adhiṭṭhānaṭṭhena āyatananti ākiñcaññāyatanaṃ. Tattha jhānaṃ nibbattetvā ākiñcaññāyatanabhavaṃ upagatā ākiñcaññāyatanūpagā. <hi rend="bold">Ayaṃ sattamaviññāṇaṭṭhitī</hi>ti <pb ed="M" n="0.0060" /> imaṃ sattamaṃ paṭisandhiviññāṇassa ṭhānaṃ jānāti <pb ed="V" n="0.0057" />. Nevasaññānāsaññāyatanaṃ yatheva saññāya, evaṃ viññāṇassāpi sukhumattā neva viññāṇaṃ nāviññāṇaṃ, tasmā viññāṇaṭṭhitīsu na vuttaṃ.</p>

<p rend="bodytext"><hi rend="bold">Abhūta</hi>nti abhūtatthaṃ ‘‘rūpaṃ attā’’tiādivacanaṃ. Taṃ vipallāsabhāvato <hi rend="bold">atacchaṃ</hi>. Diṭṭhinissayato <hi rend="bold">anatthasañhitaṃ</hi>. Atha vā <hi rend="bold">abhūta</hi>nti asantaṃ avijjamānaṃ. Acorasseva ‘‘idaṃ te corikāya ābhataṃ, na idaṃ tuyhaṃ ghare dhana’’ntiādivacanaṃ. <hi rend="bold">Ataccha</hi>nti atathākāraṃ aññathā santaṃ. <hi rend="bold">Anatthasañhita</hi>nti na idhalokatthaṃ vā paralokatthaṃ <pb ed="P" n="0.0066" /> vā nissitaṃ. <hi rend="bold">Na taṃ tathāgato byākarotī</hi>ti taṃ aniyyānikakathaṃ tathāgato na katheti. <hi rend="bold">Bhūtaṃ tacchaṃ anatthasañhita</hi>nti rājakathāditiracchānakathaṃ. <hi rend="bold">Bhūtaṃ tacchaṃ atthasañhita</hi>nti ariyasaccasannissitaṃ. <hi rend="bold">Tatra kālaññū tathāgato hotī</hi>ti tasmiṃ tatiyabyākaraṇe tassa pañhassa byākaraṇatthāya tathāgato kālaññū hoti. Mahājanassa ādānakālaṃ gahaṇakālaṃ jānitvā sahetukaṃ sakāraṇaṃ katvā yuttapattakāleyeva byākarotīti attho.</p>

<p rend="bodytext">Yuttapattakāle vadatīti <hi rend="bold">kālavādī</hi>. Bhūtaṃ sabhāvaṃ vadatīti <hi rend="bold">bhūtavādī</hi>. Paramatthaṃ nibbānaṃ vadatīti <hi rend="bold">atthavādī</hi>. Maggaphaladhammaṃ vadatīti <hi rend="bold">dhammavādī</hi>. Saṃvarādivinayaṃ vadatīti <hi rend="bold">vinayavādī</hi>. Tattha diṭṭhanti aparimāṇāsu lokadhātūsu aparimāṇānaṃ sattānaṃ cakkhudvāresu āpāthaṃ āgacchantaṃ rūpārammaṇaṃ nāma atthi, taṃ sabbākārato jānāti passati. Evaṃ jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā ‘‘katamaṃ taṃ rūpaṃ rūpāyatanaṃ? Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka’’ntiādinā (dha. sa. 617-618) nayena anekehi nāmehi terasahi vārehi dvipaññāsāya nayehi vibhajjamānaṃ tathameva hoti vitathaṃ natthi. Esa nayo sotadvārādīsupi. Āpāthamāgacchantesu saddādīsu tesaṃ vividhaṃ dassetuṃ <hi rend="bold">‘‘diṭṭhaṃ suta’’</hi>nti āha. Tattha <hi rend="bold">diṭṭha</hi>nti rūpāyatanaṃ. <hi rend="bold">Suta</hi>nti saddāyatanaṃ. <hi rend="bold">Muta</hi>nti patvā gahetabbato gandhāyatanaṃ rasāyatanaṃ phoṭṭhabbāyatanaṃ. <hi rend="bold">Viññāta</hi>nti sukhadukkhādidhammārammaṇaṃ. <hi rend="bold">Patta</hi>nti pariyesitvā vā apariyesitvā vā pattaṃ. <hi rend="bold">Pariyesita</hi>nti <pb ed="M" n="0.0061" /> pattaṃ vā apattaṃ vā pariyesitaṃ. <hi rend="bold">Anuvicaritaṃ manasā</hi>ti cittena anusañcaritaṃ.</p>

<p rend="bodytext"><hi rend="bold">Tathāgatena abhisambuddha</hi>nti iminā etaṃ dasseti – yañhi aparimāṇāsu lokadhātūsu imassa sadevakassa lokassa nīlaṃ pītakantiādi rūpārammaṇaṃ cakkhudvāre āpāthaṃ āgacchati, ‘‘ayaṃ satto imasmiṃ khaṇe imaṃ nāma rūpārammaṇaṃ disvā sumano <pb ed="P" n="0.0067" /> vā dummano vā majjhatto vā <pb ed="V" n="0.0058" /> jāto’’ti sabbaṃ taṃ tathāgatassa evaṃ abhisambuddhaṃ. Tathā yaṃ aparimāṇāsu lokadhātūsu imassa sadevakassa lokassa bherisaddo mudiṅgasaddotiādi saddārammaṇaṃ sotadvāre āpāthaṃ āgacchati, mūlagandho tacagandhotiādi gandhārammaṇaṃ ghānadvāre āpāthaṃ āgacchati, mūlaraso khandharasotiādi rasārammaṇaṃ jivhādvāre āpāthaṃ āgacchati, kakkhaḷaṃ mudukantiādi pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati, ‘‘ayaṃ satto imasmiṃ khaṇe imaṃ nāma phoṭṭhabbārammaṇaṃ phusitvā sumano vā dummano vā majjhatto vā jāto’’ti sabbaṃ taṃ tathāgatassa evaṃ abhisambuddhaṃ. Tathā yaṃ aparimāṇāsu lokadhātūsu imassa sadevakassa lokassa sukhadukkhādibhedaṃ dhammārammaṇaṃ manodvārassa āpāthaṃ āgacchati, ‘‘ayaṃ satto imasmiṃ khaṇe imaṃ nāma dhammārammaṇaṃ vijānitvā sumano vā dummano vā majjhatto vā jāto’’ti sabbaṃ taṃ tathāgatassa evaṃ abhisambuddhaṃ.</p>

<p rend="bodytext">Yañhi, cunda, imesaṃ sattānaṃ diṭṭhaṃ sutaṃ mutaṃ viññātaṃ, tattha tathāgatena adiṭṭhaṃ vā asutaṃ vā amutaṃ vā aviññātaṃ vā natthi, imassa pana mahājanassa pariyesitvā apattampi atthi, apariyesitvā apattampi atthi, pariyesitvā pattampi atthi, apariyesitvā pattampi atthi, sabbampi tathāgatassa asampattaṃ nāma natthi ñāṇena asacchikataṃ. <hi rend="bold">Tasmā tathāgatoti vuccatī</hi>ti yaṃ tathā lokena gataṃ, tassa tatheva gatattā tathāgatoti vuccatīti. Pāḷiyaṃ pana ‘‘abhisambuddha’’nti vuttaṃ, taṃ gatasaddena ekatthaṃ. Iminā nayena sabbavāresu tathāgatoti nigamassa attho veditabbo (dī. ni. aṭṭha. 3.188; a. ni. aṭṭha. 2.4.23).</p>

<p rend="bodytext">‘‘Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ anupādisesāya nibbānadhātuyā parinibbāyati, yaṃ <pb ed="M" n="0.0062" /> etasmiṃ antare bhāsati lapati niddisati, sabbaṃ taṃ tatheva hoti, no aññathā, tasmā tathāgatoti vuccatī’’ti –</p>

<p rend="bodytext">Ettha yaṃ rattiṃ bhagavā bodhimaṇḍe apparājitapallaṅke nisinno tiṇṇaṃ <pb ed="P" n="0.0068" /> mārānaṃ matthakaṃ madditvā anuttarasammāsambodhiṃ abhisambuddho, yañca rattiṃ yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ suttaṃ geyyaṃ…pe… vedallaṃ, taṃ sabbaṃ atthato ca byañjanato ca anupavajjaṃ anūnamanadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ natthi, tattha vāḷaggamattampi avakkhalitaṃ, sabbaṃ taṃ ekamuddikāya lañchitaṃ viya, ekanāḷiyā mitaṃ viya, ekatulāya tulitaṃ viya ca tathameva hoti <pb ed="V" n="0.0059" /> vitathaṃ natthi. Tenāha – ‘‘yañca, cunda, rattiṃ tathāgato…pe… sabbaṃ taṃ tathameva hoti, no aññathā tasmā tathāgatoti vuccatī’’ti. Gadaattho hi ettha gatasaddo.</p>

<p rend="bodytext">Api ca – āgadanaṃ āgado, vacananti attho. Tatho aviparīto āgado assāti da-kārassa ta-kāraṃ katvā gatoti evametasmiṃ atthe padasiddhi veditabbā.</p>

<p rend="bodytext">‘‘Yathāvādī, cunda…pe… vuccatī’’ti ettha bhagavato vācāya kāyo anulometi kāyassapi vācā, tasmā bhagavā yathāvādī tathākārī, yathākārī tathāvādī ca hoti, evaṃbhūtassa cassa yathā vācā, kāyopi tathā gato pavattoti attho. Yathā ca kāyo, vācāpi tathā gatā pavattāti tathāgatoti evamettha padasiddhi veditabbā.</p>

<p rend="bodytext"><hi rend="bold">Abhibhū anabhibhūto</hi>ti upari bhavaggaṃ heṭṭhā avīcipariyantaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi vimuttiyāpi na tassa tulā vā pamāṇaṃ vā atthi. Atulo appameyyo anuttaro rājarājā devadevo sakkānaṃ atisakko brahmānaṃ atibrahmā. <hi rend="bold">Aññadatthū</hi>ti ekaṃsatthe nipāto. Dakkhatīti <hi rend="bold">daso</hi>. Vasaṃ vattetīti vasavattī.</p>

<p rend="bodytext">Tatrāyaṃ <pb ed="M" n="0.0063" /> padasiddhi veditabbā – agado viya agado, ko panesa? Desanāvilāso ceva puññussayo ca. Tena hesa mahānubhāvo bhisakko dibbāgadena sappe viya sabbaparappavādino <pb ed="P" n="0.0069" /> sadevakañca lokaṃ abhibhavati. Iti sabbalokābhibhavane tatho aviparīto desanāvilāsamayo ceva puññussayo ca agado assāti da-kārassa ta-kāraṃ katvā tathāgatoti veditabbo (dī. ni. aṭṭha. 1.7).</p>

<p rend="bodytext"><hi rend="bold">Idhatthaññeva jānāti kammābhisaṅkhāravasenā</hi>ti apuññābhisaṅkhāravasena idhatthaññeva jānāti. <hi rend="bold">Kāyassa bhedā paraṃ maraṇā</hi>ti upādinnakhandhabhedā maraṇato paraṃ. <hi rend="bold">Apāya</hi>ntiādīsu vuḍḍhisaṅkhātasukhasātato ayā apetattā apāyo. Dukkhassa gati paṭisaraṇanti <hi rend="bold">duggati</hi>. Dukkarakārino ettha vinipatantīti <hi rend="bold">vinipāto</hi>. Niratiaṭṭhena nirassādaṭṭhena <hi rend="bold">nirayo</hi>. Taṃ <hi rend="bold">apāyaṃ…pe… nirayaṃ. Upapajjissatī</hi>ti paṭisandhivasena uppajjissati. <hi rend="bold">Tiracchānayoni</hi>nti tiriyaṃ añcantīti tiracchānā, tesaṃ yoni tiracchānayoni, taṃ tiracchānayoniṃ. <hi rend="bold">Pettivisaya</hi>nti paccabhāvaṃ pattānaṃ visayoti pettivisayo, taṃ pettivisayaṃ. Manaso ussannatāya manussā <pb ed="V" n="0.0060" />, tesu <hi rend="bold">manussesu</hi>. Ito paraṃ <hi rend="bold">kammābhisaṅkhāravasenā</hi>ti ettha puññābhisaṅkhāravasena attho gahetabbo.</p>

<p rend="bodytext"><hi rend="bold">Āsavānaṃ khayā</hi>ti āsavānaṃ vināsena. <hi rend="bold">Anāsavaṃ cetovimutti</hi>nti āsavavirahitaṃ arahattaphalasamādhiṃ. <hi rend="bold">Paññāvimutti</hi>nti arahattaphalapaññaṃ. Arahattaphalasamādhi rāgavirāgā cetovimutti, arahattaphalapaññā avijjāvirāgā paññāvimuttīti veditabbā. Taṇhācaritena vā appanājhānabalena kilese vikkhambhetvā adhigataṃ arahattaphalaṃ rāgavirāgā cetovimutti, diṭṭhicaritena upacārajjhānamattaṃ nibbattetvā vipassitvā adhigataṃ arahattaphalaṃ avijjāvirāgā paññāvimutti. Anāgāmiphalaṃ vā kāmarāgaṃ sandhāya rāgavirāgā cetovimutti, arahattaphalaṃ sabbappakārato avijjāvirāgā paññāvimutti.</p>

<p rend="bodytext"><hi rend="bold">Ākiñcaññāyatanaṃ dhimuttanti vimokkhenā</hi>ti kenaṭṭhena vimokkho veditabboti? Adhimuccanaṭṭhena. Ko ayaṃ adhimuccanaṭṭho <pb ed="P" n="0.0070" /> nāma? Paccanīkadhammehi ca suṭṭhu vimuccanaṭṭho, ārammaṇe ca abhirativasena suṭṭhu vimuccanaṭṭho, pitu <pb ed="M" n="0.0064" /> aṅke vissaṭṭhaaṅgapaccaṅgassa dārakassa sayanaṃ viya aniggahitabhāvena nirāsaṅkatāya ārammaṇe pavattīti vuttaṃ hoti. Evarūpena vimokkhena <hi rend="bold">dhimutta</hi>nti. Viññāṇañcāyatanaṃ muñcitvā ākiñcaññāyatane nirāsaṅkavasena dhimuttaṃ allīnaṃ. <hi rend="bold">Tatrādhimutta</hi>nti tasmiṃ samādhimhi allīnaṃ. <hi rend="bold">Tadadhimutta</hi>nti tasmiṃ jhāne adhimuttaṃ. <hi rend="bold">Tadādhipateyya</hi>nti taṃ jhānaṃ jeṭṭhakaṃ. <hi rend="bold">Rūpādhimutto</hi>tiādīni pañca kāmaguṇagarukavasena vuttāni. <hi rend="bold">Kulādhimutto</hi>tiādīni tīṇi khattiyādikulagarukavasena vuttāni. <hi rend="bold">Lābhādhimutto</hi>tiādīni aṭṭha lokadhammavasena vuttāni. <hi rend="bold">Dhīvarādhimutto</hi>tiādīni cattāri paccayavasena vuttāni. <hi rend="bold">Suttantādhimutto</hi>tiādīni piṭakattayavasena vuttāni. <hi rend="bold">Āraññakaṅgādhimutto</hi>tiādīni dhutaṅgasamādānavasena vuttāni. <hi rend="bold">Paṭhamajjhānādhimutto</hi>tiādīni paṭilābhavasena vuttāni.</p>

<p rend="bodytext"><hi rend="bold">Kammaparāyaṇa</hi>nti abhisaṅkhāravasena. <hi rend="bold">Vipākaparāyaṇa</hi>nti pavattivasena. <hi rend="bold">Kammagaruka</hi>nti cetanāgarukaṃ. <hi rend="bold">Paṭisandhigaruka</hi>nti upapattigarukaṃ.</p>

<p rend="bodytext" n="84"><hi rend="paranum">84</hi><hi rend="dot">.</hi><hi rend="bold">Ākiñcaññāsambhavaṃ ñatvā</hi>ti ākiñcaññāyatanasamāpattito vuṭṭhahitvā ākiñcaññāyatanajanakakammābhisaṅkhāraṃ ñatvā ‘‘kinti palibodho aya’’nti. <hi rend="bold">Nandisaṃyojanaṃ itī</hi>ti yā catutthaarūparāgasaṅkhātā nandī tañca saṃyojanaṃ ñatvā. <hi rend="bold">Tato tattha vipassatī</hi>ti atha <pb ed="V" n="0.0061" /> tattha ākiñcaññāyatanasamāpattito vuṭṭhahitvā taṃ samāpattiṃ aniccādivasena vipassati. <hi rend="bold">Etaṃ ñāṇaṃ tathaṃ tassā</hi>ti etaṃ tassa puggalassa evaṃ vipassato anukkamena uppannaṃ arahattañāṇaṃ aviparītaṃ. <hi rend="bold">Vusīmato</hi>ti vusitavantassa. Sesaṃ sabbattha pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Posālamāṇavasuttaniddesavaṇṇanā niṭṭhitā.</p>

<p rend="subhead">15. Mogharājamāṇavasuttaniddesavaṇṇanā</p>

<p rend="bodytext" n="85"><hi rend="paranum">85</hi><hi rend="dot">.</hi> Pannarasame <pb ed="P" n="0.0071" /><pb ed="M" n="0.0065" /> mogharājasutte – <hi rend="bold">dvāha</hi>nti dve vāre ahaṃ. So hi pubbe ajitasuttassa (su. ni. 1038 ādayo) ca tissametteyyasuttassa (su. ni. 1046 ādayo) ca avasāne dvikkhattuṃ bhagavantaṃ pucchi, bhagavā panassa indriyaparipākaṃ āgamayamāno na byākāsi. Tenāha – ‘‘dvāhaṃ sakkaṃ apucchissa’’nti. <hi rend="bold">Yāvatatiyañca devīsi, byākarotīti me suta</hi>nti yāvatatiyañca sahadhammikaṃ puṭṭho visuddhidevabhūto isi bhagavā sammāsambuddho byākarotīti evaṃ me sutaṃ. Godhāvarītīreyeva kira so evamassosi. Tenāha – ‘‘byākarotīti me suta’’nti. Imissā gāthāya niddese yaṃ vattabbaṃ siyā, taṃ heṭṭhā vuttanayaṃ eva.</p>

<p rend="bodytext" n="86"><hi rend="paranum">86</hi><hi rend="dot">.</hi><hi rend="bold">Ayaṃ loko</hi>ti manussaloko. <hi rend="bold">Paro loko</hi>ti taṃ ṭhapetvā avaseso. <hi rend="bold">Sadevako</hi>ti brahmalokaṃ ṭhapetvā avaseso upapattidevasammutidevayutto. ‘‘Brahmaloko sadevako’’ti etaṃ vā ‘‘sadevako loko’’tiādinayanidassanamattaṃ. Tena sabbopi tathāvuttappakāraloko veditabbo.</p>

<p rend="bodytext" n="87"><hi rend="paranum">87</hi><hi rend="dot">.</hi><hi rend="bold">Evaṃ abhikkantadassāvi</hi>nti evaṃ aggadassāviṃ, sadevakassa lokassa ajjhāsayādhimuttigatiparāyaṇādīni passituṃ samatthanti dasseti.</p>

<p rend="bodytext" n="88"><hi rend="paranum">88</hi><hi rend="dot">.</hi><hi rend="bold">Suññato lokaṃ avekkhassū</hi>ti avasiyapavattasallakkhaṇavasena vā tucchasaṅkhārasamanupassanāvasena <pb ed="V" n="0.0062" /> vāti dvīhākārehi suññato lokaṃ passa. <hi rend="bold">Attānudiṭṭhiṃ ūhaccā</hi>ti sakkāyadiṭṭhiṃ uddharitvā.</p>

<p rend="bodytext"><hi rend="bold">Lujjatī</hi>ti bhijjati. Cakkhatīti <hi rend="bold">cakkhu</hi>. Tadetaṃ sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhe ṭhitānaṃ sarīrasaṇṭhānuppattidesabhūte diṭṭhamaṇḍale cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Rūpayantīti <hi rend="bold">rūpā,</hi> vaṇṇavikāramāpajjantā hadayaṅgatabhāvaṃ pakāsentīti attho. Cakkhuto pavattaṃ viññāṇaṃ <pb ed="P" n="0.0072" />, cakkhussa vā cakkhusannissitaṃ vā viññāṇaṃ <hi rend="bold">cakkhuviññāṇaṃ</hi>. Cakkhuto pavatto samphasso <hi rend="bold">cakkhusamphasso. Cakkhusamphassapaccayā</hi>ti cakkhuviññāṇasampayuttaphassapaccayā. <hi rend="bold">Vedayita</hi>nti <pb ed="M" n="0.0066" /> vindanaṃ, vedanāti attho. Tadeva sukhayatīti <hi rend="bold">sukhaṃ,</hi> yassa uppajjati, taṃ sukhitaṃ karotīti attho. Suṭṭhu vā khādati, khanati ca kāyacittābādhanti <hi rend="bold">sukhaṃ</hi>. Dukkhayatīti <hi rend="bold">dukkhaṃ</hi>. Yassa uppajjati, taṃ dukkhitaṃ karotīti attho. Na dukkhaṃ na sukhanti <hi rend="bold">adukkhamasukhaṃ. Ma</hi>-kāro sandhipadavasena vutto. So pana cakkhusamphasse attanā sampayuttāya vedanāya sahajātaaññamaññanissayavipākaāhārasampayuttaatthiavigatavasena aṭṭhadhā paccayo hoti, sampaṭicchanasampayuttāya anantarasamanantarūpanissayanatthivigatavasena pañcadhā, santīraṇādisampayuttānaṃ upanissayavaseneva paccayo hoti.</p>

<p rend="bodytext">Suṇātīti <hi rend="bold">sotaṃ,</hi> taṃ sasambhārasotabilassa anto tanutambalomācite aṅgulivedhakasaṇṭhāne padese sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Saddīyantīti <hi rend="bold">saddā,</hi> udāharīyantīti attho. Ghāyatīti <hi rend="bold">ghānaṃ,</hi> taṃ sasambhāraghānabilassa anto ajapadasaṇṭhāne padese ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Gandhiyantīti <hi rend="bold">gandhā,</hi> attano vatthuṃ sūciyantīti attho. Jīvitaṃ avhāyatīti <hi rend="bold">jivhā,</hi> sāyanaṭṭhena vā <hi rend="bold">jivhā</hi>. Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne padese jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati. Rasanti te sattāti <hi rend="bold">rasā,</hi> assādentīti attho.</p>

<p rend="bodytext">Kucchitānaṃ āsavadhammānaṃ āyoti <hi rend="bold">kāyo</hi>. Āyoti uppattideso. So yāvatā imasmiṃ kāye upādinnapavatti nāma atthi, tattha yebhuyyena kāyappasādo kāyaviññāṇādīnaṃ yathārahaṃ vatthudvārabhāvaṃ sādhayamāno tiṭṭhati. Phusiyantīti <hi rend="bold">phoṭṭhabbā</hi>. Manatīti <hi rend="bold">mano,</hi> vijānātīti attho. Attano lakkhaṇaṃ dhārentīti <hi rend="bold">dhammā. Mano</hi>ti sahāvajjanabhavaṅgaṃ. <hi rend="bold">Dhammā</hi>ti nibbānaṃ muñcitvā <pb ed="V" n="0.0063" /> avasesā dhammārammaṇadhammā. <hi rend="bold">Manoviññāṇa</hi>nti <pb ed="P" n="0.0073" /> javanamanoviññāṇaṃ. <hi rend="bold">Manosamphasso</hi>ti taṃsampayutto phasso, so sampayuttāya vedanāya vipākapaccayavajjehi sesehi sattahi paccayehi paccayo hoti. Anantarāya teheva sesānaṃ upanissayeneva paccayo hoti.</p>

<p rend="bodytext"><hi rend="bold">Avasiyapavattasallakkhaṇavasena vā</hi>ti avaso hutvā pavattasaṅkhāre passanavasena olokanavasenāti attho. <hi rend="bold">Rūpe vaso na labbhatī</hi>ti rūpasmiṃ <pb ed="M" n="0.0067" /> vasavattibhāvo issarabhāvo na labbhati. <hi rend="bold">Vedanā</hi>dīsupi eseva nayo.</p>

<p rend="bodytext"><hi rend="bold">Nāyaṃ, bhikkhave, kāyo tumhāka</hi>nti attani sati attaniyaṃ nāma hoti, attāyeva ca natthi. Tasmā ‘‘nāyaṃ, bhikkhave, kāyo tumhāka’’nti āha. <hi rend="bold">Nāpi aññesa</hi>nti añño nāma paresaṃ attā. Tasmiṃ sati aññesaṃ nāma siyā, sopi natthi. Tasmā ‘‘nāpi aññesa’’nti āha. <hi rend="bold">Purāṇamidaṃ, bhikkhave, kamma</hi>nti nayidaṃ purāṇakammameva, purāṇakammanibbatto panesa kāyo. Tasmā paccayavohārena evaṃ vutto. <hi rend="bold">Abhisaṅkhata</hi>ntiādi kammavohārasseva vasena purimaliṅgasabhāvatāya vuttaṃ. Ayaṃ panettha attho – <hi rend="bold">abhisaṅkhata</hi>nti paccayehi katoti daṭṭhabbo. <hi rend="bold">Abhisañcetayita</hi>nti cetanāvatthuko, cetanāmūlakoti daṭṭhabbo. <hi rend="bold">Vedaniya</hi>nti vedanāya vatthūti daṭṭhabbo.</p>

<p rend="bodytext"><hi rend="bold">Rūpe sāro na labbhatī</hi>ti rūpasmiṃ niccādisāro na labbhati. <hi rend="bold">Vedanā</hi>dīsupi eseva nayo. <hi rend="bold">Rūpaṃ assāraṃ nissāra</hi>nti rūpaṃ assāraṃ sāravirahitañca. <hi rend="bold">Sārāpagata</hi>nti sārato apagataṃ. <hi rend="bold">Niccasārasārena vā</hi>ti bhaṅgaṃ atikkamitvā pavattamānena niccasārena vā. Kassaci niccasārassa abhāvato niccasārena sāro natthi. <hi rend="bold">Sukhasārasārena vā</hi>ti ṭhitisukhaṃ atikkamitvā pavattamānassa kassaci sukhasārassa abhāvato sukhasārasārena vā. <hi rend="bold">Attasārasārena vā</hi>ti attattaniyasārasārena vā. <hi rend="bold">Niccena vā</hi>ti bhaṅgaṃ atikkamitvā pavattamānassa kassaci niccassa abhāvato niccena vā. <hi rend="bold">Dhuvena vā</hi>ti vijjamānakālepi paccayāyattavuttitāya thirassa kassaci abhāvato dhuvena vā. <hi rend="bold">Sassatena vā</hi>ti abbocchinnassa sabbakāle vijjamānassa kassaci abhāvato sassatena vā. <hi rend="bold">Avipariṇāmadhammena vā</hi>ti jarābhaṅgavasena avipariṇāmapakatikassa kassaci abhāvato avipariṇāmadhammena vā.</p>

<p rend="bodytext"><hi rend="bold">Cakkhu</hi><pb ed="P" n="0.0074" /><hi rend="bold">suññaṃ attena vā attaniyena vā</hi>ti ‘‘kārako vedako sayaṃvasī’’ti evaṃ parikappikena attanā vā attābhāvatoyeva attano santakena parikkhārena ca suññaṃ. Sabbaṃ cakkhādilokiyadhammajātaṃ <pb ed="V" n="0.0064" /> yasmā attā ca ettha natthi, attaniyañca ettha natthi, tasmā ‘‘suñña’’nti vuccatīti attho <pb ed="M" n="0.0068" />. Lokuttarāpi dhammā attattaniyehi suññāyeva, suññātītadhammā natthīti vuttaṃ hoti. Tasmiṃ dhamme attattaniyasārassa natthibhāvo vutto hoti. Loke ca ‘‘suññaṃ gharaṃ suñño ghaṭo’’ti vutto gharassa ghaṭassa ca natthibhāvo na hoti, tasmiṃ ghaṭe ca aññassa natthibhāvo vutto hoti. Bhagavatā ca iti yampi koci tattha na hoti, tena taṃ suññaṃ. Yaṃ pana tattha avasiṭṭhaṃ hoti, taṃ santaṃ idamatthīti pajānātīti ayamevattho vutto. Tathā <hi rend="bold">ñāyaganthe saddaganthe</hi> ca ayamevattho. Iti imasmiṃ sutte anattalakkhaṇameva kathitaṃ. <hi rend="bold">Anissariyato</hi>ti attano issariye avasavattanato. <hi rend="bold">Akāmakāriyato</hi>ti attano akāmaṃ arucikaraṇavasena. <hi rend="bold">Apāpuṇiyato</hi>ti ṭhātuṃ patiṭṭhābhāvato. <hi rend="bold">Avasavattanato</hi>ti attano vase avattanato. <hi rend="bold">Parato</hi>ti aniccato paccayāyattavuttito. <hi rend="bold">Vivittato</hi>ti nissarato.</p>

<p rend="bodytext"><hi rend="bold">Suddha</hi>nti kevalaṃ issarakālapakatīhi vinā kevalaṃ paccayāyattapavattivasena pavattamānaṃ suddhaṃ nāma. Attaniyavirahito suddhadhammapuñjoti ca. <hi rend="bold">Suddhaṃ dhammasamuppādaṃ, suddhaṃ saṅkhārasantati</hi>nti suddhaṃ passantassa jānantassa saṅkhārānaṃ santatiṃ abbocchinnasaṅkhārasantatiṃ. Tatheva suddhaṃ passantassa saṅkhārādīni, ekaṭṭhāni ādarena dvattikkhattuṃ vuttāni. Evaṃ passantassa maraṇamukhe bhayaṃ na hoti. <hi rend="bold">Gāmaṇī</hi>ti ālapanaṃ. <hi rend="bold">Tiṇakaṭṭhasamaṃ loka</hi>nti imaṃ upādinnakkhandhasaṅkhātaṃ lokaṃ. Yadā tiṇakaṭṭhasamaṃ paññāya passati. Yathā araññe tiṇakaṭṭhādīsu gaṇhantesu attānaṃ vā attaniyaṃ vā gaṇhātīti na hoti, tesu vā tiṇakaṭṭhādīsu sayameva nassantesupi <pb ed="P" n="0.0075" /> vinassantesupi attā nassati, attaniyo nassatīti na hoti. Evaṃ imasmiṃ kāyepi nassante vā vinassante vā attā vā attaniyaṃ vā bhijjatīti apassanto paññāya tiṇakaṭṭhasamaṃ passatīti vuccati. <hi rend="bold">Nāññaṃ patthayate kiñci, aññatrappaṭisandhiyā</hi>ti paṭisandhivirahitaṃ nibbānaṃ ṭhapetvā aññaṃ bhavaṃ vā attabhāvaṃ vā na pattheti.</p>

<p rend="bodytext"><hi rend="bold">Rūpaṃ samannesatī</hi>ti rūpassa sāraṃ pariyesati. <hi rend="bold">Ahanti vā</hi>ti diṭṭhivasena. <hi rend="bold">Mamanti vā</hi>ti taṇhāvasena. <hi rend="bold">Asmīti vā</hi>ti mānavasena. <hi rend="bold">Tampi tassa na hotī</hi>ti taṃ tividhampi tassa puggalassa na hoti.</p>

<p rend="bodytext"><hi rend="bold">Idhā</hi>ti <pb ed="M" n="0.0069" /> desāpadese nipāto, svāyaṃ katthaci lokaṃ upādāya vuccati. Yathāha – ‘‘idha tathāgato loke uppajjatī’’ti (saṃ. ni. 3.78; a. ni. 4.33). Katthaci sāsanaṃ <pb ed="V" n="0.0065" />. Yathāha – ‘‘idheva, bhikkhave, samaṇo, idha dutiyo samaṇo’’ti (ma. ni. 1.139; dī. ni. 2.214). Katthaci okāsaṃ. Yathāha –</p>

<p rend="gatha1">‘‘Idheva tiṭṭhamānassa, devabhūtassa me sato;</p>

<p rend="gathalast">Punarāyu ca me laddho, evaṃ jānāhi mārisā’’ti. (dī. ni. 2.369);</p>

<p rend="bodytext">Katthaci padapūraṇamattameva. Yathāha – ‘‘idhāhaṃ, bhikkhave, bhuttāvī assaṃ pavārito’’ti (ma. ni. 1.30). Idha pana lokaṃ upādāya vuttoti veditabbo. <hi rend="bold">Assutavā puthujjano</hi>ti ettha pana āgamādhigamābhāvā ñeyyo ‘‘assutavā’’iti. Yassa hi khandhadhātuāyatanapaccayākārasatipaṭṭhānādīsu uggahaparipucchāvinicchayarahitattā diṭṭhipaṭisedhako neva āgamo, paṭipattiyā adhigantabbassa anadhigatattā neva adhigamo atthi, so āgamādhigamābhāvā ñeyyo ‘‘assutavā’’ iti. Svāyaṃ –</p>

<p rend="gatha1">Puthūnaṃ jananādīhi, kāraṇehi puthujjano;</p>

<p rend="gathalast">Puthujjanantogadhattā, puthuvāyaṃ jano iti. (dī. ni. aṭṭha. 1.7; ma. ni. aṭṭha. 1.2; a. ni. aṭṭha. 1.1.51; paṭi. ma. aṭṭha. 2.1.130);</p>

<p rend="bodytext">So hi puthūnaṃ nānappakārānaṃ kilesādīnaṃ jananādīhipi kāraṇehi <hi rend="bold">puthujjano</hi>. Yathāha – puthu kilese janentīti puthujjanā <pb ed="P" n="0.0076" />, puthu avihatasakkāyadiṭṭhikāti puthujjanā, puthu satthārānaṃ mukhullokikāti puthujjanā, puthu sabbagatīhi avuṭṭhitāti puthujjanā, puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā, puthu nānāsantāpehi santappentīti puthujjanā, puthu nānāpariḷāhehi pariḍayhantīti puthujjanā, puthu pañcasu kāmaguṇesu rattā giddhā gadhitā muñchitā ajjhosannā laggā laggitā palibuddhāti puthujjanā, puthu pañcahi nīvaraṇehi āvuṭā nivuṭā ovuṭā pihitā paṭicchannā paṭikujjitāti puthujjanā (mahāni. 51, 94), puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi puthujjanā, puthuva ayaṃ visuṃyeva saṅkhyaṃ gato, visaṃsaṭṭho <pb ed="M" n="0.0070" /> sīlasutādiguṇayuttehi ariyehi janotipi puthujjano. Evametehi ‘‘assutavā puthujjano’’ti dvīhi padehi ye te –</p>

<p rend="gatha1">‘‘Duve <pb ed="V" n="0.0066" /> puthujjanā vuttā, buddhenādiccabandhunā;</p>

<p rend="gathalast">Andho puthujjano eko, kalyāṇeko puthujjano’’ti. (dī. ni. aṭṭha. 1.7; ma. ni. aṭṭha. 1.2; saṃ. ni. aṭṭha. 2.2.61; a. ni. aṭṭha. 1.1.51; paṭi. ma. aṭṭha. 2.1.130; dha. sa. aṭṭha. 1007) –</p>

<p rend="unindented">Dve puthujjanā vuttā, tesu andhaputhujjano vutto hotīti veditabbo.</p>

<p rend="bodytext"><hi rend="bold">Ariyānaṃ adassāvī</hi>tiādīsu <hi rend="bold">ariyā</hi>ti ārakattā kilesehi, anaye na iriyanato, aye iriyanato, sadevakena ca lokena araṇīyato buddhā ca paccekabuddhā ca buddhasāvakā ca vuccanti, buddhā eva vā idha ariyā. Yathāha – ‘‘sadevake, bhikkhave, loke…pe… tathāgato ariyoti vuccatī’’ti (saṃ. ni. 5.1098).</p>

<p rend="bodytext"><hi rend="bold">Sappurisā</hi>ti ettha pana paccekabuddhā tathāgatasāvakā ca ‘‘sappurisā’’ti veditabbā. Te hi lokuttaraguṇayogena sobhanā purisāti sappurisā. Sabbeva vā ete dvidhāpi vuttā. Buddhāpi hi ariyā ca sappurisā ca paccekabuddhāpi buddhasāvakāpi. Yathāha –</p>

<p rend="gatha1">‘‘Yo ve kataññū katavedi dhīro, kalyāṇamitto daḷhabhatti ca hoti;</p>

<p rend="gathalast">Dukhitassa sakkacca karoti kiccaṃ, tathāvidhaṃ sappurisaṃ vadantī’’ti. (ma. ni. aṭṭha. 1.2; paṭi. ma. aṭṭha. 2.1.130; dha. sa. aṭṭha. 1007);</p>

<p rend="bodytext">‘‘Kalyāṇamitto <pb ed="P" n="0.0077" /> daḷhabhatti ca hotī’’ti ettāvatā hi buddhasāvako vutto. Kataññutādīhi paccekabuddhā buddhāti, yo imesaṃ ariyānaṃ adassanasīlo, na ca dassane sādhukārī, so <hi rend="bold">ariyānaṃ adassāvī</hi>ti veditabbo. So cakkhunā adassāvī, ñāṇena adassāvīti duvidho, tesu ñāṇena adassāvī idha adhippeto. Maṃsacakkhunā hi dibbacakkhunā vā ariyā diṭṭhāpi adiṭṭhāva honti tesaṃ cakkhunā vaṇṇamattagahaṇato, na ariyabhāvagocarato. Soṇasiṅgālādayopi cakkhunā ariye passanti, na ca te ariyānaṃ dassāvino.</p>

<p rend="bodytext">Tatridaṃ <pb ed="M" n="0.0071" /> vatthu – cittalapabbatavāsino kira khīṇāsavattherassa upaṭṭhāko vuḍḍhapabbajito ekadivasaṃ <pb ed="V" n="0.0067" /> therena saddhiṃ piṇḍāya caritvā therassa pattacīvaraṃ gahetvā piṭṭhito āgacchanto theraṃ pucchi – ‘‘ariyā nāma, bhante, kīdisā’’ti? Thero āha – ‘‘idhekacco mahallako ariyānaṃ pattacīvaraṃ gahetvā vattapaṭipattiṃ katvā saha carantopi neva ariye jānāti, evaṃ dujjānā, āvuso, ariyā’’ti. Evaṃ vuttepi so neva aññāsi. Tasmā cakkhunā dassanaṃ na dassanaṃ, ñāṇena dassanameva dassanaṃ. Yathāha – ‘‘alaṃ te, vakkali, kiṃ te iminā pūtikāyena diṭṭhena, yo kho, vakkali, dhammaṃ passati, so maṃ passatī’’ti (saṃ. ni. 3.87). Tasmā cakkhunā passantopi ñāṇena ariyehi diṭṭhaṃ aniccādilakkhaṇaṃ apassanto, ariyānaṃ adhigatañca dhammaṃ anadhigacchanto, ariyakaradhammānaṃ ariyabhāvassa ca adiṭṭhattā ‘‘ariyānaṃ adassāvī’’ti veditabbo.</p>

<p rend="bodytext"><hi rend="bold">Ariyadhammassa akovido</hi>ti satipaṭṭhānādibhede ariyadhamme akusalo. <hi rend="bold">Ariyadhamme avinīto</hi>ti ettha pana –</p>

<p rend="gatha1">Duvidho vinayo nāma, ekamekettha pañcadhā;</p>

<p rend="gathalast">Abhāvato tassa ayaṃ, ‘‘avinīto’’ti vuccati. (ma. ni. aṭṭha. 1.2; su. ni. aṭṭha. 1.uragasuttavaṇṇanā; paṭi. ma. aṭṭha. 2.1.130; dha. sa. aṭṭha. 1007);</p>

<p rend="bodytext">Ayañhi <pb ed="P" n="0.0078" /> saṃvaravinayo pahānavinayoti duvidho vinayo. Ettha ca duvidhepi vinaye ekamekopi vinayo pañcadhā bhijjati. <hi rend="bold">Saṃvaravinayo</hi>pi hi sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti pañcavidho. <hi rend="bold">Pahānavinayo</hi>pi tadaṅgappahānaṃ vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti pañcavidho.</p>

<p rend="bodytext">Tattha ‘‘iminā pātimokkhasaṃvarena upeto hoti samupeto’’ti (vibha. 511) ayaṃ <hi rend="bold">sīlasaṃvaro</hi>. ‘‘Rakkhati cakkhundriyaṃ, cakkhundriye saṃvaraṃ āpajjatī’’ti (ma. ni. 1.295; saṃ. ni. 4.239; a. ni. 3.16) ayaṃ <hi rend="bold">satisaṃvaro</hi>.</p>

<p rend="gatha1">‘‘Yāni <pb ed="M" n="0.0072" /> sotāni lokasmiṃ, (ajitāti bhagavā,)</p>

<p rend="gatha2">Sati tesaṃ nivāraṇaṃ;</p>

<p rend="gathalast">Sotānaṃ saṃvaraṃ brūmi, paññāyete pidhiyyare’’ti. (su. ni. 1041; cūḷani. ajitamāṇavapucchāniddesa 4; netti. 11, 45; dha. sa. aṭṭha. 1007) –</p>

<p rend="unindented">Ayaṃ <pb ed="V" n="0.0068" /><hi rend="bold">ñāṇasaṃvaro</hi>. ‘‘Khamo hoti sītassa uṇhassā’’ti (ma. ni. 1.24; a. ni. 4.114; 6.58) ayaṃ <hi rend="bold">khantisaṃvaro</hi>. ‘‘Uppannaṃ kāmavitakkaṃ nādhivāsetī’’ti (ma. ni. 1.26; a. ni. 4.114; 6.58) ayaṃ <hi rend="bold">vīriyasaṃvaro</hi>. Sabbopi cāyaṃ saṃvaro yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato ‘‘saṃvaro’’, vinayanato ‘‘vinayo’’ti vuccati. Evaṃ tāva saṃvaravinayo pañcadhā bhijjatīti veditabbo.</p>

<p rend="bodytext">Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokeneva tamassa, tena tena vipassanāñāṇena tassa tassa anatthassa pahānaṃ. Seyyathidaṃ – nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṃ, tasseva aparabhāgena kaṅkhāvitaraṇena kathaṃkathībhāvassa, kalāpasammasanena ‘‘ahaṃ mamā’’ti gāhassa, maggāmaggavavatthānena amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā, bhayadassanena sabhaye abhayasaññāya, ādīnavadassanena assādasaññāya, nibbidānupassanāya abhiratisaññāya <pb ed="P" n="0.0079" />, muñcitukamyatāñāṇena amuñcitukāmatāya, upekkhāñāṇena anupekkhāya, anulomena dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittaggāhassa pahānaṃ. Etaṃ <hi rend="bold">tadaṅgappahānaṃ</hi> nāma.</p>

<p rend="bodytext">Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ, etaṃ <hi rend="bold">vikkhambhanappahānaṃ</hi> nāma. Yaṃ catunnaṃ ariyamaggānaṃ bhāvitattā taṃtaṃmaggavato attano attano santāne ‘‘diṭṭhigatānaṃ pahānāyā’’tiādinā (dha. sa. 277; vibha. 628) nayena vuttassa samudayapakkhiyassa kilesagaṇassa accantaappavattibhāvena pahānaṃ, idaṃ <hi rend="bold">samucchedappahānaṃ</hi> nāma. Yaṃ pana phalakkhaṇe paṭippassaddhattaṃ kilesānaṃ, etaṃ <hi rend="bold">paṭippassaddhippahānaṃ</hi> nāma. Yaṃ sabbasaṅkhatanissaṭattā <pb ed="M" n="0.0073" /> pahīnasabbasaṅkhataṃ nibbānaṃ, etaṃ <hi rend="bold">nissaraṇappahānaṃ</hi> nāma. Sabbampi cetaṃ pahānaṃ yasmā cāgaṭṭhena pahānaṃ, vinayanaṭṭhena vinayo, tasmā ‘‘pahānavinayo’’ti vuccati. Taṃ taṃ pahānavato vā tassa tassa vinayassa sambhavatopetaṃ ‘‘pahānavinayo’’ti vuccati. Evaṃ pahānavinayopi pañcadhā bhijjatīti veditabbo (ma. ni. aṭṭha. 1.2; su. ni. aṭṭha. 1.uragasuttavaṇṇanā; paṭi. ma. aṭṭha. 2.1.130).</p>

<p rend="bodytext">Evamayaṃ <pb ed="V" n="0.0069" /> saṅkhepato duvidho bhedato ca dasavidho vinayo bhinnasaṃvarattā, pahātabbassa ca appahīnattā yasmā etassa assutavato puthujjanassa natthi, tasmā abhāvato tassa ayaṃ ‘‘avinīto’’ti vuccatīti. Eseva nayo <hi rend="bold">sappurisānaṃ adassāvī sappurisadhammassa akovido, sappurisadhamme avinīto</hi>ti etthapi. Ninnānākaraṇañhi etamatthato. Yathāha – ‘‘yeva te ariyā, teva te sappurisā. Yeva te sappurisā, teva te ariyā. Yo eva so ariyānaṃ dhammo, so eva so sappurisānaṃ dhammo. Yo eva so sappurisānaṃ dhammo, so eva so ariyānaṃ dhammo. Yeva te ariyavinayā, teva te sappurisavinayā. Yeva te sappurisavinayā, teva te ariyavinayā. Ariyeti vā, sappuriseti vā, ariyadhammeti <pb ed="P" n="0.0080" /> vā, sappurisadhammeti vā, ariyavinayeti vā, sappurisavinayeti vā esese eke ekaṭṭhe same samabhāge tajjāte taññevāti (dha. sa. aṭṭha. 1007; paṭi. ma. aṭṭha. 2.1.130).</p>

<p rend="bodytext"><hi rend="bold">Rūpaṃ attato samanupassatī</hi>ti idhekacco rūpaṃ attato samanupassati, ‘‘yaṃ rūpaṃ, so ahaṃ, yo ahaṃ, taṃ rūpa’’nti rūpañca attānañca advayaṃ samanupassati. Seyyathāpi telappadīpassa jhāyato ‘‘yā acci, so vaṇṇo. Yo vaṇṇo, sā accī’’ti acciñca vaṇṇañca advayaṃ samanupassati, evameva idhekacco rūpaṃ attato…pe… samanupassatīti (paṭi. ma. 1.130-131) evaṃ rūpaṃ ‘‘attā’’ti diṭṭhipassanāya passati. <hi rend="bold">Rūpavantaṃ vā attāna</hi>nti arūpaṃ ‘‘attā’’ti gahetvā chāyāvantaṃ rukkhaṃ viya taṃ rūpavantaṃ ‘‘attā’’ti samanupassati. <hi rend="bold">Attani vā rūpa</hi>nti arūpameva ‘‘attā’’ti gahetvā pupphasmiṃ gandhaṃ viya attani rūpaṃ samanupassati. <hi rend="bold">Rūpasmiṃ vā attāna</hi>nti arūpameva ‘‘attā’’ti gahetvā karaṇḍake maṇiṃ viya taṃ attānaṃ rūpasmiṃ samanupassati. <hi rend="bold">Vedanā</hi>dīsupi eseva nayo.</p>

<p rend="bodytext">Tattha <pb ed="M" n="0.0074" /> ‘‘rūpaṃ attato samanupassatī’’ti suddharūpaṃyeva ‘‘attā’’ti kathitaṃ. ‘‘Rūpavantaṃ vā attānaṃ, attani vā rūpaṃ, rūpasmiṃ vā attānaṃ. Vedanaṃ attato… saññaṃ… saṅkhāre… viññāṇaṃ attato samanupassatī’’ti (paṭi. ma. 1.131) imesu sattasu ṭhānesu arūpaṃ ‘‘attā’’ti kathitaṃ, ‘‘vedanāvantaṃ vā attānaṃ, attani vā vedanā, vedanāya vā attāna’’nti evaṃ catūsu khandhesu tiṇṇaṃ tiṇṇaṃ vasena dvādasasu ṭhānesu rūpārūpamissako attā kathito. Tattha rūpaṃ attato samanupassati. Vedanaṃ… saññaṃ… saṅkhāre… viññāṇaṃ attato samanupassatīti pañcasu ṭhānesu ucchedadiṭṭhi kathitā. Avasesesu sassatadiṭṭhi. Evamettha pannarasa bhavadiṭṭhiyo pañca vibhavadiṭṭhiyo honti. Tā sabbāpi maggāvaraṇā, na saggāvaraṇā, paṭhamamaggavajjhāti veditabbā.</p>

<p rend="bodytext"><hi rend="bold">Āraññiko</hi>ti <pb ed="V" n="0.0070" /> araññe nivāsaṃ. <hi rend="bold">Pavane</hi>ti mahante gambhīravane. <hi rend="bold">Caramāno</hi>ti tahiṃ tahiṃ vicaramāno. <hi rend="bold">Vissattho gacchatī</hi>ti nibbhayo nirāsaṅko carati. <hi rend="bold">Anāpāthagato luddassā</hi>ti <pb ed="P" n="0.0081" /> migaluddassa parammukhagato. <hi rend="bold">Antamakāsi māra</hi>nti kilesamāraṃ vā devaputtamāraṃ vā antaṃ akāsi. <hi rend="bold">Apadaṃ vadhitvā</hi>ti kilesapadaṃ hantvā nāsetvā. <hi rend="bold">Māracakkhuṃ adassanaṃ gato</hi>ti mārassa adassanavisayaṃ patto. <hi rend="bold">Anāpāthagato</hi>ti mārassa parammukhaṃ patto. Sesaṃ sabbattha pākaṭameva.</p>

<p rend="bodytext">Evaṃ bhagavā idampi suttaṃ arahattanikūṭeneva desesi, desanāpariyosāne ca vuttasadisoyeva dhammābhisamayo ahosīti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Mogharājamāṇavasuttaniddesavaṇṇanā niṭṭhitā.</p>

<p rend="subhead">16. Piṅgiyamāṇavasuttaniddesavaṇṇanā</p>

<p rend="bodytext" n="89"><hi rend="paranum">89</hi><hi rend="dot">.</hi> Soḷasame <pb ed="P" n="0.0082" /> piṅgiyasuttaniddese – <hi rend="bold">jiṇṇohamasmi abalo vītavaṇṇo</hi>ti so kira brāhmaṇo jarābhibhūto vīsavassasatiko jātiyā, dubbalo ca ‘‘idha pādaṃ karissāmī’’ti aññatreva karoti, vinaṭṭhapurimachavivaṇṇo ca. Tenāha – ‘‘jiṇṇohamasmi abalo vītavaṇṇo’’ti. <hi rend="bold">Māhaṃ</hi><pb ed="M" n="0.0075" /><hi rend="bold">nassaṃ momuho antarāvā</hi>ti māhaṃ tuyhaṃ dhammaṃ asacchikatvā antarā eva avidvā hutvā anassiṃ.<hi rend="bold"> Jātijarāya idha vippahāna</hi>nti idheva tava pādamūle pāsāṇake cetiye vā jātijarāya vippahānaṃ nibbānaṃ dhammarasaṃ ahaṃ vijaññaṃ, taṃ me ācikkha.</p>

<p rend="bodytext"><hi rend="bold">Abalo</hi>ti balavirahito. <hi rend="bold">Dubbalo</hi>ti dubbalabalo. <hi rend="bold">Appabalo</hi>ti parittabalo. <hi rend="bold">Appathāmo</hi>ti parittavīriyo. <hi rend="bold">Vītavaṇṇo</hi>ti parivattitachavivaṇṇo. <hi rend="bold">Vigatavaṇṇo</hi>ti apagatachavivaṇṇo. <hi rend="bold">Vigacchitavaṇṇo</hi>ti dūrībhūtachavivaṇṇo. <hi rend="bold">Yā sā purimā subhā vaṇṇanibhā</hi>ti yā sā subhā sundarā purimakāle sati, sā vaṇṇanibhā etarahi antarahitā vigatā. <hi rend="bold">Ādīnavo pātubhūto</hi>ti upaddavo pāturahosi. ‘‘Yā sā purimā subhā vaṇṇanibhā’’ti pāṭhaṃ ṭhapetvā ‘‘yā subhā assā’’ti eke vaṇṇayanti.</p>

<p rend="bodytext"><hi rend="bold">Asuddhā</hi>ti paṭalādīhi asuddhā. <hi rend="bold">Avisuddhā</hi>ti timirādīhi avisuddhā. <hi rend="bold">Aparisuddhā</hi>ti samantato phoṭapaṭalādīhi pariyonaddhattā aparisuddhā. <hi rend="bold">Avodātā</hi>ti nappasannā pasannasadisā. <hi rend="bold">No tathā cakkhunā rūpe passāmī</hi>ti yathā porāṇacakkhunā rūpārammaṇaṃ passāmi olokemi, tathā <pb ed="V" n="0.0071" /> tena pakārena idāni na passāmi. <hi rend="bold">Sotaṃ asuddha</hi>ntiādīsupi eseva nayo. <hi rend="bold">Māhaṃ nassa</hi>nti ahaṃ mā vinassaṃ.</p>

<p rend="bodytext" n="90"><hi rend="paranum">90</hi><hi rend="dot">.</hi> Idāni yasmā piṅgiyo kāye sāpekkhatāya ‘‘jiṇṇohamasmī’’tiādimāha <pb ed="P" n="0.0083" />. Tenassa bhagavā kāye sinehappahānatthaṃ <hi rend="bold">‘‘disvāna rūpesu vihaññamāne’’</hi>ti gāthamāha. Tattha <hi rend="bold">rūpesū</hi>ti rūpahetu rūpapaccayā. <hi rend="bold">Vihaññamāne</hi>ti kammakāraṇādīhi upahaññamāne. <hi rend="bold">Ruppanti rūpesū</hi>ti cakkhurogādīhi ca rūpahetuyeva janā ruppanti bādhiyanti.</p>

<p rend="bodytext"><hi rend="bold">Haññantī</hi>ti ghaṭīyanti. <hi rend="bold">Vihaññantī</hi>ti vihesiyanti. <hi rend="bold">Upavihaññantī</hi>ti hatthapādacchedādiṃ labhanti. <hi rend="bold">Upaghātiyantī</hi>ti maraṇaṃ labhanti. <hi rend="bold">Kuppantī</hi>ti parivattanti. <hi rend="bold">Pīḷayantī</hi>ti vighātaṃ āpajjanti. <hi rend="bold">Ghaṭṭayantī</hi>ti ghaṭṭanaṃ pāpuṇanti. <hi rend="bold">Byādhitā</hi>ti bhītā. <hi rend="bold">Domanassitā</hi>ti cittavighātaṃ pattā. <hi rend="bold">Vemāne</hi>ti nassamāne.</p>

<p rend="bodytext" n="91"><hi rend="paranum">91</hi><hi rend="dot">.</hi> Evaṃ <pb ed="M" n="0.0076" /> bhagavatā yāva arahattaṃ, tāva kathitaṃ paṭipattiṃ sutvā piṅgiyo jarādubbalatāya visesaṃ anadhigantvā ca puna <hi rend="bold">‘‘disā catasso’’</hi>ti imāya gāthāya bhagavantaṃ thomento desanaṃ yācati.</p>

<p rend="bodytext" n="92"><hi rend="paranum">92</hi><hi rend="dot">.</hi> Athassa bhagavā punapi yāva arahattaṃ, tāva paṭipadaṃ dassento <hi rend="bold">‘‘taṇhādhipanne’’</hi>ti gāthamāha.</p>

<p rend="bodytext"><hi rend="bold">Taṇhādhipanne</hi>ti taṇhāya vimuccitvā ṭhite. <hi rend="bold">Taṇhānuge</hi>ti taṇhāya saha gacchante. <hi rend="bold">Taṇhānugate</hi>ti taṇhāya anubandhante. <hi rend="bold">Taṇhānusaṭe</hi>ti taṇhāya saha dhāvante. <hi rend="bold">Taṇhāya panne</hi>ti taṇhāya nimugge. <hi rend="bold">Paṭipanne</hi>ti taṇhāya avatthaṭe. <hi rend="bold">Abhibhūte</hi>ti maddite. <hi rend="bold">Pariyādinnacitte</hi>ti pariyādiyitvā gahitakusalacitte.</p>

<p rend="bodytext"><hi rend="bold">Santāpajāte</hi>ti sañjātacittasantāpe. <hi rend="bold">Ītijāte</hi>ti roguppanne. <hi rend="bold">Upaddavajāte</hi>ti ādīnavajāte. <hi rend="bold">Upasaggajāte</hi>ti uppannadukkhajāte.</p>

<p rend="bodytext"><hi rend="bold">Virajaṃ vītamala</hi>nti ettha <hi rend="bold">viraja</hi>nti vigatarāgādirajaṃ. <hi rend="bold">Vītamala</hi>nti vītarāgādimalaṃ. Rāgādayo hi ajjhottharaṇaṭṭhena rajo nāma, dūsaṭṭhena malaṃ nāma. <hi rend="bold">Dhammacakkhu</hi>nti katthaci paṭhamamaggañāṇaṃ <pb ed="V" n="0.0072" />, katthaci ādīni tīṇi maggañāṇāni, katthaci catutthamaggañāṇampi. Idha pana jaṭilasahassassa catutthamaggañāṇaṃ. Piṅgiyassa tatiyamaggañāṇameva. <hi rend="bold">Yaṃ kiñci samudayadhammaṃ, sabbaṃ taṃ nirodhadhamma</hi>nti vipassanāvasena evaṃ pavattassa dhammacakkhuṃ udapādīti attho. Sesaṃ sabbattha pākaṭameva.</p>

<p rend="bodytext">Evaṃ <pb ed="P" n="0.0084" /> idampi suttaṃ bhagavā arahattanikūṭeneva desesi, desanāpariyosāne ca piṅgiyo anāgāmiphale patiṭṭhāsi. So kira antarantarā cintesi – ‘‘evaṃ vicitrapaṭibhānaṃ nāma desanaṃ na labhati mayhaṃ mātulo bāvarī savanāyā’’ti. Tena sinehavikkhepena arahattaṃ pāpuṇituṃ nāsakkhi. Antevāsikā panassa sahassajaṭilā arahattaṃ pāpuṇiṃsu. Sabbeva iddhimayapattacīvaradharā ehibhikkhuno ahesunti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Piṅgiyamāṇavasuttaniddesavaṇṇanā niṭṭhitā.</p>

<p rend="subhead">17. Pārāyanatthutigāthāniddesavaṇṇanā</p>

<p rend="bodytext" n="93"><hi rend="paranum">93</hi><hi rend="dot">.</hi> Ito <pb ed="P" n="0.0085" /><pb ed="M" n="0.0077" /> paraṃ saṅgītikārā desanaṃ thomentā <hi rend="bold">‘‘idamavoca bhagavā’’</hi>tiādimāhaṃsu. Tattha <hi rend="bold">idamavocā</hi>ti idaṃ pārāyanaṃ avoca. <hi rend="bold">Paricārakasoḷasāna</hi>nti bāvarissa paricārakena piṅgiyena saha soḷasānaṃ, buddhassa vā bhagavato paricārakānaṃ soḷasānanti paricārakasoḷasānaṃ. Te eva ca brāhmaṇā tattha soḷasasu disāsu purato ca pacchato ca vāmapassato ca dakkhiṇapassato ca cha cha yojanā nisinnā ujukena dvādasayojanikā ahosi. <hi rend="bold">Ajjhiṭṭho</hi>ti yācito.</p>

<p rend="bodytext" n="94-97"><hi rend="paranum">94-97</hi><hi rend="dot">.</hi><hi rend="bold">Atthamaññāyā</hi>ti pāḷiatthamaññāya. <hi rend="bold">Dhammamaññāyā</hi>ti pāḷimaññāya. <hi rend="bold">Pārāyana</hi>nti evaṃ imassa dhammapariyāyassa adhivacanaṃ āropetvā tesaṃ brāhmaṇānaṃ nāmāni kittayanto <hi rend="bold">‘‘ajito…pe… buddhaseṭṭhamupāgamu’’</hi>nti āhaṃsu. Tattha <hi rend="bold">sampannacaraṇa</hi>nti nibbānapadaṭṭhānabhūtena pātimokkhasīlādinā sampannaṃ. <hi rend="bold">Isi</hi>nti mahesiṃ.</p>

<p rend="bodytext">Niddese <hi rend="bold">upāgamiṃsū</hi>ti samīpaṃ gamiṃsu. <hi rend="bold">Upasaṅkamiṃsū</hi>ti avidūraṭṭhānaṃ gamiṃsu. <hi rend="bold">Payirupāsiṃsū</hi>ti <pb ed="V" n="0.0073" /> samīpe nisīdiṃsu. <hi rend="bold">Paripucchiṃsū</hi>ti paripucchaṃ āhariṃsu. <hi rend="bold">Parigaṇhiṃsū</hi>ti tulayiṃsu. ‘‘Codayiṃsū’’ti keci.</p>

<p rend="bodytext"><hi rend="bold">Sīlācāranibbattī</hi>ti uttamasīlācāranibbatti, maggena nipphannasīlanti attho.</p>

<p rend="bodytext"><hi rend="bold">Gambhīre</hi>ti uttānabhāvapaṭikkhepavacanaṃ. <hi rend="bold">Duddase</hi>ti gambhīrattā duddase, dukkhena daṭṭhabbe, na sakkā sukhena daṭṭhuṃ. Duddasattāva <hi rend="bold">duranubodhe,</hi> dukkhena avabujjhitabbe, na sakkā sukhena avabujjhituṃ. <hi rend="bold">Sante</hi>ti nibbute. <hi rend="bold">Paṇīte</hi>ti atappake. Idaṃ dvayaṃ lokuttarameva sandhāya vuttaṃ. <hi rend="bold">Atakkāvacare</hi>ti takkena na avacaritabbe <pb ed="P" n="0.0086" /> na ogāhitabbe ñāṇeneva avacaritabbe. <hi rend="bold">Nipuṇe</hi>ti saṇhe. <hi rend="bold">Paṇḍitavedanīye</hi>ti sammā paṭipannehi paṇḍitehi veditabbe.</p>

<p rend="bodytext" n="98"><hi rend="paranum">98</hi><hi rend="dot">.</hi><hi rend="bold">Tosesī</hi>ti tuṭṭhiṃ āpādesi. <hi rend="bold">Vitosesī</hi>ti vividhā tesaṃ somanassaṃ uppādesi. <hi rend="bold">Pasādesī</hi>ti tesaṃ cittappasādaṃ akāsi <pb ed="M" n="0.0078" />. <hi rend="bold">Ārādhesī</hi>ti ārādhayi siddhiṃ pāpesi. <hi rend="bold">Attamane akāsī</hi>ti somanassavasena sakamane akāsi.</p>

<p rend="bodytext" n="99"><hi rend="paranum">99</hi><hi rend="dot">.</hi> Tato paraṃ <hi rend="bold">brahmacariyamacariṃsū</hi>ti maggabrahmacariyaṃ acariṃsu.</p>

<p rend="bodytext" n="101"><hi rend="paranum">101</hi><hi rend="dot">.</hi><hi rend="bold">Tasmā pārāyana</hi>nti tassa pārabhūtassa nibbānassa āyatananti vuttaṃ hoti.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Pārāyanatthutigāthāniddesavaṇṇanā niṭṭhitā.</p>

<p rend="subhead">18. Pārāyanānugītigāthāniddesavaṇṇanā</p>

<p rend="bodytext" n="102"><hi rend="paranum">102</hi><hi rend="dot">.</hi><hi rend="bold">Pārāyanamanugāyissa</hi>nti assa ayaṃ sambandho – bhagavatā hi pārāyane desite soḷasasahassajaṭilā arahattaṃ pāpuṇiṃsu, avasesānañca cuddasakoṭisaṅkhānaṃ devamanussānaṃ dhammābhisamayo ahosi. Vuttañhetaṃ porāṇehi –</p>

<p rend="gatha1">‘‘Tato <pb ed="V" n="0.0074" /> pāsāṇake ramme, pārāyanasamāgame;</p>

<p rend="gathalast">Amataṃ pāpayī buddho, cuddasa pāṇakoṭiyo’’ti. (su. ni. aṭṭha. 2.1138);</p>

<p rend="bodytext">Niṭṭhitāya pana dhammadesanāya tato tato āgatā manussā bhagavato ānubhāvena attano attano gāmanigamādīsveva pāturahesuṃ. Bhagavāpi sāvatthimeva agamāsi paricārakasoḷasādīhi anekehi bhikkhusahassehi parivuto. Tattha piṅgiyo bhagavantaṃ vanditvā āha – ‘‘gacchāmahaṃ, bhante, bāvarissa buddhuppādaṃ ārocetuṃ, paṭissutañhi tasseva mayā’’ti. Atha bhagavatā anuññāto ñāṇagamaneneva godhāvarītīraṃ gantvā pādagamanena assamābhimukho agamāsi. Tamenaṃ bāvarī brāhmaṇo maggaṃ olokento nisinno dūratova taṃ khārijaṭādivirahitaṃ bhikkhuvesenāgacchantaṃ disvā ‘‘buddho loke uppanno’’ti niṭṭhamagamāsi. Sampattañcāpi naṃ pucchi – ‘‘kiṃ, piṅgiya, buddho loke uppanno’’ti? ‘‘Āma, brāhmaṇa, uppanno, pāsāṇake cetiye nisinno amhākaṃ dhammaṃ desesi, tamahaṃ tuyhaṃ desessāmī’’ti. Tato bāvarī mahatā <pb ed="M" n="0.0079" /> sakkārena <pb ed="P" n="0.0087" /> sapariso taṃ pūjetvā āsanaṃ paññāpesi. Tattha nisīditvā piṅgiyo <hi rend="bold">‘‘pārāyanamanugāyissa’’</hi>ntiādimāha.</p>

<p rend="bodytext">Tattha <hi rend="bold">anugāyissa</hi>nti bhagavato gītaṃ anugāyissaṃ. <hi rend="bold">Yathāddakkhī</hi>ti yathā sāmaṃ saccābhisambodhena asādhāraṇañāṇena ca addakkhi. <hi rend="bold">Nikkāmo</hi>ti pahīnakāmo. ‘‘Nikkamo’’tipi pāṭho, vīriyavāti attho. Nikkhanto vā akusalapakkhā. <hi rend="bold">Nibbano</hi>ti kilesavanavirahito, taṇhāvirahito eva vā. <hi rend="bold">Kissa hetu musā bhaṇe</hi>ti yehi kilesehi musā bhaṇeyya, ete tassa pahīnāti dasseti. Etena brāhmaṇassa savane ussāhaṃ janeti (su. ni. aṭṭha. 2.1138).</p>

<p rend="bodytext"><hi rend="bold">Amalo</hi>ti kilesamalavirahito. <hi rend="bold">Vimalo</hi>ti vigatakilesamalo. <hi rend="bold">Nimmalo</hi>ti kilesamalasuddho. <hi rend="bold">Malāpagato</hi>ti kilesamalā dūrībhūto hutvā carati. <hi rend="bold">Malavippahīno</hi>ti kilesamalappahīno. <hi rend="bold">Malavimutto</hi>ti kilesehi vimutto. <hi rend="bold">Sabbamalavītivatto</hi>ti vāsanādisabbakilesamalaṃ atikkanto. <hi rend="bold">Te vanā</hi>ti ete vuttappakārā kilesā.</p>

<p rend="bodytext" n="103"><hi rend="paranum">103</hi><hi rend="dot">.</hi> Vaṇṇūpasaṃhitanti guṇūpasaṃhitaṃ.</p>

<p rend="bodytext" n="104"><hi rend="paranum">104</hi><hi rend="dot">.</hi><hi rend="bold">Saccavhayo</hi>ti <pb ed="V" n="0.0075" /> buddho hi sacceneva avhānena nāmena yutto. <hi rend="bold">Brahme</hi>ti taṃ brāhmaṇaṃ ālapati.</p>

<p rend="bodytext">Tattha <hi rend="bold">loko</hi>ti lujjanaṭṭhena loko. <hi rend="bold">Eko loko bhavaloko</hi>ti tebhūmakavipāko. So hi bhavatīti bhavo, bhavo eva loko bhavaloko. <hi rend="bold">Bhavaloko ca sambhavaloko cā</hi>ti ettha ekeko dve dve hoti. Bhavaloko hi sampattibhavavipattibhavavasena duvidho. Sambhavalokopi sampattisambhavavipattisambhavavasena duvidho. Tattha <hi rend="bold">sampattibhavaloko</hi>ti sugatiloko. So hi iṭṭhaphalattā sundaro lokoti sampatti, bhavatīti bhavo, sampatti eva bhavo sampattibhavo, so eva loko sampattibhavaloko. <hi rend="bold">Sampattisambhavaloko</hi>ti sugatūpagaṃ kammaṃ. Tañhi sambhavati <pb ed="M" n="0.0080" /> etasmā phalanti sambhavo, sampattiyā sambhavo sampattisambhavo, sampattisambhavo eva loko sampattisambhavalokoti.</p>

<p rend="bodytext"><hi rend="bold">Vipattibhavaloko</hi>ti apāyaloko. So hi aniṭṭhaphalattā virūpo lokoti vipatti, bhavatīti bhavo, vipatti eva bhavo vipattibhavo, vipattibhavo eva loko <pb ed="P" n="0.0088" /> vipattibhavaloko. <hi rend="bold">Vipattisambhavaloko</hi>ti apāyūpagaṃ kammaṃ. Tañhi sambhavati etasmā phalanti sambhavo, vipattiyā sambhavo vipattisambhavo, vipattisambhavo eva loko vipattisambhavalokoti. <hi rend="bold">Tisso vedanā</hi>ti sukhā vedanā, dukkhā vedanā, adukkhamasukhā vedanā lokiyā eva. <hi rend="bold">Āhārā</hi>ti paccayā. Paccayā hi attano phalaṃ āharantīti āhārā. Kabaḷīkārāhāro phassāhāro manosañcetanāhāro viññāṇāhāroti cattāro. Vatthuvasena kabaḷīkattabbattā kabaḷīkāro, ajjhoharitabbattā āhāro, odanakummāsādivatthukāya ojāyetaṃ nāmaṃ. Sā hi ojaṭṭhamakarūpāni āharatīti āhāro. Cakkhusamphassādiko chabbidho phasso tisso vedanā āharatīti āhāro. Manaso sañcetanā na sattassāti manosañcetanā yathā cittekaggatā, manasā vā sampayuttā sañcetanā manosañcetanā yathā ājaññaratho, tebhūmakakusalākusalacetanā. Sā hi tayo bhave āharatīti āhāro. Viññāṇanti ekūnavīsatibhedaṃ paṭisandhiviññāṇaṃ. Tañhi paṭisandhināmarūpaṃ āharatīti āhāro.</p>

<p rend="bodytext"><hi rend="bold">Upādānakkhandhā</hi>ti upādānagocarā khandhā upādānakkhandhā, majjhe padalopo daṭṭhabbo. Upādānasambhūtā vā khandhā upādānakkhandhā yathā tiṇaggi, thusaggi. Upādānavidheyyā vā khandhā upādānakkhandhā yathā rājapuriso. Upādānappabhavā vā khandhā upādānakkhandhā yathā puppharukkho, phalarukkho. Upādānāni pana kāmupādānaṃ diṭṭhupādānaṃ sīlabbatupādānaṃ attavādupādānanti <pb ed="V" n="0.0076" /> cattāri. Atthato pana bhusaṃ ādānanti upādānaṃ. Rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandhoti pañca. <hi rend="bold">Cha ajjhattikāni āyatanānī</hi>ti cakkhāyatanaṃ, sotāyatanaṃ, ghānāyatanaṃ, jivhāyatanaṃ, kāyāyatanaṃ, manāyatanaṃ. <hi rend="bold">Satta viññāṇaṭṭhitiyo</hi> vuttanayā eva. Tathā <hi rend="bold">aṭṭha</hi><pb ed="M" n="0.0081" /><hi rend="bold">lokadhammā</hi>. Api ca – lābho, alābho, yaso, ayaso, nindā, pasaṃsā, sukhaṃ, dukkhanti ime aṭṭha lokappavattiyā sati anuparivattanadhammakattā <pb ed="P" n="0.0089" /> lokassa dhammāti lokadhammā. Etehi mutto satto nāma natthi, buddhānampi hontiyeva. Yathāha –</p>

<p rend="indent">‘‘Aṭṭhime, bhikkhave, lokadhammā lokaṃ anuparivattanti, loko ca aṭṭha lokadhamme anuparivattati. Katame aṭṭha? Lābho ca alābho ca…pe… sukhañca dukkhañca. Ime kho, bhikkhave, aṭṭha lokadhammā lokaṃ anuparivattanti, loko ca ime aṭṭha lokadhamme anuparivattatī’’ti (a. ni. 8.6).</p>

<p rend="bodytext">Tattha <hi rend="bold">anuparivattantī</hi>ti anubandhanti nappajahanti, lokato na nivattantīti attho. <hi rend="bold">Lābho</hi>ti pabbajitassa cīvarādi, gahaṭṭhassa dhanadhaññādilābho. Soyeva alabbhamāno lābho alābho na lābho <hi rend="bold">alābho</hi>ti vuccati, no ca attābhāvappattito pariññeyyo siyā. <hi rend="bold">Yaso</hi>ti parivāro. Soyeva alabbhamāno yaso <hi rend="bold">ayaso. Nindā</hi>ti avaṇṇabhaṇanaṃ. <hi rend="bold">Pasaṃsā</hi>ti vaṇṇabhaṇanaṃ. <hi rend="bold">Sukha</hi>nti kāmāvacarakāyikacetasikaṃ. <hi rend="bold">Dukkha</hi>nti puthujjanasotāpannasakadāgāmīnaṃ kāyikacetasikaṃ, anāgāmiarahantānaṃ kāyikameva. <hi rend="bold">Sattāvāsā</hi>ti sattānaṃ āvāsā, vasanaṭṭhānānīti attho. Tāni pana tathā pakāsitā khandhā eva. Sattasu viññāṇaṭṭhitīsu asaññasattena ca nevasaññānāsaññāyatanena ca saddhiṃ nava sattāvāsā. <hi rend="bold">Dasāyatanānī</hi>ti cakkhāyatanaṃ, rūpāyatanaṃ, sotāyatanaṃ, saddāyatanaṃ, ghānāyatanaṃ, gandhāyatanaṃ, jivhāyatanaṃ, rasāyatanaṃ, kāyāyatanaṃ, phoṭṭhabbāyatananti evaṃ dasa. <hi rend="bold">Dvādasāyatanānī</hi>ti manāyatanadhammāyatanehi saddhiṃ evaṃ dvādasa. <hi rend="bold">Aṭṭhārasa dhātuyo</hi>ti cakkhudhātu, rūpadhātu, cakkhuviññāṇadhātu…pe… manodhātu, dhammadhātu, manoviññāṇadhātūti ekekasmiṃ tīṇi tīṇi katvā aṭṭhārasa dhātuyo.</p>

<p rend="bodytext"><hi rend="bold">Sadisanāmo</hi>ti tesaṃ sadisanāmo ekaguṇavaṇṇanāmo. <hi rend="bold">Sadisavhayo</hi>ti ekaguṇavaṇṇanāmena avhāyano. <hi rend="bold">Saccasadisavhayo</hi>ti avitathaekaguṇavaṇṇanāmena aviparītena avhāyano.</p>

<p rend="bodytext"><hi rend="bold">Āsito</hi>ti <pb ed="V" n="0.0077" /><pb ed="M" n="0.0082" /> upasaṅkamito. <hi rend="bold">Upāsito</hi>ti upagantvā sevito. <hi rend="bold">Payirupāsito</hi>ti bhattivasena atīva sevito.</p>

<p rend="bodytext" n="105"><hi rend="paranum">105</hi><hi rend="dot">.</hi><hi rend="bold">Kubbanaka</hi>nti <pb ed="P" n="0.0090" /> parittavanaṃ. <hi rend="bold">Bahupphalaṃ kānanamāvaseyyā</hi>ti anekaphalādivikatibharitakānanaṃ āgamma vaseyya. <hi rend="bold">Appadasse</hi>ti bāvarippabhutike parittapaññe. <hi rend="bold">Mahodadhi</hi>nti anotattādiṃ mahantaṃ udakarāsiṃ.</p>

<p rend="bodytext"><hi rend="bold">Appadassā</hi>ti mandadassino. <hi rend="bold">Parittadassā</hi>ti atimandadassino. <hi rend="bold">Thokadassā</hi>ti parittatopi atiparittadassino. <hi rend="bold">Omakadassā</hi>ti heṭṭhimadassino. <hi rend="bold">Lāmakadassā</hi>ti appadhānadassino. <hi rend="bold">Chatukkadassā</hi>ti na uttamadassino. <hi rend="bold">Appamāṇadassa</hi>nti pamāṇaṃ atikkamitvā appamāṇaṃ nibbānadassaṃ. <hi rend="bold">Aggadassa</hi>nti ‘‘aggato ve pasannāna’’ntiādinā (a. ni. 4.34; itivu. 90) nayena aggadhammadassaṃ. <hi rend="bold">Seṭṭhadassa</hi>nti sambuddho dvipadaseṭṭhoti seṭṭhadassaṃ. <hi rend="bold">Viseṭṭhadassa</hi>ntiādīni cattāri upasaggena vaḍḍhitāni. <hi rend="bold">Asama</hi>nti na samaṃ asamaṃ sabbaññuṃ. <hi rend="bold">Asamasama</hi>nti asamehi atītabuddhehi samaṃ asamasamaṃ. <hi rend="bold">Appaṭisama</hi>nti attano sadisavirahitaṃ. <hi rend="bold">Appaṭibhāga</hi>nti attano paṭibimbavirahitaṃ. <hi rend="bold">Appaṭipuggala</hi>nti paṭimallapuggalavirahitaṃ. <hi rend="bold">Devātideva</hi>nti visuddhidevānampi atidevaṃ. Abhimaṅgalasammataṭṭhena <hi rend="bold">usabhaṃ</hi>. Achambhitaṭṭhena <hi rend="bold">purisasīhaṃ</hi>. Niddosaṭṭhena <hi rend="bold">purisanāgaṃ</hi>. Uttamaṭṭhena <hi rend="bold">purisājaññaṃ</hi>. Aṭṭhaparisapathaviṃ uppīḷetvā sadevake loke kenaci paccatthikena paccāmittena akampiye acalaṭṭhāne tiṭṭhanaṭṭhena <hi rend="bold">purisanisabhaṃ</hi>. Dhammadesanādhuravahanaṭṭhena <hi rend="bold">purisadhorayhaṃ</hi>.</p>

<p rend="bodytext"><hi rend="bold">Mānasakaṃ vā sara</hi>nti manasā cintetvā kataṃ pallaṃ vā nāmameva vā. <hi rend="bold">Anotattaṃ vā daha</hi>nti candimasūriyā dakkhiṇena vā uttarena vā gacchantā pabbatantarena taṃ obhāsenti, ujuṃ gacchantā na obhāsenti, tenevassa ‘‘anotatta’’nti saṅkhā udapādi. Evarūpaṃ anotattaṃ vā dahaṃ. <hi rend="bold">Akkhobhaṃ amitodaka</hi>nti cāletuṃ asakkuṇeyyaṃ aparimitaṃ <pb ed="P" n="0.0091" /> udakajalarāsiṃ. <hi rend="bold">Evamevā</hi>ti opammasaṃsandanaṃ, buddhaṃ bhagavantaṃ akkhobhaṃ āsabhaṃ ṭhānaṭṭhānena cāletuṃ asakkuṇeyyaṃ. <hi rend="bold">Amitateja</hi>nti aparimitañāṇatejaṃ. <hi rend="bold">Pabhinnañāṇa</hi>nti dasabalañāṇādivasena pabhedagatañāṇaṃ. <hi rend="bold">Vivaṭacakkhu</hi>nti samantacakkhuṃ.</p>

<p rend="bodytext"><hi rend="bold">Paññāpabhedakusala</hi>nti <pb ed="V" n="0.0078" /><pb ed="M" n="0.0083" /> ‘‘yā paññā pajānanā vicayo pavicayo’’tiādinā (dha. sa. 16; vibha. 525) nayena paññāya pabhedajānane chekaṃ. <hi rend="bold">Adhigatapaṭisambhida</hi>nti paṭiladdhacatupaṭisambhidaṃ. <hi rend="bold">Catuvesārajjappatta</hi>nti ‘‘sammāsambuddhassa te paṭijānato ime dhammā anabhisambuddhā’’tiādinā (ma. ni. 1.150; a. ni. 4.8) nayena vuttesu catūsu ṭhānesu visāradabhāvappattaṃ. <hi rend="bold">Saddhādhimutta</hi>nti parisuddhe phalasamāpatticitte adhimuttaṃ, tattha paviṭṭhaṃ. <hi rend="bold">Setapaccatta</hi>nti vāsanāya vippahīnattā parisuddhaṃ āveṇikaattabhāvaṃ. <hi rend="bold">Advayabhāṇi</hi>nti paricchinnavacanattā dvivacanavirahitaṃ. <hi rend="bold">Tādi</hi>nti tādisaṃ, iṭṭhāniṭṭhesu akampanaṃ vā. Tathā paṭiññā assāti <hi rend="bold">tathāpaṭiñño,</hi> taṃ. <hi rend="bold">Aparitta</hi>nti na khuddakaṃ. <hi rend="bold">Mahanta</hi>nti tedhātuṃ atikkamitvā mahantappattaṃ.</p>

<p rend="bodytext"><hi rend="bold">Gambhīra</hi>nti aññesaṃ duppavesaṃ. <hi rend="bold">Appameyya</hi>nti atulaṭṭhena appameyyaṃ. <hi rend="bold">Duppariyogāha</hi>nti pariyogāhituṃ dukkhappavesaṃ. <hi rend="bold">Pahūtaratana</hi>nti saddhādiratanehi pahūtaratanaṃ. <hi rend="bold">Sāgarasama</hi>nti ratanākarato samuddasadisaṃ. <hi rend="bold">Chaḷaṅgupekkhāya samannāgata</hi>nti ‘‘cakkhunā rūpaṃ disvā neva sumano hoti na dummano’’ti (a. ni. 6.1) vuttanayena chaḷaṅgupekkhāya paripuṇṇaṃ. <hi rend="bold">Atula</hi>nti tulavirahitaṃ, tulayituṃ asakkuṇeyyaṃ. <hi rend="bold">Vipula</hi>nti atimahantaṃ. <hi rend="bold">Appameyya</hi>nti pametuṃ asakkuṇeyyaṃ. <hi rend="bold">Taṃ tādisa</hi>nti taṃ bhagavantaṃ tādiguṇasampannaṃ. <hi rend="bold">Pavadataṃ maggavādina</hi>nti pavadantānaṃ kathentānaṃ uttamaṃ kathayantaṃ vadantaṃ adhigacchinti sambandho. <hi rend="bold">Merumiva nagāna</hi>nti pabbatānaṃ antare sineruṃ viya. <hi rend="bold">Garuḷamiva dijāna</hi>nti <pb ed="P" n="0.0092" /> pakkhijātānaṃ antare supaṇṇaṃ viya. <hi rend="bold">Sīhamiva migāna</hi>nti catuppadānamantare sīhaṃ viya. <hi rend="bold">Udadhimiva aṇṇavāna</hi>nti vitthiṇṇaaṇṇavānaṃ antare samuddaṃ viya adhigacchiṃ. <hi rend="bold">Jinapavara</hi>nti buddhuttamaṃ.</p>

<p rend="bodytext" n="106"><hi rend="paranum">106</hi><hi rend="dot">.</hi><hi rend="bold">Yeme pubbe</hi>ti ye ime pubbe.</p>

<p rend="bodytext" n="107"><hi rend="paranum">107</hi><hi rend="dot">.</hi><hi rend="bold">Tamonudāsīno</hi>ti tamonudo āsīno. <hi rend="bold">Bhūripaññāṇo</hi>ti ñāṇaddhajo. <hi rend="bold">Bhūrimedhaso</hi>ti vipulapañño.</p>

<p rend="bodytext">Niddese <hi rend="bold">pabhaṅkaro</hi>ti tejaṃkaro. <hi rend="bold">Ālokakaro</hi>ti anandhakārakaro. <hi rend="bold">Obhāsakaro</hi>ti obhāsaṃ jotiṃ karotīti obhāsakaro. Dīpasadisaṃ ālokaṃ karotīti <hi rend="bold">dīpaṅkaro</hi>. Padīpasadisaṃ ālokaṃ karotīti <pb ed="M" n="0.0084" /><hi rend="bold">padīpakaro. Ujjotakaro</hi>ti patāpakaro. <hi rend="bold">Pajjotakaro</hi>ti disāvidisā patāpakaro.</p>

<p rend="bodytext"><hi rend="bold">Bhūripaññāṇo</hi>ti <pb ed="V" n="0.0079" /> puthulañāṇo. <hi rend="bold">Ñāṇapaññāṇo</hi>ti ñāṇena pākaṭo. <hi rend="bold">Paññādhajo</hi>ti ussitaṭṭhena paññāva dhajo assāti paññādhajo, dhajo rathassa paññāṇantiādīsu (jā. 2.22.1841; cūḷani. pārāyanānugītigāthāniddesa 107) viya. <hi rend="bold">Vibhūtavihārī</hi>ti pākaṭavihāro.</p>

<p rend="bodytext" n="108"><hi rend="paranum">108</hi><hi rend="dot">.</hi><hi rend="bold">Sandiṭṭhikamakālika</hi>nti sāmaṃ passitabbaṃ phalaṃ, na ca kālantare pattabbaphalaṃ. <hi rend="bold">Anītika</hi>nti kilesādiītivirahitaṃ.</p>

<p rend="bodytext"><hi rend="bold">Sandiṭṭhika</hi>nti lokuttaradhammo yena adhigato hoti, tena parasaddhāya gantabbataṃ hitvā paccavekkhaṇañāṇena sayaṃ daṭṭhabboti sandiṭṭhiko, taṃ sandiṭṭhikaṃ. Attano phalaṃdānaṃ sandhāya nāssa kāloti akālo, akāloyeva akāliko. Yo ettha ariyamaggadhammo, so attano samanantarameva phalaṃ detīti attho, taṃ <hi rend="bold">akālikaṃ</hi>. Ehi passa imaṃ dhammanti evaṃ pavattaṃ ehipassavidhiṃ arahatīti ehipassiko, taṃ <hi rend="bold">ehipassikaṃ</hi>. Ādittaṃ celaṃ vā sīsaṃ vā ajjhupekkhitvāpi attano citte upanayaṃ arahatīti opaneyyiko, taṃ <hi rend="bold">opaneyyikaṃ</hi>. Sabbehipi ugghaṭitaññūādīhi ‘‘bhāvito me maggo, adhigataṃ phalaṃ, sacchikato nirodho’’ti attani attani veditabbanti <hi rend="bold">paccattaṃ veditabbaṃ viññūhi</hi>.</p>

<p rend="bodytext" n="109"><hi rend="paranum">109</hi><hi rend="dot">.</hi> Atha naṃ bāvarī āha <hi rend="bold">‘‘kiṃ nu tamhā’’</hi>ti dve gāthā.</p>

<p rend="bodytext"><hi rend="bold">Muhuttampī</hi>ti <pb ed="P" n="0.0093" /> thokampi. <hi rend="bold">Khaṇampī</hi>ti na bahukampi. <hi rend="bold">Layampī</hi>ti manampi. <hi rend="bold">Vayampī</hi>ti koṭṭhāsampi. <hi rend="bold">Addhampī</hi>ti divasampi.</p>

<p rend="bodytext" n="111-113"><hi rend="paranum">111-113</hi><hi rend="dot">.</hi> Tato piṅgiyo bhagavato santikā avippavāsameva dīpento <hi rend="bold">‘‘nāhaṃ tamhā’’</hi>tiādimāha. <hi rend="bold">Nāhaṃ yo me…pe… passāmi naṃ manasā cakkhunāvā</hi>ti taṃ buddhaṃ maṃsacakkhunā viya manasā passāmi. <hi rend="bold">Namassamāno vivasemi ratti</hi>nti namassamānova rattiṃ atināmemi.</p>

<p rend="bodytext" n="114"><hi rend="paranum">114</hi><hi rend="dot">.</hi> Tena <pb ed="M" n="0.0085" /><hi rend="bold">teneva nato</hi>ti yena yena disābhāgena buddho, tena tenevāhampi nato, tanninno tappoṇoti dasseti.</p>

<p rend="bodytext" n="115"><hi rend="paranum">115</hi><hi rend="dot">.</hi><hi rend="bold">Dubbalathāmakassā</hi>ti appathāmakassa. Atha vā dubbalassa dutthāmakassa ca, balavīriyahīnassāpīti <pb ed="V" n="0.0080" /> vuttaṃ hoti. <hi rend="bold">Teneva kāyo na paletī</hi>ti teneva dubbalatthāmakattena kāyo na gacchati, yena buddho, na tena gacchati. ‘‘Na paretī’’tipi pāṭho, so evattho. <hi rend="bold">Tatthā</hi>ti buddhassa santike. <hi rend="bold">Saṅkappayantāyā</hi>ti saṅkappagamanena. <hi rend="bold">Tena yutto</hi>ti yena buddho, tena yutto payutto anuyuttoti dasseti.</p>

<p rend="bodytext"><hi rend="bold">Yena buddho</hi>ti yena disābhāgena buddho upasaṅkamitabbo, tena disābhāgena na paleti. Atha vā bhummatthe karaṇavacanaṃ. Yattha buddho tattha na paleti na gacchati. <hi rend="bold">Na vajatī</hi>ti purato na yāti. <hi rend="bold">Na gacchatī</hi>ti nivattati. <hi rend="bold">Nātikkamatī</hi>ti na upasaṅkamati.</p>

<p rend="bodytext" n="116"><hi rend="paranum">116</hi><hi rend="dot">.</hi><hi rend="bold">Paṅke sayāno</hi>ti kāmakaddame sayamāno. <hi rend="bold">Dīpā dīpaṃ upallavi</hi>nti satthārādito satthārādiṃ adhigacchiṃ. <hi rend="bold">Athaddasāsiṃ sambuddha</hi>nti sohaṃ evaṃ dudiṭṭhiṃ gahetvā anvāhiṇḍanto atha pāsāṇakacetiye buddhamaddakkhiṃ.</p>

<p rend="bodytext">Tattha <hi rend="bold">semāno</hi>ti nisajjamāno. <hi rend="bold">Sayamāno</hi>ti seyyaṃ kappayamāno. <hi rend="bold">Āvasamāno</hi>ti vasamāno. <hi rend="bold">Parivasamāno</hi>ti niccaṃ vasamāno.</p>

<p rend="bodytext"><hi rend="bold">Pallavi</hi>nti uggamiṃ. <hi rend="bold">Upallavi</hi>nti uttariṃ <pb ed="P" n="0.0094" />, <hi rend="bold">sampallavi</hi>nti upasaggena padaṃ vaḍḍhitaṃ. <hi rend="bold">Addasa</hi>nti niddesassa uddesapadaṃ. <hi rend="bold">Addasa</hi>nti passiṃ. <hi rend="bold">Addakkhi</hi>nti olokesiṃ. <hi rend="bold">Apassi</hi>nti esiṃ. <hi rend="bold">Paṭivijjhi</hi>nti vinivijjhiṃ.</p>

<p rend="bodytext" n="117"><hi rend="paranum">117</hi><hi rend="dot">.</hi> Imissā gāthāya avasāne piṅgiyassa ca bāvarissa ca indriyaparipākaṃ viditvā bhagavā sāvatthiyaṃ ṭhitoyeva suvaṇṇobhāsaṃ muñci. Piṅgiyo bāvarissa buddhaguṇe vaṇṇayanto nisinno eva taṃ obhāsaṃ disvā ‘‘kiṃ ida’’nti olokento bhagavantaṃ attano purato ṭhitaṃ viya disvā bāvaribrāhmaṇassa ‘‘buddho āgato’’ti ārocesi. Brāhmaṇo uṭṭhāyāsanā <pb ed="M" n="0.0086" /> añjaliṃ paggahetvā aṭṭhāsi. Bhagavāpi obhāsaṃ pharitvā brāhmaṇassa attānaṃ dassento ubhinnampi sappāyaṃ viditvā piṅgiyameva ālapamāno <hi rend="bold">‘‘yathā ahū, vakkalī’’</hi>ti imaṃ gāthamabhāsi.</p>

<p rend="bodytext">Tassattho – <hi rend="bold">yathā vakkali</hi>tthero saddhādhimutto ahosi, saddhādhureneva arahattaṃ pāpuṇi, yathā ca soḷasannaṃ eko <hi rend="bold">bhadrāvudho</hi> nāma, yathā ca <hi rend="bold">āḷavigotamo ca. Evameva tvampi pamuñcassu saddhaṃ</hi><pb ed="V" n="0.0081" />, tato saddhāya adhimuccanto ‘‘sabbe saṅkhārā aniccā’’tiādinā (dha. pa. 277; theragā. 676; paṭi. ma. 1.31; kathā. 753) nayena vipassanaṃ ārabhitvā <hi rend="bold">maccudheyyassa pāraṃ</hi> nibbānaṃ gamissasīti arahattanikūṭena desanaṃ niṭṭhāpesi, desanāpariyosāne piṅgiyo arahatte, bāvarī anāgāmiphale patiṭṭhahi, bāvaribrāhmaṇassa sissā pana pañcasatā sotāpannā ahesuṃ.</p>

<p rend="bodytext">Tattha <hi rend="bold">muñcassū</hi>ti mocassu. <hi rend="bold">Pamuñcassū</hi>ti mocehi. <hi rend="bold">Adhimuñcassū</hi>ti tattha adhimokkhaṃ karassu. <hi rend="bold">Okappehī</hi>ti bahumānaṃ uppādehīti. <hi rend="bold">Sabbe saṅkhārā aniccā</hi>ti hutvā abhāvaṭṭhena. <hi rend="bold">Sabbe saṅkhārā dukkhā</hi>ti dukkhamaṭṭhena. <hi rend="bold">Sabbe dhammā anattā</hi>ti avasavattanaṭṭhena.</p>

<p rend="bodytext" n="118"><hi rend="paranum">118</hi><hi rend="dot">.</hi> Idāni piṅgiyo attano pasādaṃ nivedento <hi rend="bold">‘‘esa bhiyyo</hi>tiādimāha. Tattha <hi rend="bold">paṭibhānavā</hi>ti paṭibhānappaṭisambhidāya upeto.</p>

<p rend="bodytext"><hi rend="bold">Bhiyyo bhiyyo</hi>ti uparūpari.</p>

<p rend="bodytext" n="119"><hi rend="paranum">119</hi><hi rend="dot">.</hi><hi rend="bold">Adhideve abhiññāyā</hi>ti adhidevakare dhamme ñatvā. <hi rend="bold">Paropara</hi>nti hīnapaṇītaṃ, attano ca parassa ca adhidevattakaraṃ sabbadhammajātaṃ avedīti vuttaṃ hoti. <hi rend="bold">Kaṅkhīnaṃ paṭijānata</hi>nti <pb ed="P" n="0.0095" /> kaṅkhīnaṃyeva sataṃ ‘‘nikkaṅkhamhā’’ti paṭijānantānaṃ.</p>

<p rend="bodytext">Niddese <hi rend="bold">pārāyanikapañhāna</hi>nti pārāyanikabrāhmaṇānaṃ pucchānaṃ. Avasānaṃ karotīti <hi rend="bold">antakaro</hi>. Koṭiṃ karotīti <hi rend="bold">pariyantakaro</hi>. Sīmaṃ mariyādaṃ karotīti <hi rend="bold">paricchedakaro</hi>. Nigamaṃ karotīti <hi rend="bold">parivaṭumakaro</hi>. <hi rend="bold">Sabhiyapañhāna</hi>nti na kevalaṃ pārāyanikabrāhmaṇānaṃ pañhānaṃ eva, atha kho sabhiyaparibbājakādīnampi pañhānaṃ antaṃ karotīti dassetuṃ <hi rend="bold">‘‘sabhiyapañhāna’’</hi>ntiādimāha.</p>

<p rend="bodytext" n="120"><hi rend="paranum">120</hi><hi rend="dot">.</hi><hi rend="bold">Asaṃhīra</hi>nti <pb ed="M" n="0.0087" /> rāgādīhi asaṃhāriyaṃ. <hi rend="bold">Asaṅkuppa</hi>nti asaṅkuppaṃ avipariṇāmadhammaṃ. Dvīhipi padehi nibbānaṃ bhaṇati. <hi rend="bold">Addhā gamissāmī</hi>ti ekaṃseneva taṃ anupādisesanibbānadhātuṃ gamissāmi. <hi rend="bold">Na mettha kaṅkhā</hi>ti natthi me ettha nibbāne kaṅkhā. <hi rend="bold">Evaṃ maṃ dhārehi adhimuttacitta</hi>nti piṅgiyo ‘‘evameva tvampi pamuñcassu saddha’’nti iminā bhagavato ovādena attani saddhaṃ uppādetvā saddhādhureneva ca vimuñcitvā taṃ saddhādhimuttiṃ pakāsento bhagavantaṃ āha – ‘‘evaṃ maṃ <pb ed="V" n="0.0082" /> dhārehi adhimuttacitta’’nti. Ayañhettha adhippāyo ‘‘yathā maṃ tvaṃ avaca, evameva maṃ adhimuttacittaṃ dhārehī’’ti.</p>

<p rend="bodytext"><hi rend="bold">Na saṃhariyatī</hi>ti gahetvā saṃharituṃ na sakkā. <hi rend="bold">Niyogavacana</hi>nti yuttavacanaṃ. <hi rend="bold">Avatthāpanavacana</hi>nti sanniṭṭhānavacanaṃ. Imasmiṃ pārāyanavagge yaṃ antarantarā na vuttaṃ, taṃ heṭṭhā vuttanayena gahetabbaṃ. Sesaṃ sabbattha pākaṭameva.</p>

<p rend="centre">Saddhammappajjotikāya cūḷaniddesa-aṭṭhakathāya</p>

<p rend="centre">Pārāyanānugītigāthāniddesavaṇṇanā niṭṭhitā.</p>

<p rend="centre">Pārāyanavaggavaṇṇanā niṭṭhitā.</p>
</body>
<back></back>
</text>
</TEI.2>