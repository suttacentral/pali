<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">Mahāvaggayojanā</p>

<p rend="title">1. Mahākhandhakaṃ</p>

<p rend="subhead">1. Bodhikathā</p>

<p rend="gatha1">Evūbhatovibhaṅgassa <pb ed="V" n="1.0162" /><pb ed="M" n="0.0183" />, katvāna yojanānayaṃ;</p>

<p rend="gathalast">Mahāvaggakhandhakassa, karissaṃ yojanānayaṃ.</p>

<p rend="bodytext"><hi rend="bold">Ubhinna</hi>nti ubhayesaṃ. <hi rend="bold">Pātimokkhāna</hi>nti pātimokkhavibhaṅgānaṃ. Pātimokkhagahaṇena hettha tesaṃ vibhaṅgopi gahito abhedena vā uttarapadalopavasena vā. <hi rend="bold">Khandhaka</hi>nti paññattisamūhaṃ. Khandhasaddo hettha paññattivācako. Vinayapaññattiyo vuccanti ‘‘khandho’’ti. Tesaṃ samūho <hi rend="bold">khandhako</hi>. Athavā <hi rend="bold">khandho</hi>ti rāsi. Khandhasaddo hi rāsatthavācako. Vinayapaññattirāsi vuccati ‘‘khandho’’ti. Kakāro pakāsakavācako. Khandhānaṃ vinayapaññattirāsīnaṃ ko pakāsakoti <hi rend="bold">khandhako,</hi><pb ed="V" n="1.0163" /> taṃ khandhakaṃ. Ayaṃ panettha yojanā – ubhinnaṃ pātimokkhānaṃ saṅgītisamanantaraṃ <hi rend="bold">khandhakovidā</hi> khandhakesu kusalā mahātherā yaṃ khandhakaṃ saṅgāyiṃsu, tassa khandhakassa dāni saṃvaṇṇanākkamo yasmā sampatto, tasmā tassa khandhakassa ayaṃ anuttānatthavaṇṇanā hotīti.</p>

<p rend="bodytext">Ye atthāti sambandho. Hisaddo padālaṅkāro. <hi rend="bold">Yesa</hi>nti padānaṃ. <hi rend="bold">Te</hi>ti te atthe. <hi rend="bold">Bhave</hi>ti bhaveyya, bhavituṃ sakkuṇeyyāti attho. <hi rend="bold">Tesa</hi>nti atthānaṃ. <hi rend="bold">Ki</hi>nti kiṃ payojanaṃ. <hi rend="bold">Te</hi>ti atthe, ñātunti sambandho. Athavā <hi rend="bold">te</hi>ti atthā, avaṇṇitāti sambandho. <hi rend="bold">Tesaṃyevā</hi>ti atthānameva. Ayaṃ panettha yojanā – padabhājanīye yesaṃ padānaṃ ye atthā bhagavatā pakāsitā, tesaṃ padānanti pāṭhaseso, te atthe puna vadeyyāma ce, kadā pariyosānaṃ saṃvaṇṇanāya pariniṭṭhānaṃ bhave, na bhaveyyāti adhippāyo. Ye ceva atthā uttānā, tesaṃ saṃvaṇṇanāya kiṃ payojanaṃ, na payojananti adhippāyo. <hi rend="bold">Adhippāyānusandhīhi</hi> ca adhippāyena ca anusandhinā ca byañjanena ca ye pana atthā anuttānā, te atthe, atthā vā avaṇṇitā <pb ed="M" n="0.0184" /> yasmā ñātuṃ na sakkā, tasmā tesaṃyeva atthānaṃ ayaṃ saṃvaṇṇanānayo hotīti. Itisaddo parisamāpanattho.</p>

<p rend="bodytext" n="1"><hi rend="paranum">1</hi><hi rend="dot">.</hi> ‘‘Tena…pe… verañjāya’’ntiādīsu (pārā. 1) karaṇavacane visesakāraṇamatthi viya, <hi rend="bold">‘‘tena…pe… paṭhamābhisambuddho’’</hi>ti ettha kiñcāpi natthīti yojanā. Asadisopamāyaṃ. <hi rend="bold">Kiñcāpi</hi>saddo garahatthajotako, <hi rend="bold">pana-</hi>saddo sambhāvanatthajotako. ‘‘Karaṇavacanenevā’’ti ettha evakārena upayogavacanaṃ vā bhummavacanaṃ vā nivāreti. <hi rend="bold">Abhilāpo</hi>ti abhimukhaṃ atthaṃ lapatīti abhilāpo, saddo. <hi rend="bold">Ādito</hi>ti verañjakaṇḍato. <hi rend="bold">Eta</hi>nti ‘‘tena samayena buddho bhagavā uruvelāya’’ntiādivacanaṃ. ‘‘Aññesupī’’ti vatvā tamevatthaṃ dassetuṃ vuttaṃ ‘‘ito paresū’’ti.</p>

<p rend="bodytext">Yadi visesakāraṇaṃ natthi, kiṃ panetassa vacane payojananti codento āha ‘‘kiṃ panetassā’’tiādi. <hi rend="bold">Etassā</hi>ti ‘‘tena samayena buddho bhagavā uruvelāya’’ntiādivacanassa. Nidānadassanaṃ payojanaṃ nāmāti yojanā. Tamevatthaṃ vibhāvetumāha <hi rend="bold">‘‘yā hī’’</hi>tiādi. Yā pabbajjā ceva yā upasampadā ca bhagavato anuññātāti yojanā. Yāni ca anuññātānīti sambandho. <hi rend="bold">Tānī</hi>ti pabbajjādīni. <hi rend="bold">Abhisambodhi</hi>nti arahattamaggañāṇapadaṭṭhānaṃ sabbaññutaññāṇañca sabbaññutaññāṇapadaṭṭhānaṃ arahattamaggañāṇañca. <hi rend="bold">Bodhimahāmaṇḍe</hi>ti mahantānaṃ maggañāṇasabbaññutaññāṇānaṃ pasannaṭṭhāne bodhirukkhamūleti attho. <hi rend="bold">Eva</hi>ntiādi nigamanaṃ.</p>

<p rend="bodytext"><hi rend="bold">Tatthā</hi>ti <pb ed="V" n="1.0164" /> yaṃ ‘‘tena samayena uruvelāya’’ntiādivacanaṃ vuttaṃ, tattha. <hi rend="bold">Uruvelāya</hi>nti ettha urusaddo mahantapariyāyoti āha ‘‘mahāvelāya’’nti. ‘‘Vālikarāsimhī’’ti iminā velāsaddassa rāsatthaṃ dasseti, kālasīmādayo nivatteti. Yadi pana ‘‘urū’’ti vālikāya nāmaṃ, ‘‘velā’’ti mariyādāya, evañhi sati nanu uruyā velāti attho daṭṭhabboti āha ‘‘velātikkamanahetu āhaṭā uru uruvelā’’ti. Iminā <pb ed="M" n="0.0185" /> velāya atikkamo <hi rend="bold">velā</hi> uttarapadalopavasena, velāya āhaṭā uru <hi rend="bold">uruvelā</hi> padavipariyāyavasenāti dasseti. <hi rend="bold">Etthā</hi>ti ‘‘uruvelāya’’ntipade. Tamevatthaṃ vibhāvento āha ‘‘atīte kirā’’tiādi. Anuppanne buddhe pabbajitvāti sambandho. <hi rend="bold">Tāpasapabbajja</hi>nti isipabbajjaṃ, na samaṇapabbajjaṃ. <hi rend="bold">Katikavatta</hi>nti karaṇaṃ kataṃ, katena pavattaṃ katikaṃ, tameva vattaṃ katikavattaṃ. Akaṃsu kirāti sambandho. <hi rend="bold">Yo</hi>ti yo koci. <hi rend="bold">Añño</hi>ti attanā aparo. So ākiratūti sambandho. <hi rend="bold">Pattapuṭenā</hi>ti paṇṇena katena puṭena. <hi rend="bold">Tato</hi>ti katikavattakaraṇato. <hi rend="bold">Tatthā</hi>ti tasmiṃ padese. <hi rend="bold">Tato</hi>ti mahāvālikarāsijananato, paranti sambandho. Nanti taṃ padesaṃ. <hi rend="bold">Ta</hi>nti mahāvālikarāsiṃ.</p>

<p rend="bodytext">‘‘Bodhirukkhamūle’’ti ettha assattharukkhassa upacāravasena bodhīti nāmalabhanaṃ dassento āha ‘‘bodhi vuccati catūsu maggesu ñāṇa’’ntiādi. Iminā cattāri saccāni bujjhatīti <hi rend="bold">bodhī</hi>ti vacanatthena catūsu maggesu ñāṇaṃ bodhi nāmāti dasseti. <hi rend="bold">Etthā</hi>ti bodhimhi, bodhiyaṃ vā. Samīpatthe cetaṃ bhummavacanaṃ. <hi rend="bold">Rukkhopī</hi>ti pisaddena na maggañāṇamevāti dasseti. <hi rend="bold">Mūle</hi>ti āsanne. <hi rend="bold">Paṭhamābhisambuddho</hi>ti anunāsikalopavasena sandhīti āha ‘‘paṭhamaṃ abhisambuddho’’ti. ‘‘Hutvā’’ti iminā ‘‘paṭhama’’ntipadassa bhāvanapuṃsakaṃ dasseti. <hi rend="bold">Sabbapaṭhamaṃyevā</hi>ti sabbesaṃ janānaṃ paṭhamameva abhisambuddho hutvāti sambandho. Eko eva pallaṅko <hi rend="bold">ekapallaṅko</hi>ti avadhāraṇasamāsaṃ dassento āha ‘‘ekeneva pallaṅkenā’’ti. ‘‘Sakiṃ…pe… ābhujitenā’’ti iminā avadhāraṇaphalaṃ dasseti. <hi rend="bold">Pallaṅko</hi>ti ca ūrubaddhāsanaṃ. <hi rend="bold">Vimuttisukhaṃ paṭisaṃvedī</hi>ti ettha tadaṅgādīsu (paṭi. ma. aṭṭha. 1.1.104) pañcasu vimuttīsu paṭippassaddhisaṅkhātā phalasamāpatti evādhippetāti āha ‘‘phalasamāpattisukha’’nti. <hi rend="bold">Phalasamāpattī</hi>ti arahattaphalasamāpatti. Sā hi viruddhehi upakkilesehi muccitaṭṭhena <hi rend="bold">vimuttī</hi>ti vuccati, tāya sampayuttaṃ sukhaṃ <hi rend="bold">vimuttisukhaṃ,</hi> catutthajjhānikaṃ arahattaphalasamāpattisukhaṃ. Athavā tāya jātaṃ sukhaṃ vimuttisukhaṃ, sakalakilesadukkhūpasamasukhaṃ <pb ed="M" n="0.0186" />. ‘‘Paṭisaṃvedayamāno’’tiiminā ‘‘paṭisaṃvedī’’ti ettha ṇīpaccayassa kattutthaṃ dasseti. Punappunaṃ suṭṭhu vadati anubhavatīti <hi rend="bold">paṭisaṃvedī</hi>. Paṭisaṃvedī hutvā nisīdīti sambandho.</p>

<p rend="bodytext"><hi rend="bold">Paccayākāra</hi>nti <pb ed="V" n="1.0165" /> avijjādipaccayānaṃ uppādākāraṃ. Kasmā paccayākāro paṭiccasamuppādo nāmāti āha ‘‘paccayākāro hī’’tiādi. <hi rend="bold">Hī</hi>ti saccaṃ, yasmā vā. ‘‘Aññamañña’’ntiiminā ‘‘paṭiccā’’tipadassa kammaṃ dasseti, ‘‘sahite’’tiiminā saṃsaddassatthaṃ. ‘‘Dhamme’’tiiminā tassa sarūpaṃ. <hi rend="bold">Etthā</hi>ti imissaṃ vinayaṭṭhakathāyaṃ. <hi rend="bold">Tatthā</hi>ti ‘‘anulomapaṭiloma’’ntipade, anulomapaṭilomesu vā. Sveva paccayākāro vuccatīti yojanā. ‘‘Attanā kattabbakiccakaraṇato’’tiiminā anulomasaddassa sabhāvatthaṃ dasseti. <hi rend="bold">Svevā</hi>ti paccayākāro eva. <hi rend="bold">Taṃ kicca</hi>nti attanā kattabbaṃ taṃ kiccaṃ. <hi rend="bold">Tassa akaraṇato</hi>ti attanā kattabbakiccassa akaraṇato. Iminā paṭilomasaddassa sabhāvatthaṃ dasseti. <hi rend="bold">Purimanayenevā</hi>ti ‘‘avijjāpaccayā saṅkhārā’’tiādinā purimanayeneva. <hi rend="bold">Vā</hi>ti athavā. <hi rend="bold">Pavattiyā</hi>ti saṃsārapavattiyā. <hi rend="bold">Anulomo</hi>ti anukūlo, anurūpo vā. <hi rend="bold">Itaro</hi>ti ‘‘avijjāyatvevā’’tiādinā vutto paccayākāro. <hi rend="bold">Tassā</hi>ti pavattiyā. <hi rend="bold">Paṭilomo</hi>ti paṭiviruddho, <hi rend="bold">etthā</hi>ti ‘‘anulomapaṭiloma’’ntipade. <hi rend="bold">Attho daṭṭhabbo</hi>ti ettha attho evāti sambhavato tassa phalaṃ vā ‘‘saddantaratthāpohanena saddo atthaṃ vadatī’’ti vacanato (udā. aṭṭha. 1; dī. ni. ṭī. 1.1; ma. ni. ṭī. 1.mulapariyāyasuttavaṇṇanā; saṃ. ni. ṭī. 1.1.oghatarayasuttavaṇṇanā; a. ni. ṭī. 1.1.rupādivaggavaṇṇanā) saddantaratthāpohanaṃ vā dassento āha ‘‘ādito panā’’tiādi. <hi rend="bold">Yāva</hi>saddo avadhivacano. Yāva antaṃ pāpetvāti sambandho. <hi rend="bold">Ito</hi>ti imehi vuttehi dvīhi atthehi. <hi rend="bold">‘‘Manasākāsī’’</hi>ti ettha ikāralopavasena sandhīti āha ‘‘manasi akāsī’’ti. <hi rend="bold">Tatthā</hi>ti ‘‘manasākāsī’’tipade. <hi rend="bold">Yathā</hi>ti yenākārena. <hi rend="bold">Ida</hi>nti imaṃ ākāraṃ. <hi rend="bold">Tatthā</hi>ti ‘‘avijjāpaccayā saṅkhārā’’tiādipāṭhe avayavattho evaṃ veditabboti yojanā. Samāsamajjhe tasaddena pubbapadasseva liṅgavacanāni gahetabbānīti āha ‘‘avijjā ca sā paccayo cā’’ti <pb ed="M" n="0.0187" />. Vākye pana tasaddena parapadasseva liṅgavacanāni gahetabbāni. ‘‘Avijjāpaccayā’’tipadaṃ ‘‘sambhavantī’’tipadena sambandhitabbanti āha ‘‘tasmā avijjāpaccayā saṅkhārā sambhavantī’’ti. <hi rend="bold">Sabbapadesū</hi>ti ‘‘saṅkhārapaccayā viññāṇa’’ntiādīsu sabbesu padesu.</p>

<p rend="bodytext"><hi rend="bold">Yathā panā</hi>ti yenākārena pana. <hi rend="bold">Ida</hi>nti imaṃ ākāraṃ. <hi rend="bold">Tatthā</hi>ti ‘‘avijjāya…pe… nirodho’’tiādivākye. <hi rend="bold">Avijjāyatvevā</hi>ti ettha ‘‘bhaddiyotvevā’’tiādīsu viya ‘‘bhaddiyo iti evā’’ti padacchedo kattabbo, na evaṃ ‘‘avijjāya iti evā’’ti, atha kho ‘‘avijjāya tu evā’’ti kātabboti āha ‘‘avijjāya tu evā’’ti. ‘‘Pa atimokkhaṃ atipamokkha’’ntiādīsu (kaṅkhā. aṭṭha. nidānavaṇṇanā) viya upasaggabyattayena vuttaṃ, evamidha <pb ed="V" n="1.0166" /> nipātabyattayena vuttanti daṭṭhabbaṃ. Tattha evasaddena sattajīvādayo nivatteti. Tusaddo pakkhantaratthajotako. Anulomapakkhato paṭilomasaṅkhātaṃ pakkhantaraṃ manasākāsīti attho. Asesavirāganirodhasaddo ayuttasamāso, uttarapadena ca tatiyāsamāsoti āha ‘‘virāgasaṅkhātena maggena asesanirodhā’’ti. Tattha asesasaddaṃ virāgasaddena sambandhamakatvā nirodhasaddena sambandhaṃ katvā atthassa gahaṇaṃ <hi rend="bold">ayuttasamāso</hi> nāma. ‘‘Maggenā’’tiiminā virāgasaddassatthaṃ dasseti. Maggo hi virajjanaṭṭhena <hi rend="bold">virāgo</hi>ti vuccati. <hi rend="bold">Saṅkhāranirodho</hi>ti ettha maggena nirodhattā anuppādanirodho hotīti āha ‘‘saṅkhārānaṃ anuppādanirodho hotī’’ti. <hi rend="bold">Anuppādanirodho</hi>ti ca anuppādena nirodho samucchedavasena niruddhattā. <hi rend="bold">Eva</hi>nti yathā avijjāyatveva asesavirāganirodhā saṅkhāranirodho, evaṃ tathāti attho. <hi rend="bold">Tatthā</hi>ti ‘‘evametassā’’tiādivacane. Kevalasaddo sakalapariyāyoti āha ‘‘sakalassā’’ti, anavasesassāti attho. Athavā sattajīvādīhi amissitattā amissatthoti āha ‘‘suddhassa vā’’ti. ‘‘Sattavirahitassā’’ti iminā suddhabhāvaṃ dasseti. <hi rend="bold">Dukkhakkhandhassā</hi>ti ettha khandhasaddo rāsatthavācakoti āha ‘‘dukkharāsissā’’ti.</p>

<p rend="bodytext"><hi rend="bold">Etamatthaṃ</hi><pb ed="M" n="0.0188" /><hi rend="bold">viditvā</hi>ti ettha etasaddassa visayaṃ dassetuṃ vuttaṃ ‘‘yvāya’’ntiādi. Tattha ‘‘avijjādivasena…pe… nirodho hotī’’ti yvāyaṃ attho vuttoti yojanā. Samudayo ca hotīti sambandho. <hi rend="bold">Viditavelāya</hi>nti pākaṭavelāyaṃ pasiddhakāleti attho. <hi rend="bold">Imaṃ udāna</hi>nti ettha imasaddo vuccamānāpekkho. Tasmiṃ atthe vidite satīti yojanā. <hi rend="bold">Pajānanatāyā</hi>ti pakārena jānanabhāvassa. <hi rend="bold">Somanassayuttañāṇasamuṭṭhāna</hi>nti somanassena ekuppādādivasena yuttena ñāṇena samuṭṭhānaṃ, yuttaṃ vā ñāṇasaṅkhātaṃ samuṭṭhānaṃ udānanti sambandho. Tattha <hi rend="bold">udāna</hi>nti kenaṭṭhena udānaṃ? Udānaṭṭhena, modanaṭṭhena, kīḷanaṭṭhena cāti attho. Kimidaṃ udānaṃ nāma? Pītivegasamuṭṭhāpito udāhāro. Yathā (udā. aṭṭha. ganthārambhakathā) hi yaṃ telādiminitabbavatthu mānaṃ gahetuṃ na sakkoti visanditvā gacchati, taṃ ‘‘avaseko’’ti vuccati. Yañca jalaṃ taḷākaṃ gahetuṃ na sakkoti, ajjhottharitvā gacchati, taṃ ‘‘ogho’’ti vuccati. Evamevaṃ yaṃ pītivegasamuṭṭhāpitaṃ vitakkavipphāraṃ hadayaṃ sandhāretuṃ na sakkoti, so adhiko hutvā anto asaṇṭhahitvā vacīdvārena nikkhamanto paṭiggāhakanirapekkho udāhāraviseso ‘‘udāna’’nti vuccati. ‘‘Attamanavācaṃ nicchāresī’’ti iminā udadhātussa udāhāratthaṃ dasseti.</p>

<p rend="bodytext"><hi rend="bold">Tassā</hi>ti udānassa attho evaṃ veditabboti yojanā. <hi rend="bold">Yadā</hi>ti ettha dāpaccayassa atthavākyaṃ <pb ed="V" n="1.0167" /> dassento āha ‘‘yasmiṃ kāle’’ti. <hi rend="bold">Have</hi>ti ‘‘byatta’’nti imasmiṃ atthe nipāto. Byattaṃ pākaṭanti hi attho. <hi rend="bold">Pātubhavantī</hi>ti ettha pātunipātassa atthassa ‘‘have’’ti nipātena vuttattā bhūdhātusseva atthaṃ dassento āha ‘‘uppajjantī’’ti. <hi rend="bold">Anuloma paṭiloma paccayākāra paṭivedhasādhakā</hi>ti anulomato ca paṭilomato ca paccayākārassa paṭivijjhanassa sādhakā. <hi rend="bold">Bodhipakkhiyadhammā</hi>ti bodhiyā maggañāṇassa pakkhe bhavā sattatiṃsa dhammā. Athavā pātunipātena saha ‘‘bhavantī’’tipadassa atthaṃ dassento āha ‘‘pakāsantī’’ti. Imasmiṃ naye havesaddo ekaṃsatthavācako. <hi rend="bold">Have</hi> ekaṃsenāti hi attho. <hi rend="bold">Abhisamayavasenā</hi>ti maggañāṇavasena <pb ed="M" n="0.0189" />. Maggañāṇañhi yasmā abhimukhaṃ cattāri saccāni samecca ayati jānāti, tasmā <hi rend="bold">abhisamayo</hi>ti vuccati.</p>

<p rend="bodytext">‘‘Kilesasantāpanaṭṭhenā’’ti iminā ābhuso kilese tāpetīti <hi rend="bold">ātāpo</hi>ti vacanatthaṃ dasseti. Na vīriyasāmaññaṃ hoti, atha kho sammappadhānavīriyamevāti āha ‘‘sammappadhānavīriyavato’’ti. Iminā <hi rend="bold">ātāpī</hi>ti ettha īpaccayassa vantuatthaṃ dasseti. <hi rend="bold">Ārammaṇūpanijjhānalakkhaṇena cā</hi>ti kasiṇādiārammaṇaṃ upagantvā nijjhānasabhāvena aṭṭhasamāpattisaṅkhātena jhānena ca. <hi rend="bold">Lakkhaṇūpanijjhānalakkhaṇena cā</hi>ti aniccādilakkhaṇaṃ upagantvā nijjhānasabhāvena vipassanāmaggaphalasaṅkhātena jhānena ca. ‘‘Bāhitapāpassā’’ti iminā bāhito aṇo pāpo anenāti <hi rend="bold">brāhmaṇo</hi>ti vacanatthaṃ dasseti. Aṇasaddo hi pāpapariyāyo. ‘‘Khīṇāsavassā’’ti iminā tassa sarūpaṃ dasseti. <hi rend="bold">Athassā</hi>ti atha assa, tasmiṃ kāle brāhmaṇassāti attho. Yā etā kaṅkhā vuttāti sambandho. ‘‘Ko nu kho…pe… avocā’’tiādinā (saṃ. ni. 2.12) nayena ca tathā ‘‘katamaṃ nu kho…pe… avocā’’tiādinā (saṃ. ni. 2.35) nayena ca paccayākāre vuttāti yojanā. <hi rend="bold">No kallo pañho</hi>ti ayutto pañho, duppañho esoti attho. <hi rend="bold">Tathā</hi>ti evaṃ, tato aññathā vā. Yā ca soḷasa kaṅkhā (ma. ni. 1.18; saṃ. ni. 2.20) āgatāti sambandho. Apaṭividdhattā kaṅkhāti yojanā. <hi rend="bold">Soḷasa kaṅkhā</hi>ti atītavisayā pañca, anāgatavisayā pañca, paccuppannavisayā chāti soḷasavidhā kaṅkhā. <hi rend="bold">Vapayantī</hi>ti vi apayanti, ikāralopenāyaṃ sandhi. Vityūpasaggo dhātvatthānuvattako, apayanti – saddo apagamanatthoti āha ‘‘apagacchantī’’ti. ‘‘Nirujjhantī’’tiiminā apagamanatthameva pariyāyantarena dīpeti. ‘‘Kasmā’’ti iminā ‘‘yato pajānāti sahetudhamma’’nti vākyassa pubbavākyakāraṇabhāvaṃ dasseti. <hi rend="bold">Sahetudhamma</hi>nti ettha saha avijjādihetunāti sahetu, saṅkhārādiko paccayuppannadhammo. Sahetu ca so dhammo cāti sahetudhammoti vacanatthaṃ dassento āha ‘‘avijjādikenā’’tiādi <pb ed="V" n="1.0168" />. ‘‘Paṭivijjhatī’’ti iminā pajānā tīti <pb ed="M" n="0.0190" /> ettha ñādhātuyā avabodhanatthaṃ dasseti, māraṇatosanādike atthe nivatteti. <hi rend="bold">Itī</hi>ti tasmā, vapayantīti yojanā.</p>

<p rend="bodytext" n="2"><hi rend="paranum">2</hi><hi rend="dot">.</hi><hi rend="bold">Paccayakkhayassā</hi>ti paccayānaṃ khayaṭṭhānassa asaṅkhatassāti yojanā. <hi rend="bold">Tatrā</hi>ti dutiyaudāne. Khīyanti paccayā etthāti <hi rend="bold">khayaṃ,</hi> nibbānanti āha ‘‘paccayānaṃ khayasaṅkhātaṃ nibbāna’’nti. ‘‘Aññāsī’’ti iminā <hi rend="bold">avedī</hi>ti ettha vidadhātuyā ñāṇatthaṃ dasseti, anubhavanalābhādike nivatteti. Tasmā vapayantīti sambandho. <hi rend="bold">Vuttappakārā</hi>ti paṭhamaudāne vuttasadisā. <hi rend="bold">Dhammā</hi>ti bodhipakkhiyadhammā, catuariyasaccadhammā vā.</p>

<p rend="bodytext" n="3"><hi rend="paranum">3</hi><hi rend="dot">.</hi> Imaṃ udānaṃ udānesīti sambandho. Yena maggena viditoti yojanā. <hi rend="bold">Tatrā</hi>ti tatiyaudāne. So brāhmaṇo tiṭṭhatīti sambandho. Tehi uppannehi bodhipakkhiyadhammehi vā yassa ariyamaggassa catusaccadhammā pātubhūtā, tena ariyamaggena vā vidhūpayanti yojanā. <hi rend="bold">Vuttappakāra</hi>nti suttanipāte vuttappakāraṃ. <hi rend="bold">Mārasena</hi>nti kāmādikaṃ dasavidhaṃ mārasenaṃ. ‘‘Vidhamento’’tiiminā <hi rend="bold">vidhūpaya</hi>nti ettha dhūpadhātuyā vidhamanatthaṃ dasseti, limpanatthādayo nivatteti. ‘‘Viddhaṃ sento’’tiiminā <hi rend="bold">vidhamento</hi>ti ettha dhamudhātuyā dhaṃsanatthaṃ dasseti, saddatthādayo nivatteti. <hi rend="bold">‘‘Sūriyova</hi> obhāsaya’’ntipadassa ‘‘sūriyo ivā’’ti atthaṃ dassento āha ‘‘yathā’’tiādi. <hi rend="bold">Sūriyo</hi>ti ādicco. So hi yasmā paṭhamakappikānaṃ sūraṃ janeti, tasmā sūriyoti vuccati. <hi rend="bold">Abbhuggato</hi>ti abhimukhaṃ uddhaṃ ākāsaṃ gato, abbhaṃ vā ākāsaṃ uggato. <hi rend="bold">Abbha</hi>saddo hi ākāsapariyāyo. Ākāso hi yasmā ābhuso bhāti dippati, tasmā <hi rend="bold">‘‘abbha’’</hi>nti vuccati. Ayaṃ panettha opammasaṃsandanaṃ – yathā sūriyo obhāsayanto tiṭṭhati, evaṃ brāhmaṇo saccāni paṭivijjhanto. Yathā sūriyo andhakāraṃ vidhamento tiṭṭhati, evaṃ brāhmaṇo mārasenampi vidhūpayantoti.</p>

<p rend="bodytext"><hi rend="bold">Etthā</hi>ti etesu tīsu udānesu. Paṭhamaṃ udānaṃ uppannanti sambandho. Imissā khandhakapāḷiyā udānapāḷiṃ saṃsandanto āha ‘‘udāne panā’’tiādi <pb ed="M" n="0.0191" />. Udāne pana vuttanti sambandho. <hi rend="bold">Ta</hi>nti udāne vuttavacanaṃ, vuttanti sambandho. <hi rend="bold">Accayenā</hi>ti atikkamena, tamevatthaṃ vibhāvento āha ‘‘tadā hī’’tiādi. <hi rend="bold">Tadā</hi>ti ‘‘sve āsanā vuṭṭhahissāmī’’ti rattiṃ uppāditamanasikārakāle. Bhagavā manasākāsīti sambandho. Purimā dve udānagāthā ānubhāvadīpikā hontīti yojanā. <hi rend="bold">Tassā</hi>ti paccayākārapajānanapaccayakkhayādhigamassa. <hi rend="bold">Ekekamevā</hi>ti <pb ed="V" n="1.0169" /> anulomapaṭilomesu ekekameva. <hi rend="bold">Paṭhamayāmañcā</hi>ti accantasaṃyoge upayogavacanaṃ, nirantaraṃ paṭhamayāmakālanti attho. <hi rend="bold">Idha panā</hi>ti imasmiṃ khandhake pana. Tamevatthaṃ vitthārento āha ‘‘bhagavā hī’’tiādi. Tattha bhagavā udānesīti sambandho. <hi rend="bold">Visākhapuṇṇamāyā</hi>ti visākhāya yuttāya puṇṇamāya. ‘‘Aruṇo uggamissatī’’ti vattabbasamayeti sambandho. <hi rend="bold">Sabbaññuta</hi>nti sabbaññubhāvaṃ, anāvaraṇañāṇanti attho. <hi rend="bold">Tato</hi>ti aruṇuggamanato. <hi rend="bold">Taṃ divasa</hi>nti bhummatthe upayogavacanaṃ, tasmiṃ divaseti hi attho. Accantasaṃyoge vā, taṃ divasaṃ kālanti hi attho. <hi rend="bold">Evaṃ manasi katvā</hi>ti yathā taṃ divasaṃ anulomapaṭilomaṃ manasākāsi, evaṃ manasi katvāti attho. <hi rend="bold">Itī</hi>ti evaṃ. ‘‘Bodhirukkhamūle…pe… nisīdī’’ti evaṃ vuttaṃ taṃ sattāhanti yojanā. <hi rend="bold">Tatthevā</hi>ti bodhirukkhamūleyeva.</p>

<p rend="subhead">2. Ajapālakathā</p>

<p rend="bodytext" n="4"><hi rend="paranum">4</hi><hi rend="dot">.</hi><hi rend="bold">Na bhagavā</hi>ti ettha nakāro ‘‘upasaṅkamī’’ti padena yojetabbo, na upasaṅkhamīti hi attho. <hi rend="bold">Tamhā samādhimhā</hi>ti tato arahattaphalasamāpattisamādhito. Anantarameva anupasaṅkamanaṃ upamāya āvikaronto āha ‘‘yathā panā’’tiādi. Iccevaṃ vuttaṃ na hotīti yojanā. <hi rend="bold">Ida</hi>nti idaṃ atthajātaṃ. <hi rend="bold">Etthā</hi>ti ‘‘bhutvā sayatī’’ti vākye. <hi rend="bold">Eva</hi>nti upameyyajotako. <hi rend="bold">Idhāpī</hi>ti imissaṃ ‘‘atha kho bhagavā’’tiādipāḷiyampi. <hi rend="bold">Ida</hi>nti ayamattho dīpito hotīti yojanā. <hi rend="bold">Etthā</hi>ti ‘‘atha kho bhagavā’’tiādipāṭhe.</p>

<p rend="bodytext"><hi rend="bold">Aparānipī</hi>ti pallaṅkasattāhato aññānipi. <hi rend="bold">Tatrā</hi>ti ‘‘aparānipī’’tiādivacane. Bhagavati nisinne satīti yojanā. <hi rend="bold">Kira</hi>saddo vitthārajotako <pb ed="M" n="0.0192" />. <hi rend="bold">Kiṃ nu kho</hi>ti parivitakkanatthe nipāto. <hi rend="bold">Ekaccāna</hi>nti appesakkhānaṃ ekaccānaṃ. <hi rend="bold">Tāsa</hi>nti devatānaṃ. <hi rend="bold">Balādhigamaṭṭhāna</hi>nti balena tejasā adhigamaṭṭhānaṃ. <hi rend="bold">Animisehī</hi>ti ummisehi. <hi rend="bold">Sattāha</hi>nti kammatthe cetaṃ upayogavacanaṃ, accantasaṃyoge vā. Evañhi sati ‘‘kāla’’nti kammaṃ veditabbaṃ. <hi rend="bold">Taṃ ṭhāna</hi>nti animisehi akkhīhi olokiyamānaṭṭhānaṃ. <hi rend="bold">Athā</hi>ti animisasattāhassa anantare. <hi rend="bold">Ratanacaṅkame</hi>ti ratanamaye caṅkame. <hi rend="bold">Taṃ ṭhāna</hi>nti caṅkamaṭṭhānaṃ. <hi rend="bold">Tato</hi>ti caṅkamasattāhato. <hi rend="bold">Ratanaghara</hi>nti ratanamayaṃ gehaṃ. <hi rend="bold">Tatthā</hi>ti ratanaghare abhidhammapiṭakaṃ vicinantoti sambandho. <hi rend="bold">Etthā</hi>ti ratanaghare, abhidhammapiṭake vā, niddhāraṇe cetaṃ bhummavacanaṃ. <hi rend="bold">Taṃ ṭhāna</hi>nti abhidhammapiṭakavicinanaṭṭhānaṃ.</p>

<p rend="bodytext"><hi rend="bold">Eva</hi>ntiādi pubbavacanassa nigamavasena pacchimavacanassa anusandhinidassanaṃ. <hi rend="bold">Tenā</hi>ti ajapālānaṃ <pb ed="V" n="1.0170" /> nisīdanakāraṇena. <hi rend="bold">Assā</hi>ti nigrodhassa. ‘‘Ajapālanigrodhotveva nāma’’nti iminā upacāravasena nāmalabhanaṃ dasseti. Ajapā brāhmaṇā lanti nivāsaṃ gaṇhanti etthāti <hi rend="bold">ajapālo,</hi> uṇhakāle vā antopaviṭṭhe aje attano chāyāya pāletīti <hi rend="bold">ajapālo,</hi> ajapālo ca so nigrodho ceti <hi rend="bold">ajapālanigrodho</hi>ti vacanatthānipi pakaraṇantaresu (udā. aṭṭha. 4) dassitāni. <hi rend="bold">Tatrāpī</hi>ti ajapālanigrodhepi. <hi rend="bold">Bodhito</hi>ti bodhirukkhato. <hi rend="bold">Etthā</hi>ti ajapālanigrodhe. Bhagavati nisinneti yojanā. <hi rend="bold">Tatthā</hi>ti ‘‘atha kho aññataro’’tiādivacane. <hi rend="bold">So</hi>ti brāhmaṇo. <hi rend="bold">Diṭṭhamaṅgaliko nāmā</hi>ti diṭṭhasutamutasaṅkhātesu tīsu maṅgalikesu diṭṭhamaṅgaliko nāma kirāti attho. ‘‘Mānavasena…pe… vuccatī’’ti iminā ‘‘huṃhu’’nti karotīti <hi rend="bold">huṃhuṅko,</hi> huṃhuṅko jāti sabhāvo imassāti <hi rend="bold">huṃhuṅkajātiko</hi>ti vacanatthaṃ dasseti.</p>

<p rend="bodytext"><hi rend="bold">Tenā</hi>ti brāhmaṇena. <hi rend="bold">Sikhāppatta</hi>nti aggappattaṃ. <hi rend="bold">Tassā</hi>ti udānassa. <hi rend="bold">Yo</hi>ti puggalo, paṭijānātīti sambandho. ‘‘Na diṭṭhamaṅgalikatāyā’’ti iminā avadhāraṇaphalaṃ dasseti. ‘‘Bāhitapāpadhammattā’’ti iminā bāhito <pb ed="M" n="0.0193" /> pāpo dhammo anenāti <hi rend="bold">bāhitapāpadhammo</hi>ti vacanatthaṃ dasseti. ‘‘Huṃhuṅkārapahānenā’’ti iminā natthi huṃhuṅkāro imassāti <hi rend="bold">nihuṃhuṅko</hi>ti vacanatthaṃ dasseti. <hi rend="bold">Rāgādikasāvābhāvenā</hi>ti iminā natthi rāgādikasāvo imassāti <hi rend="bold">nikkasāvo</hi>ti vacanatthaṃ dasseti. ‘‘Bhāvanānuyogayuttacittatāyā’’ti iminā yataṃ anuyuttaṃ attaṃ cittaṃ imassāti <hi rend="bold">yatatto</hi>ti vacanatthaṃ dasseti. Ettha hi yatasaddo vīriyavācako, yatadhātuyā nipphanno, attasaddo cittapariyāyo. Yatasaddassa yamudhātuyā ca nipphannabhāvaṃ dassetuṃ vuttaṃ ‘‘sīlasaṃvarena vā’’tiādi. ‘‘Saññatacittatāyā’’ti iminā yamati saṃyamatīti <hi rend="bold">yataṃ,</hi> yataṃ attaṃ cittaṃ imassāti <hi rend="bold">yatatto</hi>ti vacanatthaṃ dasseti. Saccāni vidanti jānantīti <hi rend="bold">vedānī</hi>ti vacanatthena maggañāṇāni vedāni nāmāti dassento āha ‘‘catumaggañāṇasaṅkhātehi vedehī’’ti. ‘‘Catumaggañāṇasaṅkhātāna’’nti vibhattipariṇāmaṃ katvā ‘‘vedāna’’ntipadena yojetabbo. <hi rend="bold">Anta</hi>nti nibbānaṃ. Tañhi yasmā saṅkhārānaṃ avasāne jātaṃ, tasmā antanti vuccati. Puna <hi rend="bold">anta</hi>nti arahattaphalaṃ. Tañhi yasmā maggassa pariyosāne pavattaṃ, tasmā antanti vuccati. ‘‘Maggabrahmacariyassa vusitattā’’ti iminā vusitaṃ maggasaṅkhātaṃ brahmacariyaṃ anenāti <hi rend="bold">vusitabrahmacariyo</hi>ti vacanatthaṃ dasseti. <hi rend="bold">Dhammena brahmavādaṃ vadeyyā</hi>ti vuttavacanassa atthaṃ dassento āha ‘‘brāhmaṇo ahanti etaṃ vādaṃ dhammena vadeyyā’’ti. <hi rend="bold">Dhammenā</hi>ti bhūtena sabhāvena. <hi rend="bold">Loke</hi>ti ettha sattalokovādhippetoti āha ‘‘sakale lokasannivāse’’ti.</p>

<p rend="subhead">3. Mucalindakathā</p>

<p rend="bodytext" n="5"><hi rend="paranum">5</hi><hi rend="dot">.</hi><hi rend="bold">Akālamegho</hi>ti <pb ed="V" n="1.0171" /> ettha vappādikālassa abhāvā na akālo hoti, atha kho vassakāle asampattattā akāloti āha ‘‘asampatte vassakāle’’ti. ‘‘Uppannamegho’’ti iminā akāle uppanno megho <hi rend="bold">akālamegho</hi>ti vacanatthaṃ dasseti. <hi rend="bold">Gimhānaṃ pacchime māse</hi>ti jeṭṭhamūlamāse. <hi rend="bold">Tasmi</hi>nti meghe. <hi rend="bold">Sītavātaduddinī</hi>ti ettha sītena vātena dūsitaṃ dinaṃ imissā vaṭṭalikāyāti sītavātaduddinīti vacanatthaṃ <pb ed="M" n="0.0194" /> dassento āha ‘‘sā ca panā’’tiādi. Sā ca pana sattāhavaṭṭalikā sītavātaduddinī nāma ahosīti sambandho. ‘‘Samīpe pokkharaṇiyā nibbatto’’ti iminā mucalindassa samīpe nibbatto <hi rend="bold">mucalindo</hi>ti vacanatthaṃ dasseti. <hi rend="bold">Mucalindo</hi>ti ca niculo. So nīpoti ca piyakoti ca vuccati. Nāgassa bhogo ekopi sattābhujattā ‘‘bhogehī’’ti bahuvacanavasena vuttaṃ. <hi rend="bold">Tasmi</hi>nti nāgarāje ṭhite satīti yojanā. <hi rend="bold">Tassā</hi>ti nāgarājassa. <hi rend="bold">Tasmā</hi>ti yasmā bhaṇḍāgāragabbhapamāṇaṃ ahosi, tasmā. Ṭhānassa kāraṇaṃ paridīpeti anenāti <hi rend="bold">ṭhānakāraṇaparidīpanaṃ</hi> ‘‘mā bhagavantaṃ sīta’’ntiādivacanaṃ. <hi rend="bold">So</hi>ti nāgarājā. <hi rend="bold">Hī</hi>ti saccaṃ. Pāḷiyaṃ ‘‘bādhayitthā’’ti kiriyāpadaṃ ajjhāharitabbanti āha ‘‘mā sītaṃ bhagavantaṃ bādhayitthā’’ti. <hi rend="bold">Tatthā</hi>ti ‘‘mā bhagavantaṃ sīta’’ntiādivacane. Sattāhavaṭṭalikāya satīti sambandho. <hi rend="bold">Tampī</hi>ti uṇhampi. <hi rend="bold">Na</hi>nti bhagavantaṃ. <hi rend="bold">Tassā</hi>ti nāgarājassa. <hi rend="bold">Ubbiddha</hi>nti uddhaṃ chiddaṃ. Viddhachiddasaddā hi pariyāyā. Ākāsaṃ meghapaṭalapaṭicchannaṃ āsannaṃ viya hoti, meghapaṭalavigame dūraṃ viya upaṭṭhāti, tasmā vuttaṃ ‘‘meghavigamena dūrībhūta’’nti. <hi rend="bold">Vigatavalāhaka</hi>nti ettha vigatasaddo apagatatthavācako, valāhakasaddo meghapariyāyoti āha ‘‘apagatamegha’’nti. Indanīlamaṇi viya dibbatīti <hi rend="bold">devo</hi>ti vacanatthena ākāso devo nāmāti āha ‘‘devanti ākāsa’’nti. <hi rend="bold">Attano rūpa</hi>nti attano nāgasaṇṭhānaṃ. Iminā <hi rend="bold">sakavaṇṇa</hi>nti ettha sakasaddo attavācako, vaṇṇasaddo saṇṭhānavevacanoti dasseti.</p>

<p rend="bodytext"><hi rend="bold">Sukho viveko</hi>ti ettha tadaṅga vikkhambhana samuccheda paṭippassaddhinissaraṇavivekasaṅkhātesu pañcasu vivekesu nibbānasaṅkhāto nissaraṇaviveko ca kāyacittaupadhivivekasaṅkhātesu tīsu vivekesu nibbānasaṅkhāto upadhiviveko ca gahetabboti āha ‘‘nibbānasaṅkhāto upadhiviveko’’ti. ‘‘Catumaggañāṇasantosenā’’ti iminā <hi rend="bold">tuṭṭhassā</hi>ti ettha piṇḍapātasantosādike nivatteti. <hi rend="bold">Sutadhammassā</hi>ti ettha sutasaddo vissutapariyāyoti āha ‘‘pakāsitadhammassā’’ti, pākaṭasaccadhammassāti attho. <hi rend="bold">Passato</hi>ti ettha maṃsacakkhussa karaṇabhāvena <pb ed="M" n="0.0195" /><pb ed="V" n="1.0172" /> āsaṅkā bhaveyyāti āha ‘‘ñāṇacakkhunā’’ti. ‘‘Akuppanabhāvo’’ti iminā <hi rend="bold">abyāpajja</hi>nti ettha byāpādasaddassa dosavācakabhāvo ca ṇyapaccayassa bhāvattho ca dassito. <hi rend="bold">Etenā</hi>ti ‘‘abyāpajja’’ntipadena. <hi rend="bold">Mettāpubbabhāgo</hi>ti abyāpajjassa pubbabhāge mettāya uppannabhāvo. <hi rend="bold">Pāṇabhūtesu saṃyamo</hi>ti ettha pāṇabhūtasaddā vevacanabhāvena sattesu eva vattantīti āha ‘‘sattesu cā’’ti. <hi rend="bold">Karuṇāpubbabhāgo</hi>ti saṃyamassa pubbabhāge karuṇāya uppannabhāvo. <hi rend="bold">Yā</hi>ti yā virāgatā. Anāgāmimaggassa kāmarāgassa anavasesapahānattā vuttaṃ ‘‘etena anāgāmimaggo kathito’’ti. Yāthāvamānassa arahattamaggena niruddhattā vuttaṃ ‘‘asmi…pe… kathita’’nti. <hi rend="bold">Ito</hi>ti arahattato.</p>

<p rend="subhead">4. Rājāyatanakathā</p>

<p rend="bodytext" n="6"><hi rend="paranum">6</hi><hi rend="dot">.</hi><hi rend="bold">Pācīnakoṇe</hi>ti puratthimaasse, pubbadakkhiṇadisābhāgeti attho. <hi rend="bold">Rājāyatanarukkha</hi>nti khīrikārukkhaṃ. <hi rend="bold">Tena kho pana samayenā</hi>ti ettha tasaddassa visayaṃ pucchitvā dassento āha ‘‘katarena samayenā’’ti. Nisinnassa bhagavatoti yojanā. Devarājasaddassa aññe pajāpatiādayo devarājāno nivattetuṃ ‘‘sakko’’ti vuttaṃ. <hi rend="bold">Ta</hi>nti harītakaṃ. Paribhuttamattasseva bhagavatoti sambandho. Nisinne bhagavati.</p>

<p rend="bodytext">‘‘Tena kho pana samayenā’’ti iminā yena samayena bhagavā rājāyatanamūle nisīdi, tena kho pana samayenāti atthaṃ dasseti. <hi rend="bold">Ukkalajanapadato</hi>ti ukkalanāmakā janapadamhā. Yasmiṃ dese bhagavā viharati, taṃ desanti yojanā. <hi rend="bold">Etthā</hi>ti ‘‘taṃ desaṃ addhānamaggappaṭipannā’’tipade. <hi rend="bold">Tesa</hi>nti vāṇijānaṃ. Ñātisālohitasaddānaṃ aññamaññavevacanattā ‘‘ñātī’’ti vutte sālohitasaddassa attho siddhoti dassetuṃ vuttaṃ ‘‘ñātibhūtapubbā devatā’’ti. <hi rend="bold">Sā</hi>ti devatā. <hi rend="bold">Nesa</hi>nti vāṇijānaṃ. <hi rend="bold">Tato</hi>ti apavattanakāraṇā. <hi rend="bold">Te</hi>ti vāṇijā <pb ed="M" n="0.0196" />. <hi rend="bold">Ida</hi>nti apavattanaṃ. <hi rend="bold">Bali</hi>nti upahāraṃ. <hi rend="bold">Tesa</hi>nti vāṇijānaṃ. ‘‘Sabbimadhuphāṇitādīhi yojetvā’’ti padaṃ pubbāparāpekkhaṃ, tasmā majjhe vuttaṃ. <hi rend="bold">Patimānethā</hi>ti ettha māna pūjāyaṃ pemaneti dhātupāṭhesu (saddanītidhātumālāyaṃ 18 nakārantadhātu) vuttattā pūjanapemanaṃ nāma atthato upaṭṭhahananti āha ‘‘upaṭṭhahathā’’ti. <hi rend="bold">Taṃ vo</hi>ti ettha taṃsaddo patimānanavisayo, vosaddo tīsu vosaddesu tumhasaddassa kāriyo vosaddo, so ca catutthyatthoti āha ‘‘taṃ patimānaṃ tumhāka’’nti. <hi rend="bold">Vo</hi>kāro hi tividho tumhasaddassa kāriyo, yovacanassa kāriyo, padapūraṇoti. Tattha tumhasaddassa kāriyo pañcavidho paccattaupayogakaraṇasampadānasāmivacanavasenāti. Tattha tumhasaddakāriyo sampadānavacano <pb ed="V" n="1.0173" /> idhādhippeto. Tenāha ‘‘tumhāka’’nti. ‘‘Ya’’ntisaddassa visayo paṭiggahaṇatthoti āha ‘‘yaṃ paṭiggahaṇa’’nti. <hi rend="bold">Assā</hi>ti bhaveyya. Yo patto ahosīti yojanā. <hi rend="bold">Assā</hi>ti bhagavato. <hi rend="bold">So</hi>ti patto. Sujātāya āgacchantiyā evāti sambandho. Anādare cetaṃ sāmivacanaṃ. <hi rend="bold">Tenā</hi>ti antaradhāyahetunā. <hi rend="bold">Assā</hi>ti bhagavato. <hi rend="bold">Hatthesū</hi>ti karaṇatthe cetaṃ bhummavacanaṃ. Hatthehīti hi attho. <hi rend="bold">Kimhī</hi>ti kena.</p>

<p rend="bodytext"><hi rend="bold">Ito</hi>ti āsaḷhīmāsajuṇhapakkhapañcamito. <hi rend="bold">Ettakaṃ kāla</hi>nti etaṃ pamāṇaṃ ekūnapaññāsadivasakālaṃ. <hi rend="bold">Jighacchā</hi>ti ghasitumicchā. <hi rend="bold">Pipāsā</hi>ti pātumicchā. <hi rend="bold">Assā</hi>ti bhagavato. Cetasā-cetosaddānaṃ sambandhāpekkhattā tesaṃ sambandhaṃ dassetuṃ vuttaṃ ‘‘attano’’ti ca ‘‘bhagavato’’ti ca. Imehi sambandhisaddānamasadisattā sambandhopi asadisoti dasseti. <hi rend="bold">Attano</hi>ti catunnaṃ mahārājānaṃ. Samāsoyeva avayavīpadhāno hoti, vākyaṃ pana avayavapadhānoyevāti dassento āha ‘‘catūhi disāhī’’ti. Pāḷiyaṃ ‘‘āgantvā’’ti pāṭhaseso yojetabbo. ‘‘Silāmaye’’ti iminā silāmayameva <hi rend="bold">selāmaya</hi>nti atthaṃ dasseti. <hi rend="bold">Ida</hi>nti ‘‘selāmaye patte’’ti vacanaṃ. <hi rend="bold">Ye</hi>ti muggavaṇṇasilāmaye patte. <hi rend="bold">Tato</hi>ti indanīlamaṇimayapattaupanāmanato, paranti sambandho. <hi rend="bold">Tesa</hi>nti catunnaṃ mahārājānaṃ. Cattāropi adhiṭṭhahīti sambandho <pb ed="M" n="0.0197" />. <hi rend="bold">Yathā</hi>ti yenākārena, adhiṭṭhiyamāneti yojanā. <hi rend="bold">Ekasadiso</hi>ti ekaṃsena sadiso. Adhiṭṭhite patteti sambandho. <hi rend="bold">Patte</hi>ti ca karaṇatthe bhummavacanaṃ. Pattena paṭiggahesīti hi attho. <hi rend="bold">Paccagghe</hi>ti ettha ekāro smiṃvacanassa kāriyoti āha ‘‘paccagghasmi’’nti. Paṭi agghanti padavibhāgaṃ katvā paṭisaddo pāṭekkattho, ‘‘aggha’’nti sāmaññato vuttepi mahagghatthoti dassento āha ‘‘pāṭekkaṃ mahagghasmi’’nti. Iminā cattāro ekato hutvā na mahagghā honti, pāṭekkaṃ pana mahagghā hontīti dasseti. Atha vā saupasaggo <hi rend="bold">paccagghasaddo</hi> abhinavapariyāyoti āha ‘‘abhinave’’ti. <hi rend="bold">Abhinavo</hi>ti ca aciratanavatthussa nāmaṃ. Aciratanavatthu aciratanattā abbhuṇhaṃ viya hoti, tasmā vuttaṃ <hi rend="bold">‘‘abbhuṇhe’’</hi>ti. ‘‘Taṅkhaṇe nibbattasmi’’nti iminā tamevatthaṃ vibhāveti. <hi rend="bold">Dvevācikā</hi>tipadassa samāsavasena ca taddhitavasena ca nipphannabhāvaṃ dassento āha ‘‘dve vācā’’tiādi. <hi rend="bold">Pattā</hi>ti ettha eko itisaddo luttaniddiṭṭho. Iti tasmā dvevācikāiti atthoti yojanā. <hi rend="bold">Te</hi>ti vāṇijā. <hi rend="bold">Athā</hi>ti tasmiṃ kāle. <hi rend="bold">Te</hi>ti kese. <hi rend="bold">Tesa</hi>nti vāṇijānaṃ. <hi rend="bold">Pariharathā</hi>ti attano abhivādanapaccuṭṭhānaṭṭhānanti paṭiggahetvā, paricchinditvā vā harathāti attho. <hi rend="bold">Te</hi>ti vāṇijā. <hi rend="bold">Amatenevā</hi>ti amatena iva, abhisittā ivāti yojanā.</p>

<p rend="subhead">5. Brahmayācanakathā</p>

<p rend="bodytext" n="7"><hi rend="paranum">7</hi><hi rend="dot">.</hi> Bhagavā <pb ed="V" n="1.0174" /> upasaṅkamīti sambandho. <hi rend="bold">Tasmi</hi>nti ajapālanigrodhe. <hi rend="bold">Āciṇṇasamāciṇṇo</hi>ti ācarito sammācarito, na ekassa buddhassa āciṇṇo, atha kho sabbabuddhānaṃ āciṇṇasamāciṇṇo, atiāciṇṇo niccāciṇṇoti attho. Saṅkhepena vuttamatthaṃ vitthārento āha ‘‘jānanti hī’’tiādi. <hi rend="bold">Dhammadesana</hi>nti bhagavato dhammadesanaṃ, dhammadesanatthāya vā bhagavantaṃ, bhagavantaṃ vā dhammadesanaṃ. <hi rend="bold">Tato</hi>ti yācanakāraṇā. <hi rend="bold">Hī</hi>ti saccaṃ, yasmā vā. Lokasannivāso brahmagaruko yasmā, iti tasmā uppādessantīti yojanā. <hi rend="bold">Itī</hi>tiādi nigamanaṃ.</p>

<p rend="bodytext"><hi rend="bold">Tatthā</hi>ti <pb ed="M" n="0.0198" /> parivitakkanākārapāṭhe. ‘‘Pañcakāmaguṇesu allīya’’ntīti iminā allīyanti abhiramitabbaṭṭhena lagganti etthāti <hi rend="bold">ālayā</hi> pañca kāmaguṇāti vacanatthaṃ dasseti. <hi rend="bold">Allīyantī</hi>ti lagganti. ‘‘Pañca kāmaguṇe allīyantī’’tipi pāṭho, evaṃ sati allīyanti abhiramitabbaṭṭhena seviyantīti <hi rend="bold">ālayā</hi> pañca kāmaguṇāti vacanattho kātabbo. <hi rend="bold">Allīyantī</hi>ti sevanti. <hi rend="bold">Te</hi>ti pañca kāmaguṇā. <hi rend="bold">‘‘Yadida’’</hi>ntipadassa yaṃ idanti padavibhāgaṃ katvā ‘‘ya’’nti ca ‘‘ida’’nti ca sabbanāmapadanti āsaṅkā bhaveyyāti āha ‘‘yadidanti nipāto’’ti. Iminā tīsu liṅgesu dvīsu ca vacanesu vināsaṃ, vikāraṃ vā visadisaṃ vā naayanattā nagamanattā abyayaṃ nāmāti dasseti, attho pana sabbanāmatthoyevāti daṭṭhabbaṃ. <hi rend="bold">Tassā</hi>ti ‘‘yadida’’ntinipātassa, atthoti sambandho. <hi rend="bold">Ṭhāna</hi>nti ‘‘ṭhānaṃ’’itipadaṃ. <hi rend="bold">Paṭiccasamuppāda</hi>nti ‘‘paṭiccasamuppādo’’itipadaṃ. Atthopi yuttoyevāti daṭṭhabbaṃ. <hi rend="bold">Imesa</hi>nti saṅkhārādīnaṃ paccayuppannānaṃ. <hi rend="bold">Paccayā</hi>ti avijjādikāraṇā. ‘‘Idappaccayā evā’’ti iminā <hi rend="bold">idappaccayatā</hi>ti ettha tāpaccayassa svatthaṃ dīpeti ‘‘devatā’’tiādīsu (khu. pā. aṭṭha. evamiccādipāṭhavaṇṇanā) viya.</p>

<p rend="bodytext"><hi rend="bold">So mamassa kilamatho</hi>ti ettha taṃsaddassa visayaṃ dassento āha ‘‘yā ajānantānaṃ desanā nāmā’’ti, iminā ‘‘deseyyaṃ, na ājāneyyu’’nti dvinnameva kiriyāpadānaṃ tasaddassa visayabhāvaṃ dasseti, na ekassa kiriyāpadassa. <hi rend="bold">So</hi>ti desanāsaṅkhāto kāyavacīpayogo, iminā vākyavisaye tasaddo uttarapadasseva liṅgavacanāni gaṇhātīti dasseti, samāsamajjhe pana tasaddo pubbapadasseva liṅgavacanāni gaṇhāti. Tena vuttaṃ ‘‘avijjā ca sā paccayo cā’’ti (udā. aṭṭha. paṭhamabodhisuttavaṇṇanā) ca ‘‘abhidhammo ca so piṭakañcā’’ti ca (pārā. aṭṭha. 1.paṭhamamahāsaṅgītikathā; dha. sa. aṭṭha. nidānakathā) ādi <pb ed="V" n="1.0175" />. <hi rend="bold">Kilamatho</hi>ti kāyakilamanahetu. Kilamati anenāti kilamatho. <hi rend="bold">Assā</hi>ti bhaveyya. <hi rend="bold">Sā</hi>ti kāyavacīpayogasaṅkhātā desanā. <hi rend="bold">Vihesā</hi>ti kāyavihiṃsāhetu. Vihiṃsati imāyāti vihesā. Cittena pana buddhānaṃ kilamatho vā vihesā vā natthi arahattamaggena samucchinnattā <pb ed="M" n="0.0199" />. ‘‘Paṭibhaṃsū’’ti ettha paṭīti kammappavacanīyayogattā ‘‘bhagavanta’’nti ettha sāmyatthe upayogavacananti āha ‘‘bhagavato’’ti. <hi rend="bold">‘‘Anu acchariyā’’</hi>ti iminā ‘‘na acchariyā’’ti padavibhāgaṃ nivatteti, punappunaṃ acchariyāti attho. <hi rend="bold">Paṭibhaṃsū</hi>ti ettha paṭisaddo paṭibhānattho, bhādhātu khāyanatthoti āha ‘‘paṭibhānasaṅkhātassa ñāṇassa gocarā ahesu’’nti. ‘‘Gocarā ahesu’’nti iminā khāyanaṃ nāma atthato gocarabhāvena bhavananti dasseti.</p>

<p rend="bodytext"><hi rend="bold">Me</hi>ti mama, mayā vā, adhigataṃ dhammaṃ pakāsitunti sambandho. Ariyamaggasotassa paṭi <hi rend="bold">paṭisota</hi>nti vutte nibbānamevāti āha ‘‘paṭisotaṃ vuccati nibbāna’’nti. <hi rend="bold">Nibbānagāmi</hi>nti ariyamaggaṃ. Ariyamaggo hi yasmā nibbānaṃ gamayati, tasmā nibbānagāmīti vuccati. <hi rend="bold">Tamokhandhenā</hi>ti ettha tamasaddo avijjāpariyāyo, khandhasaddo rāsatthoti āha ‘‘avijjārāsinā’’ti. ‘‘Ajjhotthaṭā’’ti iminā <hi rend="bold">āvuṭā</hi>ti ettha vudhātu āvaraṇatthoti dasseti. <hi rend="bold">Appossukkatāyā</hi>ti ettha apatyūpasaggo abhāvattho, tāpaccayo bhāvatthoti āha ‘‘nirussukkabhāvenā’’ti.</p>

<p rend="bodytext" n="8"><hi rend="paranum">8</hi><hi rend="dot">.</hi><hi rend="bold">Loke</hi>ti sattaloke. <hi rend="bold">Mahābrahme</hi>ti mahābrahmāno. <hi rend="bold">Apparajakkhajātikā</hi>ti ettha appaṃ rajaṃ akkhimhi etesanti apparajakkhā, apparajakkhā jāti sabhāvo etesanti <hi rend="bold">apparajakkhajātikā</hi>ti vacanatthaṃ dassento āha ‘‘paññāmaye’’tiādi. ‘‘Paññāmaye’’ti iminā maṃsamayeti atthaṃ nivatteti. <hi rend="bold">Etesa</hi>nti sattānaṃ. <hi rend="bold">Dhammassā</hi>ti tupaccayayoge chaṭṭhīkammaṃ. Āpubbo ñādhātu paṭivijjhanatthoti āha ‘‘paṭivijjhitāro’’ti.</p>

<p rend="bodytext">Saṃvijjati malaṃ etesanti <hi rend="bold">samalā,</hi> pūraṇakassapādikā cha satthāro, tehi. ‘‘Rāgādīhī’’ti iminā malasarūpaṃ dasseti. <hi rend="bold">Avāpureta</hi>nti ettha avapubbo ca āpubbo ca puradhātu vivaraṇatthoti āha ‘‘vivara eta’’nti. Vakārassa pakāraṃ katvā ‘‘apāpureta’’ntipi pāṭho <pb ed="M" n="0.0200" />. Amatasaddassa salilādayo nivattetuṃ vuttaṃ ‘‘nibbānassā’’ti. Ime sattā suṇantūti sambandho. <hi rend="bold">Vimalenā</hi>ti ettha visaddo abhāvatthoti āha ‘‘abhāvato’’ti. Iminā natthi malaṃ etassāti <hi rend="bold">vimalo</hi>ti vacanatthaṃ dasseti <pb ed="V" n="1.0176" />. ‘‘Sammāsambuddhenā’’ti iminā aññapadatthasarūpaṃ dasseti. Anukkamena maggena bujjhitabbanti <hi rend="bold">anubuddha</hi>nti vutte catusaccadhammo gahetabboti āha ‘‘catusaccadhamma’’nti.</p>

<p rend="bodytext">‘‘Selamaye’’ti iminā silāya nibbatto <hi rend="bold">selo</hi>ti vacanatthaṃ dasseti. ‘‘Sabbaññutaññāṇenā’’ti iminā samantacakkhusarūpaṃ dasseti. Bhagavā tvampīti yojanā. Dhammasaddo paññāpariyāyoti āha ‘‘dhammamayaṃ paññāmaya’’nti. Apeto soko imassāti <hi rend="bold">apetasoko,</hi> bhagavā. Sokaṃ avataratīti <hi rend="bold">sokāvatiṇṇā,</hi> janatā. Sokāvatiṇṇañca jātijarābhibhūtañcāti casaddo yojetabbo. Iminā casaddo luttaniddiṭṭhoti dasseti.</p>

<p rend="bodytext">‘‘Bhagavā’’tipadaṃ ‘‘vīro’’tiādīsu yojetabbaṃ. ‘‘Vīriyavantatāyā’’ti iminā vīraṃ yassatthīti <hi rend="bold">vīro</hi>ti vacanatthaṃ dasseti. Saddasatthesu ālapanapadesu viggaho na kātabboti idaṃ ālapanāvatthaṃ sandhāya vuttaṃ, idha pana tesamatthadassanatthāya viggaho vuttoti daṭṭhabbaṃ. ‘‘Devaputta…pe… vijitattā’’ti iminā vijito mārehi saṃgāmo anenāti <hi rend="bold">vijitasaṅgāmo</hi>ti vacanatthaṃ dasseti. Ettha ca khandhamāro maccumārena saṅgahito dvinnaṃ mārānaṃ ekato vijitattā. ‘‘Sattavāho’’ti paṭhamakkharena ca ‘‘satthavāho’’ti dutiyakkharena ca yutto. Tattha satthavāho viyāti <hi rend="bold">‘‘satthavāho’’</hi>ti upacārena vutte dutiyakkharena yutto, satte vahahīti <hi rend="bold">sattavāho</hi>ti mukhyato vutte paṭhamakkharena yutto. Idha pana paṭhamakkharena yuttoti āha ‘‘satte vahatīti sattavāho’’ti. Natthi iṇaṃ imassāti <hi rend="bold">aṇaṇo</hi> bhagavā.</p>

<p rend="bodytext" n="9"><hi rend="paranum">9</hi><hi rend="dot">.</hi><hi rend="bold">Buddhacakkhunā</hi>ti <pb ed="M" n="0.0201" /> ettha cakkhu duvidhaṃ maṃsacakkhuñāṇacakkhuvasena. Tatthāpi maṃsacakkhu duvidhaṃ pasādacakkhusasambhāracakkhuvasena. Tattha pasādarūpaṃ pasādacakkhu nāma, bhamukaṭṭhiparicchinno maṃsapiṇḍo sasambhāracakkhu nāma. Ñāṇacakkhu pana pañcavidhaṃ (paṭi. ma. aṭṭha. 1.1.3) dibbadhammapaññābuddhasamantacakkhuvasena. Tattha dibbacakkhuabhiññāñāṇaṃ dibbacakkhu nāma, heṭṭhimamaggattayaṃ dhammacakkhu nāma, arahattamaggañāṇaṃ paññācakkhu nāma, indriyaparopariyattañāṇañca āsayānusayañāṇañca buddhacakkhu nāma, sabbaññutaññāṇaṃ samantacakkhu nāma. Idha pana ‘‘buddhacakkhunā’’ti vuttattā yathāvuttadveñāṇāniyevāti āha ‘‘indriya…pe… ñāṇena cā’’ti. <hi rend="bold">Hī</hi>ti saccaṃ. <hi rend="bold">Yesa</hi>nti sattānaṃ. <hi rend="bold">Saddhādīnī</hi>ti ādisaddena vīriyasatisamādhipaññindriyāni saṅgaṇhāti. <hi rend="bold">Tikkhānī</hi>ti tikhiṇāni. <hi rend="bold">Mudūnī</hi>ti sukhumatarāni. <hi rend="bold">Ākārā</hi>ti kāraṇā. Imāni tīṇi dukāni bāhiratthasamāsavasena vuttāni. Sukhena viññāpetabbāti <hi rend="bold">suviññāpayā,</hi> tathā <hi rend="bold">duviññāpayā</hi>ti vacanatthaṃ dassento āha ‘‘ye kathitakāraṇa’’ntiādi <pb ed="V" n="1.0177" />. Paraloko ca vajjañca <hi rend="bold">paralokavajjāni,</hi> tāni bhayato passantīti <hi rend="bold">paralokavajjabhayadassāvino</hi>ti vacanatthaṃ dassento āha ‘‘ye’’tiādi. Imāni dve dukāni kitavasena vuttāni, idha pacchimaduke ‘‘na appekacce paralokavajjabhayadassāvino’’ti dutiyapadaṃ na vuttaṃ, paṭisambhidāmaggapāḷiyaṃ (paṭi. ma. 1.111) pana yugaḷavasena vuttaṃ. Uppalāni ettha santīti <hi rend="bold">uppalinī</hi>ti vacanatthena gaccho vā latā vā pokkharaṇī vā vanaṃ vā ‘‘uppalinī’’ti vuccati, idha pana ‘‘vana’’nti āha ‘‘uppalavane’’ti. Nimuggāneva hutvāti sambandho. <hi rend="bold">Posayantī</hi>ti vaḍḍhanti, iminā antonimuggāneva hutvā posayantīti <hi rend="bold">antonimuggaposīnī</hi>ti vacanatthaṃ dasseti. ‘‘Udakena sama’’nti iminā udakena samaṃ <hi rend="bold">samodakaṃ,</hi> samodakaṃ hutvā ṭhitānīti atthaṃ dasseti. ‘‘Atikkamitvā’’ti iminā <hi rend="bold">accuggammā</hi>tipadassa atiuggantvāti atthaṃ dasseti.</p>

<p rend="bodytext">Paṭicchannena āropitāti <hi rend="bold">pārutā,</hi> na pārutā <hi rend="bold">apārutā</hi>. Apārutā nāma atthato vivaraṇāti āha ‘‘vivaṭā’’ti <hi rend="bold">so</hi>ti ariyamaggo <pb ed="M" n="0.0202" />. <hi rend="bold">Hī</hi>ti saccaṃ. <hi rend="bold">Pacchimapadadvaye</hi>ti gāthāya uttamapadadvaye. <hi rend="bold">Ayamevattho</hi>ti ayaṃ vakkhamāno evaṃ attho daṭṭhabboti yojanā. <hi rend="bold">Hī</hi>ti vitthāro. <hi rend="bold">Na bhāsi</hi>nti ettha uttamapurisattā ‘‘aha’’nti vuttaṃ. ‘‘Devamanujesu’’ti vattabbe ekasesavasena <hi rend="bold">‘‘manujesū’’</hi>ti vuttanti āha ‘‘devamanussesū’’ti.</p>

<p rend="subhead">6. Pañcavaggiyakathā</p>

<p rend="bodytext" n="10"><hi rend="paranum">10</hi><hi rend="dot">.</hi><hi rend="bold">Ṭhānuppattiyā</hi>ti kāraṇena uppattiyā. Nikkileso jāti sabhāvo imassāti <hi rend="bold">nikkilesajātiko</hi>. ‘‘Ñāṇa’’nti avisesena vuttepi atthato anāvaraṇañāṇamevāti āha ‘‘sabbaññutaññāṇa’’nti. <hi rend="bold">Ito</hi>ti ‘‘dhammaṃ desessāmī’’ti parivitakkadivasato, heṭṭhāti sambandho. Devatā pana āḷārassa kālaṅkaraṇameva jānāti, na ākiñcaññāyatane nibbattabhāvaṃ. Bhagavā pana sabbaṃ jānāti, tena vuttaṃ ‘‘ākiñcaññāyatane nibbatto’’ti. ‘‘Parihīnattā’’ti iminā <hi rend="bold">mahājāniyo</hi>ti ettha hādhātuyā atthaṃ dasseti. <hi rend="bold">Assā</hi>ti āḷārassa. Mahatī jāniassāti ‘‘mahājāniko’’ti vattabbe kakārassa yakāraṃ katvā <hi rend="bold">‘‘mahājāniyo’’</hi>ti vuttaṃ. <hi rend="bold">Akkhaṇe</hi>ti brahmacariyavāsāya anokāse, ākiñcaññāyataneti attho. <hi rend="bold">Hiyyo</hi>ti anantarātītāhe. <hi rend="bold">Sopī</hi>ti udako rāmaputtopi. Pisaddo āḷārāpekkho. Tattha āḷāro kālāmo yāvaākiñcaññāyatanajhānalābhī hoti, tasmā ākiñcaññāyatane nibbatto. Udako rāmaputto yāvanevasaññānāsaññāyatanajhānalābhī hoti, tasmā nevasaññānāsaññāyatane nibbattoti <pb ed="V" n="1.0178" /> daṭṭhabbaṃ. <hi rend="bold">‘‘Bahukārā’’</hi>ti ca ‘‘bahūpakārā’’ti ca pāṭhassa dvidhā yuttabhāvaṃ dassetuṃ vuttaṃ ‘‘bahukārāti bahūpakārā’’ti. Pesitattabhāvaṃ manti yojanā. Iminā <hi rend="bold">pahitatta</hi>nti ettha attasaddo kāyavācakoti dasseti.</p>

<p rend="bodytext" n="11"><hi rend="paranum">11</hi><hi rend="dot">.</hi> Antarāsaddena yuttattā ‘‘gayaṃ, bodhi’’nti ettha sāmyatthe upayogavacananti āha ‘‘gayāya ca bodhimaṇḍassa cā’’ti.</p>

<p rend="bodytext">Gāthāya <pb ed="M" n="0.0203" /> catūsu sabbasaddesu dutiyo <hi rend="bold">sabba</hi>saddo anavasesattho, sesā sāvasesatthāti dassento āha ‘‘sabbaṃ tebhūmakadhamma’’ntiādi. Vacanattho suviññeyyova. Arahattaphalassāpi taṇhākkhayattā vuttaṃ ‘‘taṇhākkhaye nibbāne’’ti. <hi rend="bold">Sayaṃ</hi>saddo attapariyāyo, <hi rend="bold">abhiññāya</hi>saddo tu tvāpaccayantoti āha ‘‘attanāva jānitvā’’ti. ‘‘Sabbaṃ catubhūmakadhamma’’nti iminā ñādhātuyā kammaṃ dasseti. ‘‘Ayaṃ me ācariyo’’ti uddisanākāradassanaṃ.</p>

<p rend="bodytext">‘‘Lokuttaradhamme’’ti iminā lokiyadhamme pana ācariyo (mi. pa. 4.5.11) atthīti dasseti. <hi rend="bold">Paṭipuggalo</hi>ti ettha <hi rend="bold">paṭi</hi>saddo paṭibhāgatthoti āha ‘‘paṭibhāgapuggalo’’ti. Sadisapuggalo nāma natthīti attho. <hi rend="bold">Sītibhūto</hi>ti sīti hutvā bhūto, sītibhāvaṃ vā patto.</p>

<p rend="bodytext"><hi rend="bold">Kāsīna</hi>nti bahuvacanavasena vuttattā janapadānaṃ nāmaṃ. Janapadasamūhassa raṭṭhanāmattā vuttaṃ ‘‘kāsiraṭṭhe’’ti. ‘‘Nagara’’nti iminā <hi rend="bold">pura</hi>saddo nagarapariyāyoti dasseti. <hi rend="bold">Paṭilābhāyā</hi>ti paṭilābhāpanatthāya. ‘‘Bheri’’nti iminā <hi rend="bold">dundubhi</hi>saddo bherivācakoti dasseti. Bheri hi ‘‘duṃdu’’ntisaddena ubhi pūraṇametthāti <hi rend="bold">dundubhī</hi>ti vuccati. Dakārarakārānaṃ saṃyogaṃ katvā dundrubhītipi pāṭho atthi, so apāṭhoyeva. ‘‘Paharissāmī’’ti ettha pahārasaddena <hi rend="bold">āhaññi</hi>nti ettha āpubbahanadhātuyā atthaṃ dasseti, ssāmisaddena ajjataniiṃvibhattiyā anāgatakāle pavattabhāvaṃ, itisaddena gamanākāravācakassa itisaddassa lopabhāvaṃ dasseti.</p>

<p rend="bodytext"><hi rend="bold">Anantajino</hi>ti anantasaṅkhātassa sabbaññutaññāṇassa padaṭṭhānabhūtena arahattamaggañāṇena sabbakilesārīnaṃ jitavā, etena phalūpacārena anantajinabhāvaṃ dasseti. <hi rend="bold">Huveyya pāvuso</hi>ti ettha ‘‘huveyya api āvuso’’ti padavibhāgaṃ katvā hudhātu sattatthavācako, apisaddo evaṃnāmavācakoti dassento āha āvuso ‘‘evaṃ nāma bhaveyyā’’ti. Vakārassa pakāraṃ katvā <hi rend="bold">‘‘hupeyyā’’</hi>ti pāṭhopi yujjatiyeva.</p>

<p rend="bodytext" n="12"><hi rend="paranum">12</hi><hi rend="dot">.</hi> ‘‘Atthāya <pb ed="V" n="1.0179" /><pb ed="M" n="0.0204" /> paṭipanno’’ti iminā bāhullassa atthāya paṭipanno <hi rend="bold">bāhulliko</hi>ti vacanatthaṃ dasseti. <hi rend="bold">Padhānato</hi>ti dukkaracariyāya padahanato. ‘‘Bhaṭṭho’’ti iminā <hi rend="bold">vibbhanto</hi>ti ettha vipubbabhamudhātuyā anavaṭṭhānattho nāma atthato bhaṭṭhoti dasseti. <hi rend="bold">Sota</hi>nti ettha sotasaddassa sotaviññāṇādivācakattā ‘‘sotindriya’’nti vuttaṃ. <hi rend="bold">Iriyāyā</hi>ti ettha iriyanaṃ caraṇaṃ iriyāti vacanatthaṃ dassento āha ‘‘dukkaracariyāyā’’ti. <hi rend="bold">Abhijānātha no</hi>ti ettha <hi rend="bold">no</hi>saddo nusaddatthoti āha ‘‘abhijānātha nū’’ti. <hi rend="bold">Vākya</hi>nti vācakaṃ. <hi rend="bold">Saññāpetu</hi>ntipadassa saññāpanākāraṃ dassetuṃ vuttaṃ ‘‘ahaṃ buddho’’ti.</p>

<p rend="bodytext" n="13"><hi rend="paranum">13</hi><hi rend="dot">.</hi><hi rend="bold">Ito</hi>ti ‘‘cakkhukaraṇī’’tiādito. <hi rend="bold">Padatthato</hi>ti padato ca atthato ca, padānaṃ atthato vā. <hi rend="bold">Ito</hi>ti yathāvuttato. <hi rend="bold">Hī</hi>ti saccaṃ. <hi rend="bold">Suttantakatha</hi>nti suttantavasena vuttavacanaṃ.</p>

<p rend="bodytext" n="18"><hi rend="paranum">18</hi><hi rend="dot">.</hi><hi rend="bold">Devatākoṭīhī</hi>ti brahmasaṅkhātāhi devatākoṭīhi. Patiṭṭhitassa tassa āyasmatoti sambandho. Sāva ehibhikkhuupasampadāti yojanā.</p>

<p rend="bodytext" n="19"><hi rend="paranum">19</hi><hi rend="dot">.</hi> Dutiyadivase dhammacakkhuṃ udapādīti sambandho. ‘‘Dutiyadivase’’tiādi pāṭipadadivasaṃ upanidhāya vuttaṃ. <hi rend="bold">Pakkhassā</hi>ti āsaḷhīmāsakāḷapakkhassa. Sabbeva te bhikkhūti yojanā. <hi rend="bold">Anattasuttenā</hi>ti anattalakkhaṇasuttantena (mahāva. 20; saṃ. ni. 3.59).</p>

<p rend="bodytext"><hi rend="bold">Pañcamiyā pakkhassā</hi>ti pakkhassa pañcamiyā. <hi rend="bold">Lokasmi</hi>nti sattaloke. <hi rend="bold">‘‘Manussaarahanto</hi>ti iminā devaarahanto bahūti dasseti.</p>

<p rend="subhead">7. Pabbajjākathā</p>

<p rend="bodytext" n="31"><hi rend="paranum">31</hi><hi rend="dot">.</hi><hi rend="bold">Porāṇānuporāṇāna</hi>nti purāṇe ca anupurāṇe ca bhavānaṃ. <hi rend="bold">Ekasaṭṭhī</hi>ti eko ca saṭṭhi ca, ekena vā adhikā saṭṭhi ekasaṭṭhi.</p>

<p rend="bodytext"><hi rend="bold">Tatrā</hi>ti <pb ed="M" n="0.0205" /> tesu ekasaṭṭhimanussaarahantesu. <hi rend="bold">Pubbayogo</hi>ti pubbe kato upāyo, pubbūpanissayoti attho. <hi rend="bold">Vaggabandhenā</hi>ti samūhaṃ katvā bandhena. <hi rend="bold">Te</hi>ti pañcapaññāsa janā. <hi rend="bold">Jhāpessāmā</hi>ti ḍayhissāma. <hi rend="bold">Nīhariṃsū</hi>ti gāmato nīhariṃsu. <hi rend="bold">Tesū</hi>ti pañcapaññāsajanesu. Pañca jane <pb ed="V" n="1.0180" /> ṭhapetvāti sambandho. <hi rend="bold">Sesā</hi>ti pañcahi janehi avasesā. <hi rend="bold">So</hi>ti yaso dārako. <hi rend="bold">Tepī</hi>ti cattāropi janā. <hi rend="bold">Tatthā</hi>ti sarīre. <hi rend="bold">Te sabbepī</hi>ti yasassa mātāpitubhariyāhi saddhiṃ sabbepi te sahāyakā. <hi rend="bold">Tenā</hi>ti pubbayogena.</p>

<p rend="bodytext"><hi rend="bold">Āmantesī</hi>ti kathesi.</p>

<p rend="bodytext" n="32"><hi rend="paranum">32</hi><hi rend="dot">.</hi> Dibbesu visayesu bhavā <hi rend="bold">dibbā</hi> lobhapāsāti dassento āha ‘‘dibbā nāmā’’tiādi. <hi rend="bold">Lobhapāsā</hi>ti lobhasaṅkhātā bandhanā. <hi rend="bold">Asavanatā</hi>ti ettha karaṇatthe paccattavacananti āha ‘‘asavanatāyā’’ti. <hi rend="bold">Parihāyantī</hi>ti ettha kena parihāyantīti āha ‘‘visesādhigamato’’ti. <hi rend="bold">Visesādhigamato</hi>ti maggaphalasaṅkhātassa visesassa adhigamato.</p>

<p rend="bodytext" n="33"><hi rend="paranum">33</hi><hi rend="dot">.</hi> Antaṃ lāmakaṃ karotīti <hi rend="bold">antako</hi>ti vacanatthaṃ dassento āha ‘‘lāmakā’’ti. ‘‘Hīnasattā’’ti iminā antakassa sarūpaṃ dasseti. Āmantanapadametaṃ. <hi rend="bold">Ta</hi>nti rāgapāsaṃ. <hi rend="bold">Hī</hi>ti saccaṃ. <hi rend="bold">So</hi>ti māro pāpimā. Antalikkhe carantānaṃ pañcābhiññānampi bandhanattā antalikkhe carati pavattatīti <hi rend="bold">antalikkhacaro</hi>ti vacanatthena rāgapāso ‘‘antalikkhacaro’’ti mārena pāpimatā vutto.</p>

<p rend="bodytext" n="34"><hi rend="paranum">34</hi><hi rend="dot">.</hi><hi rend="bold">Nānājanapadato</hi>ti ekissāpi disāya nānājanapadato. ‘‘Anujānāmi…pe… pabbājethā’’tiādimhi vinicchayo evaṃ veditabboti yojanā. Pabbājentena bhikkhunā pabbājetabboti sambandho. Ye paṭikkhittā puggalāti yojanā. <hi rend="bold">Parato</hi>ti parasmiṃ. ‘‘Na bhikkhave…pe… pabbājetabbo’’ti pāḷiṃ (mahāva. 89) ādiṃ katvāti yojanā. <hi rend="bold">Te</hi>ti paṭikkhittapuggale. <hi rend="bold">Sopi cā</hi>ti sopi ca puggalo. Anuññātoyeva pabbājetabboti <pb ed="M" n="0.0206" /> sambandho. <hi rend="bold">Tassa cā</hi>ti puggalassa ca, atha vā tesañca mātāpitūnaṃ. Vacanavipallāso hesa. Anujānanalakkhaṇaṃ vaṇṇayissāmāti sambandho.</p>

<p rend="bodytext"><hi rend="bold">Eva</hi>nti iminā vuttanayena. Casaddo vākyasampiṇḍanattho. Sace acchinnakeso hoti ca, sace ekasīmāya aññepi bhikkhū atthi cāti attho. <hi rend="bold">Aññepī</hi>ti attanā aparepi. <hi rend="bold">Bhaṇḍū</hi>ti muṇḍo, soyeva kammaṃ <hi rend="bold">bhaṇḍukammaṃ. Tassā</hi>ti bhaṇḍukammassa. <hi rend="bold">Okāso</hi>ti pabbajjāya khaṇo. ‘‘Okāsaṃ na labhatī’’ti vatvā tassa kāraṇaṃ dassetuṃ vuttaṃ ‘‘sace’’tiādi.</p>

<p rend="bodytext"><hi rend="bold">Avuttopī</hi>ti <pb ed="V" n="1.0181" /> ettha pisaddo vutto pana kā nāma kathāti dasseti. <hi rend="bold">Upajjhāyaṃ uddissa pabbājetī</hi>ti ettha pabbajjā catubbidhā tāpasapabbajjā paribbājakapabbajjā sāmaṇerapabbajjā upasampadapabbajjāti. Tattha kesamassuharaṇaṃ <hi rend="bold">tāpasapabbajjā</hi> nāma vakkalādigahaṇato paṭhamameva vajitabbattā. <hi rend="bold">Isipabbajjāti</hi>pi tassāyeva nāmaṃ. Kesamassuharaṇameva <hi rend="bold">paribbājakapabbajjā</hi> nāma kāsāyādigahaṇato paṭhamameva vajitabbattā. Kesamassuharaṇañca kāsāyacchādanañca <hi rend="bold">sāmaṇerapabbajjā</hi> nāma saraṇagahaṇato paṭhamameva vajitabbattā. <hi rend="bold">Upasampadapabbajjā</hi> tividhā ehibhikkhuupasampadapabbajjā saraṇagahaṇūpasampadapabbajjā ñatticatutthavācikūpasampadapabbajjāti. Tattha <hi rend="bold">ehibhikkhūpasampadapabbajjāyaṃ</hi> kesamassuharaṇādi sabbaṃ ekatova sampajjati ‘‘ehi bhikkhū’’ti bhagavato vacanena abhinipphannattā. <hi rend="bold">Saraṇagahaṇūpasampadapabbajjā</hi> sāmaṇerapabbajjasadisāyeva. Kesamassuharaṇañca kāsāyacchādanañca saraṇagahaṇañca <hi rend="bold">ñatticatutthavācikūpasampadapabbajjā</hi> nāma kammavācāgahaṇato paṭhamameva vajitabbattā. Tattha sāmaṇerapabbajjaṃ sandhāya vuttaṃ ‘‘upajjhāyaṃ uddissa pabbājetī’’ti. <hi rend="bold">Upajjhāyaṃ uddissā</hi>ti upajjhāyassa veyyāvaccakaraṭṭhānaniyamaṃ katvā. Pabbajjākamme attano issariyamakatvāti attho. Daharena bhikkhunā kesacchedanaṃ kāsāyacchādanaṃ saraṇadānanti tīṇi kiccāni kātabbāniyeva. Keci ‘‘saraṇāni pana sayaṃ dātabbānī’’ti pāṭhaṃ idhānetvā daharena bhikkhunā saraṇāni na dātabbānīti <pb ed="M" n="0.0207" /> vadanti, taṃ na gahetabbaṃ daharassa bhikkhuttā, bhikkhūnaṃ pabbājetuṃ labhanattā ca. Upajjhāyo ce kesacchedanañca kāsāyacchādanañca akatvā pabbajjatthaṃ saraṇāniyeva deti, na ruhati pabbajjā pabbajjāya akattabbattā. Kammavācaṃ sāvetvā upasampādeti, ruhati upasampadā apattacīvarānaṃ upasampadasiddhito, kammavipattiyā abhāvato ca. <hi rend="bold">Khaṇḍasīma</hi>nti upacārasīmaṭṭhaṃ baddhasīmaṃ. <hi rend="bold">Pabbājetvā</hi>ti kesacchedanaṃ sandhāya vuttaṃ ‘‘kāsāyāni acchādetvā’’ti kāsāyacchādanassa visuṃ vuttattā. Sāmaṇerassa saraṇadānassa aruhattā ‘‘saraṇāni pana sayaṃ dātabbānī’’ti vuttaṃ. Purisaṃ pabbājetunti sambandho. <hi rend="bold">Hī</hi>ti saccaṃ. <hi rend="bold">Āṇattiyā</hi>ti bhikkhūnaṃ āṇattiyā. <hi rend="bold">Yena kenacī</hi>ti gahaṭṭhapabbajitesu yena kenaci.</p>

<p rend="bodytext">‘‘Bhabbarūpo’’ti vatvā tassa atthaṃ dassetuṃ vuttaṃ ‘‘sahetuko’’ti. <hi rend="bold">Sahetuko</hi>ti maggaphalānaṃ upanissayehi saha pavatto. <hi rend="bold">Yasassī</hi>ti parivārayasena ca kittiyasena ca samannāgato. <hi rend="bold">Okāsaṃ katvāpī</hi>ti okāsaṃ katvā eva. <hi rend="bold">Sayamevā</hi>ti na añño āṇāpetabbo. <hi rend="bold">Ettoyevā</hi>ti dassanaṭṭhānatoyeva. <hi rend="bold">Assā</hi>ti pabbajjāpekkhassa. <hi rend="bold">Khajju vā</hi>ti kaṇḍuvanaṃ vā. ‘‘Kacchu vā’’tipi pāṭho, pāmaṃ vāti attho. <hi rend="bold">Piḷakā vā</hi>ti phoṭā vā. <hi rend="bold">Ettakenā</hi>ti etapamāṇena <pb ed="V" n="1.0182" /> ghaṃsitvā nhāpanamattena. <hi rend="bold">Anivattidhammā</hi>ti gihibhāvaṃ anivattanasabhāvā. <hi rend="bold">Kataññū</hi>ti katassūpakārassa jānanasīlā. <hi rend="bold">Katavedino</hi>ti kataññūpakārassa vedaṃ pākaṭaṃ karonto.</p>

<p rend="bodytext"><hi rend="bold">Aniyyānikakathā</hi>ti yāvadatthaṃ supitvā yāvadatthaṃ bhuñjītvā cittakeḷiṃ karonto anukkaṇṭhito viharāhītiādikā kathā. Nakathetabbaṃ dassetvā kathetabbaṃ dassento āha ‘‘athakhvassā’’ti. <hi rend="bold">Assā</hi>ti pabbajjāpekkhassa. Ācikkhanākāraṃ dassento āha ‘‘ācikkhantena cā’’tiādi. <hi rend="bold">Vaṇṇa…pe… vasenā</hi>ti vaṇṇo ca saṇṭhānañca gandho ca āsayo ca okāso ca, tesaṃ vasena, ācikkhitabbanti sambandho. <hi rend="bold">Hī</hi>ti phalajotako, ācikkhanassa phalaṃ vakkhāmīti attho. <hi rend="bold">So</hi>ti pabbajjāpekkho. <hi rend="bold">Pubbe</hi>ti pubbabhave, pabbajanato <pb ed="M" n="0.0208" /> pubbe vā. Kaṇṭakavedhāpekkho paripakkagaṇḍo viya ñāṇaṃ pavattatīti yojanā. <hi rend="bold">Assā</hi>ti pabbajjāpekkhassa. <hi rend="bold">Indāsanī</hi>ti sakkassa vajirāvudho. So hi indena asīyati khipīyatīti indāsanīti vuccati. Indāsani pabbate cuṇṇayamānā viya sabbe kilese cuṇṇayamānaṃyevāti yojanā. <hi rend="bold">Khuraggeyevā</hi>ti khurassa koṭiyameva. Khurakammapariyosāneyevāti attho. <hi rend="bold">Hī</hi>ti saccaṃ. <hi rend="bold">Tasmā</hi>ti yasmā pattā, tasmā. <hi rend="bold">Assā</hi>ti pabbajjāpekkhassa.</p>

<p rend="bodytext"><hi rend="bold">Gihigandha</hi>nti gehe ṭhitassa janassa gandhaṃ. <hi rend="bold">Athāpī</hi>ti yadipi acchādetīti sambandho. <hi rend="bold">Assā</hi>ti pabbajjāpekkhassa. <hi rend="bold">Ācariyo vā</hi>ti saraṇadānācariyo vā kammavācācariyo vā ovādācariyo vā. <hi rend="bold">Taṃyeva vā</hi>ti pabbajjāpekkhameva vā. <hi rend="bold">Tena bhikkhunāvā</hi>ti ācariyupajjhāyabhikkhunā eva.</p>

<p rend="bodytext"><hi rend="bold">Anāṇattiyā</hi>ti ācariyupajjhāyehi anāṇattiyā. Iminā ācariyupajjhāyehi anāṇattena yena kenaci nivāsanādīni na kātabbānīti dasseti. <hi rend="bold">Bhikkhunā</hi>ti ācariyupajjhāyabhikkhunā. <hi rend="bold">Tassevā</hi>ti pabbajjāpekkhasseva. <hi rend="bold">Upajjhāyamūlake</hi>ti upajjhāyamūlake nivāsanapārupane. <hi rend="bold">Aya</hi>nti vinicchayo.</p>

<p rend="bodytext"><hi rend="bold">Tatthā</hi>ti pabbajjūpasampadaṭṭhāne. <hi rend="bold">Tesa</hi>nti bhikkhūnaṃ. <hi rend="bold">Athā</hi>ti vandāpanato pacchā, vandāpanassa anantarā vā. ‘‘Evaṃ vadehī’’ti pāḷinayanidassanamukhena ‘‘yamahaṃ vadāmi, taṃ vadehī’’ti aṭṭhakathānayaṃ nidasseti. <hi rend="bold">Athā</hi>ti tadanantaraṃ. <hi rend="bold">Assā</hi>ti pabbajjāpekkhassa, dātabbānīti sambandho. <hi rend="bold">Ekapadampī</hi>ti tīsu vākyapadesu ekaṃ vākyapadampi, navasu vā vibhatyantapadesu ekapadampi. <hi rend="bold">Ekakkharampī</hi>ti catuvīsatakkharesu ekakkharampi.</p>

<p rend="bodytext"><hi rend="bold">Ekato</hi><pb ed="V" n="1.0183" /><hi rend="bold">suddhiyā</hi>ti ekasseva kammavācācariyassa ṭhānakaraṇasampattiyā sujjhanena. <hi rend="bold">Ubhato suddhiyāvā</hi>ti ubhayesaṃ saraṇadānācariyasāmaṇerānaṃ sujjhanena eva. <hi rend="bold">Ṭhānakaraṇasampada</hi>nti uraādiṭṭhānānañca saṃvutādikaraṇānañca sampadaṃ. <hi rend="bold">Vattu</hi>nti ṭhānakaraṇasampadaṃ vattuṃ. Na <hi rend="bold">sakkotī</hi>ti vattuṃ na sakkotīti yojanā.</p>

<p rend="bodytext"><hi rend="bold">Imānī</hi>ti <pb ed="M" n="0.0209" /> saraṇāni. Casaddo upanyāso, panasaddo padālaṅkāro. <hi rend="bold">Ekasambandhānī</hi>ti ekato sambandhāni. Anunāsikantaṃ katvā dānakāle ‘‘buddhaṃ’’iti ‘‘saraṇaṃ’’iti padānañca ‘‘saraṇaṃ’’iti ‘‘gacchāmi’’iti padānañca antarā vicchedamakatvā ekasambandhameva katvā dātabbānīti vuttaṃ hoti. Kasmā tiṇṇaṃ padānamantarā byavadhānassa kassaci akkharassa abhāvato. <hi rend="bold">Vicchinditvā</hi>ti vicchedaṃ katvā. Makārantaṃ katvā dānakāle tiṇṇaṃ padānamantarā ekasambandhamakatvā vicchinditvā eva katvā dātabbānīti vuttaṃ hoti. Kasmā? Tiṇṇaṃ padānamantarā byavadhānassa nissarassa makārassa atthibhāvato. Andhakaṭṭhakathāyaṃ vuttanti sambandho. <hi rend="bold">Ta</hi>nti vacanaṃ, ‘‘natthī’’tipade kattā, ‘‘na vutta’’ntipade kammaṃ. <hi rend="bold">Tathā</hi>ti ‘‘ahaṃ bhante buddharakkhito’’tiādinā ākārena, avadantassa saraṇaṃ na kuppati, bukāradakārādīnaṃ byañjanānaṃ ṭhānakaraṇasampadaṃ hāpentasseva saraṇaṃ kuppatīti adhippāyo.</p>

<p rend="bodytext">‘‘Tikkhattu’’nti iminā sakiṃ vā dvikkhattuṃ vā na vaṭṭatīti dīpeti. Tikkhattuto adhikaṃ pana sahassakkhattumpi vaṭṭatiyeva. <hi rend="bold">Tatthā</hi>ti tāsu pabbajjāupasampadāsu. <hi rend="bold">Parato</hi>ti parasmiṃ. <hi rend="bold">Sā</hi>ti upasampadā. Pabbajjā pana anuññātā evāti sambandho. <hi rend="bold">Paratopī</hi>ti pisaddo pubbāpekkho. <hi rend="bold">Sā</hi>ti pabbajjā. <hi rend="bold">Ettāvatā</hi>ti ettakena kesacchedanakāsāyacchādanasaraṇadānena. <hi rend="bold">Hī</hi>ti phalajotako.</p>

<p rend="bodytext"><hi rend="bold">Esā</hi>ti eso sāmaṇeroti attho. ‘‘Gatimā’’ti vatvā tassatthaṃ dassento āha ‘‘paṇḍitajātiko’’ti. <hi rend="bold">Athā</hi>ti evaṃ sati. <hi rend="bold">Assā</hi>ti sāmaṇerassa. <hi rend="bold">Tasmiṃyeva ṭhāne</hi>ti sāmaṇerabhūmiyaṃ ṭhitaṭṭhāneyeva. Yathā bhagavatā uddiṭṭhāni, tathā uddisitabbānīti yojanā. <hi rend="bold">Eta</hi>nti ‘‘anujānāmi…pe… jātarūpa rajatapaṭiggahaṇā veramaṇī’’ti vacanaṃ.</p>

<p rend="bodytext"><hi rend="bold">Ta</hi>nti andhakaṭṭhakathāyaṃ vuttavacanaṃ. <hi rend="bold">Yathāpāḷiyāvā</hi>ti evasaddo sanniṭṭhānattho, tena yathāpāḷiyāva uddisitabbāni. Yathāpāḷiṃ visajjetvā aññathā eva uddisitabbānīti vādaṃ nivāreti. Yathāpāḷiṃ visajjetvā <pb ed="M" n="0.0210" /> aññathā ‘‘pāṇātipātā veramaṇiṃ sikkhāpadaṃ samādiyāmī’’ti <pb ed="V" n="1.0184" /> uddisantopi niddosoyeva. <hi rend="bold">Hī</hi>ti saccaṃ, yasmā vā. <hi rend="bold">Tānī</hi>ti sikkhāpadāni. <hi rend="bold">Yāvā</hi>ti yattakaṃ kālaṃ na jānāti, na kusalo hotīti sambandho. <hi rend="bold">Santikāvacaroyevā</hi>ti ācariyupajjhāyānaṃ samīpe avacārova. <hi rend="bold">Assā</hi>ti sāmaṇerassa. <hi rend="bold">Kappiyākappiya</hi>nti dasasikkhāpadavinimuttaṃ kappiyaṃ parāmāsādiñca akappiyaṃ aparāmāsādiñca. <hi rend="bold">Tenāpī</hi>ti sāmaṇerenāpi. <hi rend="bold">Nāsanaṅgānī</hi>ti liṅganāsanaaṅgāni. <hi rend="bold">Sādhukaṃ sikkhitabba</hi>nti sādhukaṃ asikkhantassa liṅganāsanañca daṇḍakammanāsanañca hotīti adhippāyo.</p>

<p rend="subhead">10. Dutiyamārakathā</p>

<p rend="bodytext" n="35"><hi rend="paranum">35</hi><hi rend="dot">.</hi><hi rend="bold">Mayha</hi>ntipadassa ‘‘anuppattā sacchikatā’’tipadesu chaṭṭhīkattubhāvaṃ dassento āha ‘‘mayā khoti attho’’ti. ‘‘Atha vā’’tiādinā ‘‘mayha’’ntipadassa ‘‘yoniso manasikārā, yoniso sammappadhānā’’tipadesu sambandhabhāvaṃ dasseti. ‘‘Yoniso manasikārā, yoniso sammappadhānā’’ti ettha kāraṇatthe nissakkavacananti āha ‘‘tena hetunā’’ti. ‘‘Punā’’tiādinā ‘‘mayha’’ntipadaṃ ‘‘yoniso manasikārā, yoniso sammappadhānā’’tipadesu sāmyatthe sāmibhāvena yojetvā puna ‘‘anuppattā, sacchikatā’’ti padesu kattutthe sāmibhāvena vibhattivipallāso kātabboti dasseti.</p>

<p rend="subhead">11. Bhaddavaggiyakathā</p>

<p rend="bodytext" n="36"><hi rend="paranum">36</hi><hi rend="dot">.</hi> Bhaddaṃ rūpañca cittañca etesamatthīti <hi rend="bold">bhaddakā</hi>. Vaggabandhanaṃ <hi rend="bold">vaggo</hi> uttarapadalopena, vaggena carantīti <hi rend="bold">vaggiyā</hi>. Bhaddakā ca te vaggiyā cāti <hi rend="bold">bhaddavaggiyā</hi> kakāralopenāti atthaṃ dassento āha ‘‘bhaddavaggiyā’’tiādi. ‘‘Vokāro nipātamatto’’ti iminā tumhasaddassa ca yovacanassa ca kāriyabhāvaṃ nivatteti. <hi rend="bold">Hī</hi>ti saccaṃ. <hi rend="bold">Te</hi>ti bhaddavaggiyā. <hi rend="bold">Ida</hi>nti pañcasīlarakkhanaṃ. <hi rend="bold">Pubbakamma</hi>nti pubbe upacitaṃ kusalakammaṃ.</p>

<p rend="subhead">12. Uruvelapāṭihāriyakathā</p>

<p rend="bodytext" n="38"><hi rend="paranum">38</hi><hi rend="dot">.</hi><hi rend="bold">Pariyādiyeyya</hi>nti <pb ed="M" n="0.0211" /> ettha dādhātussa parīti ca āti ca upasaggavasena abhibhavanatthoti āha ‘‘abhibhaveyya’’nti.</p>

<p rend="bodytext" n="39"><hi rend="paranum">39</hi><hi rend="dot">.</hi><hi rend="bold">Pacchā</hi><pb ed="V" n="1.0185" /><hi rend="bold">pakkhittā</hi>ti saṅgītito paraṃ potthakārūḷhehi ṭhapitāti attho.</p>

<p rend="bodytext" n="44"><hi rend="paranum">44</hi><hi rend="dot">.</hi> ‘‘Evaṃ vadanto viya oṇato’’ti iminā ‘‘āharahattho’’tipadassa taddhitabhāvaṃ dasseti. Vitthiṇṇamukhattā mandaṃ hīnaṃ atimukhametāsanti vacanatthena aggikapālā <hi rend="bold">mandāmukhiyo</hi>ti vuccantīti āha ‘‘aggibhājanāni vuccantī’’ti.</p>

<p rend="bodytext" n="51"><hi rend="paranum">51</hi><hi rend="dot">.</hi> Yasmā yo nāgadamanakālo ciraṃ patati pavattati, tasmā so <hi rend="bold">cirapatiko</hi>ti vuccati, tasmā cirapatikā paṭṭhāya abhippasannāti yojanā. Iti imamatthaṃ dassento āha ‘‘cirakālato paṭṭhāyā’’ti.</p>

<p rend="bodytext" n="52"><hi rend="paranum">52</hi><hi rend="dot">.</hi><hi rend="bold">Sabbatthā</hi>ti sabbesu ‘‘jaṭāmissa’’ntiādipadesu. <hi rend="bold">Khārikāja</hi>nti ettha kamaṇḍaluādikā tāpasaparikkhārā khārīti vuccanti, khārisaṅkhātena bhārena pūrito kājo khārikājoti atthaṃ ekadesena dassento āha ‘‘khāribhāro’’ti.</p>

<p rend="subhead">13. Bimbisārasamāgamakathā</p>

<p rend="bodytext" n="55"><hi rend="paranum">55</hi><hi rend="dot">.</hi><hi rend="bold">Laṭṭhi</hi>saddo taruṇarukkhavācako ‘‘ambalaṭṭhikāya’’ntiādīsu (dī. ni. 1.2), idhāpi taruṇatālarukkho laṭṭhi nāmāti dassento āha ‘‘tāluyyāne’’ti. <hi rend="bold">Vaṭarukkhe</hi>ti nigrodharukkhe. Ettha ‘‘vaṭa’’iti iminā vaṭarukkho bahumūlattā suṭṭhuṃ patiṭṭhātīti atthena <hi rend="bold">suppatiṭṭho</hi> nāmāti dasseti. ‘‘Rukkhe’’iti iminā <hi rend="bold">cetiya</hi>saddo cetiyarukkhe vattatīti dasseti, devālayañca thūpañca nivatteti. <hi rend="bold">Tassā</hi>ti vaṭarukkhassa. <hi rend="bold">Eta</hi>nti ‘‘suppatiṭṭhe cetiye’’ti etaṃ nāmaṃ. Lokavohāravasena dasasahassasaṅkhāte saṅkhyāvisese nīharitvā yujjitabbanti <hi rend="bold">niyuta</hi>nti vacanatthena <pb ed="M" n="0.0212" /> dasasahassaṃ niyutaṃ nāmāti dassento āha ‘‘ekaniyutaṃ dasasahassānī’’ti. <hi rend="bold">‘‘Nahuta’’</hi>ntipi pāṭho, so ayutto nahutasaṅkhātena saṅkhyāvisesena missībhāvena pasaṅgattā. <hi rend="bold">Tesa</hi>nti dvādasaniyutānaṃ brāhmaṇagahapatikānaṃ.</p>

<p rend="bodytext">‘‘Kisasarīrattā’’ti iminā kiso ko attā etesanti <hi rend="bold">kisakā</hi>ti vacanatthaṃ dasseti. Kakāro hettha attavācako. ‘‘Ovādako’’ti iminā <hi rend="bold">ovadāno</hi>ti ettha yupaccayo kattutthoti dasseti. Gāthābandhattā akārassa dīgho. ‘‘Atha vā’’tiādinā kisako hutvā aññe ovadāno <pb ed="V" n="1.0186" /><hi rend="bold">kisakovadāno</hi>ti vacanatthaṃ dasseti. <hi rend="bold">Ida</hi>nti idaṃ atthajātaṃ, ayamattho vā. Tvaṃ pahāsīti sambandho. <hi rend="bold">Ta</hi>nti tuvaṃ. <hi rend="bold">Iti</hi> vuttaṃ hotīti yojanā.</p>

<p rend="bodytext"><hi rend="bold">Kāmitthiyo</hi>ti ekāralopavasena sandhīti āha ‘‘kāme itthiyo cā’’ti. <hi rend="bold">Upacīsū</hi>ti ettha kāmakhandhakilesaabhisaṅkhārasaṅkhātesu catūsu upadhīsu khandhupadhi adhippetoti āha ‘‘khandhupadhīsū’’ti.</p>

<p rend="bodytext"><hi rend="bold">Kocarahī</hi>ti ettha <hi rend="bold">ko</hi>saddo ‘‘ko te balaṃ mahārājā’’tiādīsu (jā. 2.22.1880) viya kvasaddatthoti āha ‘‘kvacarahī’’ti. Nipātoyevesa.</p>

<p rend="bodytext"><hi rend="bold">Pada</hi>saddassa caraṇapadādayo nivattetuṃ vuttaṃ ‘‘nibbānapada’’nti. ‘‘Santasabhāvatāyā’’tiādinā santo sabhāvo imassa padassāti <hi rend="bold">santaṃ</hi>. Natthi upadhayo etthāti <hi rend="bold">anupadhikaṃ</hi>. Natthi kiñcanametthāti <hi rend="bold">akiñcanaṃ</hi>. Tīsu bhavesu na sañjatīti <hi rend="bold">asattaṃ</hi>. Aññathā na bhavatīti <hi rend="bold">anaññathābhāvi</hi>. Aññena kenaci na netabbanti <hi rend="bold">anaññaneyya</hi>nti vacanatthaṃ dasseti. <hi rend="bold">Tenā</hi>ti ‘‘santa’’ntiādipadena. <hi rend="bold">Me</hi>ti mama, manoti sambandho. <hi rend="bold">Ettha</hi> devamanussaloke me mano rato nāmāti kiṃ vakkhāmi. <hi rend="bold">Iti</hi> imamatthaṃ dassetīti yojanā.</p>

<p rend="bodytext" n="56"><hi rend="paranum">56</hi><hi rend="dot">.</hi><hi rend="bold">Tañcā</hi>ti sāvakabhāvañca.</p>

<p rend="bodytext" n="57"><hi rend="paranum">57</hi><hi rend="dot">.</hi><hi rend="bold">Assāsakā</hi>ti ettha āpubbo sāsadhātu āpubba sisadhātunā sadiso, ‘‘me’’ti chaṭṭhīyogattā ṇvupaccayo ca bhāvatthoti <pb ed="M" n="0.0213" /> āha ‘‘āsisanā’’ti. ‘‘Patthanā’’ti iminā āpubbasisadhātuyā atthaṃ dasseti. <hi rend="bold">Assā</hi>ti bimbisārarañño. <hi rend="bold">Tatthā</hi>ti ratanattaye. <hi rend="bold">Nicchayagamanamevā</hi>ti ‘‘saraṇa’’itinicchayena jānanameva gato. <hi rend="bold">Attasanniyyātana</hi>nti attano attānaṃ ratanattaye sanniyyātanaṃ. Iminā attasanniyyātana, paṇipāta, tapparāyana, sissabhāvūpagamanasaṅkhātesu catūsu saraṇagamanesu (dī. ni. aṭṭha. 1.250; ma. ni. aṭṭha. 1.56; khu. pā. aṭṭha. 1.saraṇagamanagamakavibhāvanā) attasanniyyātanasaraṇagamanaṃ dīpeti. <hi rend="bold">Aya</hi>nti bimbisāro rājā. <hi rend="bold">Ta</hi>nti niyatasaraṇataṃ. <hi rend="bold">Paṇipātagamanañcā</hi>ti ettha <hi rend="bold">paṇī</hi>ti karo. Yathā hi pādapadasaddā dīgharassavasena hutvā caraṇaṃ vadanti, evaṃ pāṇipaṇisaddā karaṃ vadanti. Tasmā vuttaṃ ‘‘paṇīti karo’’ti. Patanaṃ <hi rend="bold">pāto,</hi> paṇino pāto <hi rend="bold">paṇipāto</hi>. Atthato añjalipaṇamananti vuttaṃ hoti. Tassa gamanañca gacchantoti attho. Iminā paṇipātasaraṇagamanaṃ <pb ed="V" n="1.0187" /> dīpeti. Casaddo ‘‘pākaṭa’’nti etthāpi yojetabbo. Pākaṭañca karontoti hi attho.</p>

<p rend="bodytext" n="58"><hi rend="paranum">58</hi><hi rend="dot">.</hi><hi rend="bold">Siṅgīnikkhasavaṇṇo</hi>ti ettha siṅgīsaṅkhāto nikkho siṅgīnikkho, tena samāno vaṇṇo etassāti siṅgīnikkhasavaṇṇoti vacanatthaṃ dassento āha ‘‘siṅgīsuvaṇṇanikkhena samānavaṇṇo’’ti. Tattha ‘‘suvaṇṇa’’itipadena nikkhasaddassa suvaṇṇatthaṃ dasseti, pañcasuvaṇṇādayo atthe nivatteti. ‘‘Samāna’’itipadena savaṇṇoti ettha sakāro samānasaddasseva kāriyoti dasseti. <hi rend="bold">Sabbesū</hi>ti akhilesu cakkhādiindriyesu. <hi rend="bold">Danto</hi>ti damito. Indriyasaṃvaroti vuttaṃ hoti. Tamevatthaṃ pākaṭaṃ karonto āha ‘‘bhagavato hī’’tiādi.</p>

<p rend="bodytext" n="59"><hi rend="paranum">59</hi><hi rend="dot">.</hi> Oṇīto pattato pāṇi yenāti <hi rend="bold">oṇītapattapāṇī</hi>ti vacanatthaṃ dassento āha ‘‘pattato cā’’tiādi. ‘‘Apanītapāṇi’’nti iminā oṇītasaddo apanītattho, pāṇisaddena ca sambandhitabboti dasseti. ‘‘Sallakkhetvā’’ti iminā ‘‘bhagavanta’’nti imaṃ kammaṃ ‘‘sallakkhetvā’’ti pāṭhasesena yojetabbanti dasseti. <hi rend="bold">Ekamanta</hi>nti ettha antasaddo samīpadesattho, koṭidesattho vā hoti <pb ed="M" n="0.0214" />, upayogavacanañca bhummatthe hotīti dassento āha ‘‘ekasmiṃ padese’’ti. Atthikapayoge karaṇassa sambhavato āha ‘‘buddhābhivādanagamanena vā dhammassavanagamanena vā’’ti. <hi rend="bold">Appākiṇṇa</hi>nti ettha appasaddo paṭisedhatthoti āha ‘‘anākiṇṇa’’nti. ‘‘Abbokiṇṇa’’ntipi pāṭho. <hi rend="bold">Appanigghosa</hi>nti ettha ‘‘appasadda’’ntipadena vacanasaddassa gahitattā iminā pārisesanayena nagaranigghosasaddoyeva gahetabboti āha ‘‘nagaranigghosasaddena appanigghosa’’nti. Tīsu pāṭhesu paṭhamena pāṭhena janassa vāto <hi rend="bold">janavāto,</hi> tena virahitaṃ <hi rend="bold">vijanavāta</hi>nti vikappaṃ dasseti. Dutiyena janassa vādo <hi rend="bold">janavādo,</hi> tena virahitaṃ <hi rend="bold">vijanavāda</hi>nti vikappaṃ dasseti. Tatiyena janassa pāto sañcaraṇaṃ <hi rend="bold">janapāto,</hi> tena virahitaṃ <hi rend="bold">vijanapāta</hi>nti vikappaṃ dasseti. Rahassaṃ karīyati etthāti <hi rend="bold">rāhasseyyakaṃ</hi>. Manussānaṃ rāhasseyyakaṃ <hi rend="bold">manussarāhasseyyaka</hi>nti vacanatthaṃ dasseti ‘‘manussāna’’ntiādinā.</p>

<p rend="subhead">14. Sāriputtamoggallāna pabbajjākathā</p>

<p rend="bodytext" n="60"><hi rend="paranum">60</hi><hi rend="dot">.</hi><hi rend="bold">‘‘Te</hi>ti sāriputtamoggallānā. Agamaṃsu kirāti yojanā. <hi rend="bold">Tatrā</hi>ti giraggasamajje. <hi rend="bold">Athā</hi>ti parivitakkanānantaraṃ. <hi rend="bold">Tassā</hi>ti sañcayassa. <hi rend="bold">Pāra</hi>nti paratīraṃ. <hi rend="bold">Etthā</hi>ti tumhākaṃ vāde. <hi rend="bold">Ida</hi>nti ayaṃ vādo ettakoyevāti attho. <hi rend="bold">Yo</hi>ti yo koci. Tvañca ahañca <pb ed="V" n="1.0188" /><hi rend="bold">amhe,</hi> tesu. Nāmatumhasaṅkhātesu hi tīsu saddesu ekasesena kattabbesu pacchimasseva ekaseso kātabbo. <hi rend="bold">Tenā</hi>ti katikakaraṇahetunā.</p>

<p rend="bodytext">Saṃkhepena vuttaṃ vitthārena dassento āha ‘‘idaṃ hī’’tiādi. <hi rend="bold">Atthīkehī</hi>ti amatena atthikehi. <hi rend="bold">Upaññātaṃ magga</hi>nti amatassa maggo upagantvā ñāto. Ñāto ceva upagato cāti saha upasaggena padaṃ parivattitvā atthaṃ kathento upasaggattho ca dhātuttho ca visuṃyeva hotīti ñāpeti. Atthikehi amhehi upaññātaṃ <pb ed="M" n="0.0215" /> nibbānaṃ maggaṃ magganto anubandheyyanti vā dassento āha ‘‘atha vā’’tiādi. Maggaphalapaccavekkhaṇañāṇehi upagantvā ñātabbanti <hi rend="bold">upaññātaṃ</hi> nibbānaṃ. <hi rend="bold">Maggadhāthuyā</hi> anvesanatthaṃ dassento āha ‘‘pariyesanto’’ti.</p>

<p rend="bodytext">Sāriputtopi pañhaṃ pucchīti sambandho. <hi rend="bold">Kamaṇḍaluto</hi>ti kuṇḍikato. Attano ca paresañca akathanena antare vivaraṃ paṭisandahatīti <hi rend="bold">paṭisandhāro,</hi> taṃ. <hi rend="bold">Etthā</hi>ti ‘‘na tyāhaṃ sakkomī’’tipade. Adhippāyo evaṃ veditabboti yojanā. <hi rend="bold">Ettaka</hi>nti ettakaṃ pañhaṃ. <hi rend="bold">Imassā</hi>ti paribbājakassa. <hi rend="bold">Avisayabhāva</hi>nti attano avisayabhāvaṃ.</p>

<p rend="bodytext">Hetuṃ paṭicca bhavantīti <hi rend="bold">hetuppabhavā</hi>ti vacanatthena pañcakkhandhā hetuppabhavā nāmāti dassento āha ‘‘hetuppabhavā nāma pañcakkhandhā’’ti. <hi rend="bold">Tenā</hi>ti ‘‘ye dhammā hetuppabhavā’’ti padena. <hi rend="bold">Assā</hi>ti sāriputtaparibbājakassa. ‘‘Tesaṃ hetu nāma samudayasacca’’nti iminā hinoti etasmā phalanti <hi rend="bold">hetū</hi>ti vacanatthena samudayasaccaṃ hetu nāmāti dasseti. <hi rend="bold">Tañcā</hi>ti samudayasaccañca. <hi rend="bold">Tesa</hi>nti ettha tasaddassa visayaṃ dassetuṃ vuttaṃ ‘‘ubhinnampi saccāna’’nti. Apavattivasena nirujjhati etthāti <hi rend="bold">nirodho. Tañcā</hi>ti nirodhañca. <hi rend="bold">Tenā</hi>ti ‘‘tesañca yo nirodho’’tipadena. <hi rend="bold">Assā</hi>ti sāriputtaparibbājakassa. <hi rend="bold">Etthā</hi>ti imissaṃ gāthāyaṃ, catūsu saccesu vā. <hi rend="bold">Nayato</hi>ti nānantarikanayato, avinābhāvanayato vā, nettidesanāhāranayato vā. Tamevatthaṃ pākaṭaṃ karonto āha ‘‘nirodhe hī’’tiādi. Ekadesasarūpekasesanayena vā maggasaccaṃ gahetabbanti dassento āha ‘‘atha vā’’tiādi. Nirodho ca nirodhūpāyo ca <hi rend="bold">nirodho</hi>ti ekadesasarūpekaseso kātabbo. <hi rend="bold">Tesañcā</hi>ti ettha avuttasampiṇḍanatthena casaddena maggasaccaṃ gahetabbantipi vadanti. Ayaṃ nayo aṭṭhakathāyaṃ na vutto. <hi rend="bold">Tamevattha</hi>nti catusaccasaṅkhātaṃ tamevatthaṃ. <hi rend="bold">Paṭipādento</hi>ti nigamento.</p>

<p rend="bodytext">‘‘Sacepī’’ti <pb ed="M" n="0.0216" /> iminā <hi rend="bold">yadī</hi>ti padassatthaṃ vaṇṇeti. ‘‘Ettakamevā’’ti iminā <hi rend="bold">tāvadevā</hi>ti padassatthaṃ <pb ed="V" n="1.0189" /> vaṇṇeti. ‘‘Ito uttari natthī’’ti iminā evakārassa phalaṃ dasseti. <hi rend="bold">Ito</hi>ti sotāpattiphalato. <hi rend="bold">‘‘Idaṃ…pe… pattabba’’</hi>nti iminā ‘‘ettakamevā’’ti padassa atthasarūpaṃ dasseti. ‘‘Eso eva dhammo’’ti iminā ‘‘eseva dhammo’’tipadassa atthaṃ vaṇṇeti. <hi rend="bold">Paccabyatthā</hi>ti patiavapubbo idhātu paṭividdhatthoti āha ‘‘paṭividdhatthā’’ti. <hi rend="bold">Tumhehī</hi>ti assajittheraṃ sandhāyāha. Iminā ‘‘paccabyatthā’’ti ettha hiyyattanīparassapadamajjhimapurisabahuvacanatthavibhattiṃ dīpeti. <hi rend="bold">Kappanahutehī</hi>ti kappānaṃ nahutehi, koṭipakoṭisatasahassānaṃ satehi nahutehīti attho. <hi rend="bold">Abbhatīta</hi>nti abhiatītaṃ. Amhehi adiṭṭhameva hutvā atikkamāpitanti attho.</p>

<p rend="bodytext" n="62"><hi rend="paranum">62</hi><hi rend="dot">.</hi> Ārammaṇabhūtassa nibbānassa gambhīrattā ārammaṇikabhūtaṃ ñāṇampi gambhīramevādhippetanti āha ‘‘gambhīrassa ca ñāṇassā’’ti. Yathā hi saṇhavatthassa sibbanatthāya saṇhasūci adhippetāti. Upadhīnaṃ sammā khayaṭṭhena nibbānaṃ <hi rend="bold">upadhisaṅkhayaṃ</hi> nāmāti āha ‘‘upadhisaṅkhayeti nibbāne’’ti. <hi rend="bold">Tadārammaṇāyā</hi>ti taṃnibbānārammaṇāya. <hi rend="bold">Vimuttiyā</hi>ti phalavimuttiyā. <hi rend="bold">Sāvakapāramīñāṇe</hi>ti aggasāvakapāramīñāṇe. <hi rend="bold">Tesū</hi>ti sāriputtamoggallānesu. Aḍḍhamāsena arahatte patiṭṭhitoti sambandho.</p>

<p rend="bodytext"><hi rend="bold">Atīte</hi>ti kappasatasahassādhike asaṅkhyeyyamatthake. <hi rend="bold">Tassā</hi>ti buddhassa santike aggasāvakabhāvaṃ patthesīti yojanā. <hi rend="bold">Assame</hi>ti munīnaṃ ṭhāne. Tañhi ā kodhaṃ, ā bhuso vā rāgādayo samenti etthāti <hi rend="bold">assamo</hi>ti vuccati, tasmiṃ. Patthayitvā ca pesesīti sambandho. <hi rend="bold">Tatthā</hi>ti nīluppalamaṇḍape. <hi rend="bold">Tesū</hi>ti tāpasaseṭṭhīsu.</p>

<p rend="bodytext" n="63"><hi rend="paranum">63</hi><hi rend="dot">.</hi><hi rend="bold">Yesa</hi>nti kulānaṃ. ‘‘Vidhavabhāvāyā’’ti iminā vidhavāya bhāvo <hi rend="bold">vedhabya</hi>nti vacanatthaṃ dasseti. <hi rend="bold">Vidhavā</hi>ti ca patisuññā. Sā hi dhavena vigatāti ‘‘vidhavā’’ti ca, vigato dhavo imissāti ‘‘vidhavā’’ti ca vuccati. <hi rend="bold">Ubhayenāpī</hi>ti puttapabbajjapatipabbajjasaṅkhātena duvidhenapi.</p>

<p rend="bodytext"><hi rend="bold">Sañcayānī</hi>ti <pb ed="M" n="0.0217" /> ettha nissayūpacārena nissaye nissitūpacāro hotīti āha ‘‘sañcayassa antevāsikānī’’ti. Atha vā ṇapaccayo tassedamatthe hotīti āha ‘‘sañcayassa antevāsikānī’’ti. <hi rend="bold">‘‘Magadhāna’’</hi>nti bahuvacanavasena vuttattā janapadassa nāmanti āha ‘‘magadhānaṃ janapadassā’’ti. <hi rend="bold">Giribbaja</hi>nti ettha vajo viyāti <hi rend="bold">vajo,</hi> giri. Vajasadiso giri etthāti <pb ed="V" n="1.0190" /> giribbajaṃ padaheṭṭhupariyavasena, nagaraṃ. ‘‘Mahāvīriyavanto’’ti iminā mahanto vīro etesaṃ tathāgatānanti <hi rend="bold">mahāvīrā</hi>ti vacanatthaṃ dasseti. <hi rend="bold">Dhammena nayamānānaṃ kā usūyā vijānata</hi>nti ettha kaccāyananayena (kaccāyane 277 sutte) usūyapayoge sampadānaṃ hotīti āsaṅkā bhaveyyāti āha ‘‘bhummatthe sāmivacanaṃ, upayogatthe vā’’ti. <hi rend="bold">Vijānantāna</hi>nti vijānantesu tathāgatesu, vijānante vā.</p>

<p rend="subhead">15. Upajjhāyavattakathā</p>

<p rend="bodytext" n="64"><hi rend="paranum">64</hi><hi rend="dot">.</hi><hi rend="bold">Anupajjhāyakā</hi>ti ettha vajjāvajjaṃ upagantvā jhāyatīti <hi rend="bold">upajjhāyo,</hi> so natthi etesanti <hi rend="bold">anupajjhāyakā</hi>ti atthaṃ dassento āha ‘‘vajjāvajja’’ntiādi. ‘‘Piṇḍāya caraṇakapatta’’nti iminā piṇḍāya uddissa, uṭṭhahitvā vā tiṭṭhati anenāti <hi rend="bold">uttiṭṭho,</hi> soyeva patto <hi rend="bold">uttiṭṭhapatto</hi>ti atthaṃ dasseti. ‘‘Uttiṭṭhe na pamajjeyyā’’tiādīsu (dha. pa. 168) pana piṇḍāya caraṇaṃ ‘‘uttiṭṭha’’nti vuccati. Tasmā tattha piṇḍāya uddissa, uṭṭhahitvā vā tiṭṭhanaṃ <hi rend="bold">uttiṭṭha</hi>nti vacanattho kātabbo. ‘‘Piṇḍāya caraṇapatta’’nti idaṃ vacanaṃ ‘‘tasmiñhi manussā ucchiṭṭhasaññino’’tipadaṃ laṅghitvā ‘‘tasmā uttiṭṭhapattanti vutta’’ntipadena yojetabbaṃ, tasmā piṇḍāya caraṇakapattattā uttiṭṭhapattanti vuttanti vuttaṃ hoti. Tasmiṃ manussā kiṃsaññinoti āha ‘‘tasmiñhi manussā ucchiṭṭhasaññino’’ti. Tasmiñhi tasmiṃ eva uttiṭṭhapatte pabbajitānaṃ paribhogabhāvena manussehi avasajjitabbattā, avachaḍḍetabbattā vā manussā ucchiṭṭhasaññino hontīti yojanā. Pabbajitānaṃ piṇḍāya caraṇakapattattā uttiṭṭhapattanti vuttaṃ, manussānaṃ pana avasajjitapattattā ucchiṭṭhapattanti vuttanti adhippāyo. Uttiṭṭha pattantipadaṃ vākyameva, na samāsotipi dassento āha ‘‘atha <pb ed="M" n="0.0218" /> vā’’tiādi. ‘‘Uṭṭhahitvā’’ti iminā uttiṭṭhāti ettha tvālopoti dasseti. ‘‘Gahetu’’nti iminā pāṭhasesaṃ dasseti. <hi rend="bold">Gehasitapemavasenā</hi>ti gehe nissitapemavasena, mettāpubbaṅgamapemavasenāti attho. Sagāravā hutvā sappatissā hutvā viharantāti atthaṃ dassento āha ‘‘upaṭṭhapetvā’’ti. ‘‘Sabhāgajīvikā’’ti iminā <hi rend="bold">sabhāgavuttikā</hi>ti ettha vuttisaddo jīvikatthoyeva, na vivaraṇādyatthoti dasseti. Upajjhāyabhāvaṃ sampaṭicchati etehīti <hi rend="bold">upajjhāyabhāvasampaṭicchanāni,</hi> tāniyeva vevacanāni <hi rend="bold">upajjhāyabhāvasampaṭicchanavevacanāni. Tikkhattu</hi>nti ukkaṭṭhavasena vuttaṃ, sakimpi vaṭṭatiyeva. Padassa vasena viññāpetīti sambandho. <hi rend="bold">Hī</hi>ti saccaṃ. <hi rend="bold">Etthā</hi>ti upajjhāyagahaṇaṭṭhāne. Yadidaṃ vācāya vā sāvanaṃ, yadidaṃ kāyena vā atthaviññāpanaṃ atthi, idameva sāvanaatthaviññāpanameva upajjhāyagahaṇanti yojanā. <hi rend="bold">Sādhūti sampaṭicchana</hi>nti upajjhāyena <pb ed="V" n="1.0191" /> pañcasu padesu yasmiṃ kismiṃci vutte saddhivihārikassa ‘‘sādhū’’ti sampaṭicchanaṃ. <hi rend="bold">Ta</hi>nti kesañci vacanaṃ. <hi rend="bold">Hī</hi>ti saccaṃ, yasmā vā. <hi rend="bold">Etthā</hi>ti upajjhāyagahaṇe. ‘‘Na sampaṭicchanaṃ aṅga’’nti iminā āyācanadānāniyeva aṅgāni nāmāti dasseti. Saddhivihārikenāpi ñātunti sambandho. <hi rend="bold">Iminā padenā</hi>ti ‘‘sādhū’’ti iminā padena.</p>

<p rend="bodytext"><hi rend="bold">Tatrāyaṃ sammāvattanā</hi>ti ettha tasaddassa visayaṃ dassetuṃ vuttaṃ ‘‘yaṃ vuttaṃ sammā vattitabba’’nti. Iminā kiriyāvisayabhāvameva dīpeti, na dabbavisayabhāvaṃ. <hi rend="bold">Aya</hi>nti vuccamānā. <hi rend="bold">Assā</hi>ti saddhivihārikassa. <hi rend="bold">Dhotapādapariharaṇatthāyā</hi>ti dhotassa pādassa paṃsumakkhanādīnaṃ pariharaṇatthāya. <hi rend="bold">Tā</hi>ti upāhanāyo. <hi rend="bold">Kālassevā</hi>ti paccūsakālatoyeva, nissakkatthe cetaṃ sāmivacanaṃ. <hi rend="bold">Tato</hi>ti tehi tīhi dantakaṭṭhehi, vibhattaapādānametaṃ. Tesu vā tīsu dantakaṭṭhesu. <hi rend="bold">Ya</hi>nti yaṃ dantakaṭṭhaṃ. <hi rend="bold">Athā</hi>ti tasmiṃ gahaṇe.</p>

<p rend="bodytext"><hi rend="bold">Tato</hi>ti sītuṇhodakehi, sītuṇhodakesu vā. <hi rend="bold">Vaḷañjetī</hi>ti paribhuñjati. <hi rend="bold">Udaka</hi>nti mukhadhovanodakaṃ. ‘‘Vaccakuṭito’’ti iminā passāvakuṭīpi <pb ed="M" n="0.0219" /> gahetabbā. <hi rend="bold">Eva</hi>nti sammajjiyamāne. <hi rend="bold">Asuñña</hi>nti janasaddato atucchaṃ. <hi rend="bold">Āsana</hi>nti therassa āsanaṃ. <hi rend="bold">Tasmi</hi>nti āsane. Nisinnassa therassa vattaṃ kātabbanti sambandho. Uklāpo asmiṃ dese atthīti <hi rend="bold">uklāpo</hi>ti atthaṃ dassento āha ‘‘kenaci kacavarena saṃkiṇṇo’’ti. Ettha ca saṅkāro ucchiṭṭho kalāpo samūho <hi rend="bold">uklāpo</hi>ti vacanatthena uklāpoti vuccati. Kacīyati bandhīyati asmiṃ deseti <hi rend="bold">kaco,</hi> so varīyati icchīyati anenāti <hi rend="bold">kacavaro</hi>ti vacanatthena kacavaroti vuccati. <hi rend="bold">Hatthenapī</hi>ti ettha pisaddo pilotikenapītiādiṃ saṅgaṇhāti.</p>

<p rend="bodytext"><hi rend="bold">Ekato katvā</hi>ti ekato samānapaṭalaṃ katvā. Kasmā saṅghāṭīti āha ‘‘sabbaṃ hī’’tiādi. ‘‘Saṅghaṭitattā’’ti iminā saṃharitabbāti <hi rend="bold">saṅghāṭī</hi>ti vacanatthaṃ dasseti. Nivattitvā olokentaṃ upajjhāyaṃ saṃpāpuṇātīti yojanā. Ekena vā padavītihārenāti sambandho. Pattoyeva uṇhabhārikesu pariyāpannoti <hi rend="bold">pattapariyāpanno,</hi> patte pariyāpanno yāguādiko <hi rend="bold">pattapariyāpanno</hi>tipi yujjatiyeva. <hi rend="bold">Bhikkhācāre</hi>ti bhikkhācāraṭṭhāne. Yāguyā vā laddhāyāti sambandho. <hi rend="bold">Tassā</hi>ti upajjhāyassa. <hi rend="bold">So patto</hi>ti uṇhādīsu pariyāpanno so patto. <hi rend="bold">Aññatra vā</hi>ti ārāmādīsu vā. <hi rend="bold">Tassā</hi>ti upajjhāyassa. Vacane aniṭṭhiteti sambandho. <hi rend="bold">Ito paṭṭhāyā</hi>ti ‘‘na upajjhāyassa bhaṇamānassā’’ti ettha vuttanakārato paṭṭhāya. Iminā heṭṭhā vuttesu ‘‘nātidūre gantabba’’ntiādīsu nakārapaṭisiddhesu āpatti natthīti dasseti. <hi rend="bold">Yattha katthacī</hi>ti ‘‘na <pb ed="V" n="1.0192" /> ca uṇhe cīvaraṃ nidahitabba’’ntiādīsu yesu kesuci. <hi rend="bold">Aya</hi>nti dukkaṭāpatti. <hi rend="bold">Hī</hi>ti saccaṃ. <hi rend="bold">Āpattisāmantā</hi>ti ettha āpattiyā sāmantā āpattisāmantāti atthaṃ dassento āha ‘‘āpattiyā āsanna’’nti. ‘‘Āsanna’’nti iminā <hi rend="bold">sāmantā</hi>saddassa āsannavevacanatañca upayogatthe nissakkavacanatañca dasseti. Īdisaṃ vacanaṃ bhante vattuṃ vaṭṭati nāmāti yojanā.</p>

<p rend="bodytext"><hi rend="bold">Gāmato</hi><pb ed="M" n="0.0220" /><hi rend="bold">paṭhamatara</hi>nti gāmato upajjhāyassa paṭhamataraṃ. <hi rend="bold">Tenevā</hi>ti upajjhāyeneva. Nivattantena saddhivihārikenāti sambandho. ‘‘Tinta’’nti vatvā tamevatthaṃ dassetuṃ vuttaṃ ‘‘sedaggahita’’nti. Iminā sedena sīdatīti <hi rend="bold">sinna</hi>nti atthaṃ dasseti. ‘‘Atirekaṃ katvā’’ti iminā <hi rend="bold">ussāretvā</hi>tipadassa adhippāyatthaṃ dasseti, uddhaṃ uddhaṃ sāretvāti vuttaṃ hoti. Pacchimavākyassa pubbavākyakāraṇabhāvaṃ dassetuṃ vuttaṃ ‘‘kiṃ kāraṇā’’ti. Majjhe bhaṅgassa dosaṃ āvikaronto āha ‘‘samaṃ katvā’’tiādi. <hi rend="bold">Tato</hi>ti samaṃ katvā saṃharaṇato, niccaṃ bhijjamānanti sambandho. Majjhe bhaṅgato vā, dubbalanti sambandho. <hi rend="bold">Eta</hi>nti ‘‘caturaṅgulaṃ kaṇṇaṃ ussāretvā’’ti etaṃ vacanaṃ. <hi rend="bold">Yathā</hi>ti yenākārena saṃhariyamāneti sambandho. Cīvarabhogassa oro anto <hi rend="bold">obhogo</hi>ti atthaṃ dassento āha ‘‘kāyabandhana’’ntiādi.</p>

<p rend="bodytext"><hi rend="bold">Yo</hi>ti upajjhāyo. ‘‘Gāmeyevā’’ti vatvā tamevatthaṃ dassetuṃ vuttaṃ ‘‘antaraghare vā paṭikkamane vā’’ti. <hi rend="bold">Paṭikkamane vā</hi>ti bhojanasālāyaṃ vā. <hi rend="bold">Tassā</hi>ti upajjhāyassa. Laddhā bhikkhā yenāti <hi rend="bold">laddhabhikkho,</hi> tassa vā. Piṇḍapāto hotīti yojanā. <hi rend="bold">Tassā</hi>ti upajjhāyassa. Piṇḍapāto na hotīti sambandho. <hi rend="bold">Attanā laddhopī</hi>ti pisaddo upajjhāyena laddhopīti atthaṃ sampiṇḍeti. <hi rend="bold">Āhariyatū</hi>ti ettha tuvibhatti pucchāyaṃ hoti, āhariyatu kinti attho. <hi rend="bold">Kālo</hi>ti bhojanakālo. Bhuñjitthāti <hi rend="bold">bhutto,</hi> tasmiṃ satīti sambandho. <hi rend="bold">Upakaṭṭho</hi>ti majjhanhikassa āsanno.</p>

<p rend="bodytext"><hi rend="bold">Anantarahitāyā</hi>ti ettha antaradhāyatīti <hi rend="bold">antarahito,</hi> taṭṭikacammakhaṇḍādi, natthi antarahito etasmiṃ pattabhūmīnamantareti <hi rend="bold">anantarahito</hi>ti atthaṃ dassento āha ‘‘anatthatāyā’’ti. Kāḷavaṇṇakatā vā sudhābaddhā vā nirajamattikā hotīti yojanā. <hi rend="bold">Ta</hi>nti pattaṃ. <hi rend="bold">Dhotavālikāyapī</hi>ti suddhavālikāyapi. <hi rend="bold">Tatthā</hi>ti paṃsurajasakkharādīsu. Puna <hi rend="bold">tatthā</hi>ti paṇṇādhārakesu. Idaṃ vacanaṃ vuttanti sambandho. <hi rend="bold">Abhimukhenā</hi>ti attano abhimukhena. <hi rend="bold">Saṇika</hi>nti sinnaṃ <pb ed="M" n="0.0221" />. <hi rend="bold">Ante panā</hi>ti cīvarassa koṭiyaṃ pana. Nikkhipantassa saddhivihārikassa cīvarassa bhogoti yojanā.</p>

<p rend="bodytext"><hi rend="bold">Cuṇṇaṃ</hi><pb ed="V" n="1.0193" /><hi rend="bold">sannetabba</hi>nti ettha cuṇṇasamodhānena netabbanti atthaṃ dassento āha ‘‘piṇḍi kātabbā’’ti. ‘‘Ekasmiṃ niddhūme ṭhāne’’ti iminā <hi rend="bold">ekamanta</hi>nti ettha ekasmiṃ ante ṭhāneti atthaṃ dasseti. <hi rend="bold">Jantāghare</hi>ti aggisālāyaṃ. Sā hi jalati dibbati aggi etthāti <hi rend="bold">jantā,</hi> janeti sarīrasedametthāti vā <hi rend="bold">jantā,</hi> sā eva gharaṃ jantāgharanti vuccati, tasmiṃ. Paripūjāvasena karīyatīti <hi rend="bold">parikamma</hi>nti atthena aṅgāradānādikaṃ parikammaṃ nāmāti dassento āha ‘‘parikammaṃ nāmā’’tiādi.</p>

<p rend="bodytext">‘‘Na kenaci gelaññenā’’tiādinā ussahanassa kāraṇaṃ dasseti. <hi rend="bold">Hī</hi>ti saccaṃ. Agilānena saṭṭhivassena saddhivihārikenāpi kātabbanti yojanā. <hi rend="bold">Anādarenā</hi>ti vattakaraṇassa anādarena. <hi rend="bold">Nakārapaṭisaṃyuttesū</hi>ti paṭisedhavācakena nakārena paṭisaṃyuttesu. <hi rend="bold">Padesū</hi>ti ‘‘na upajjhāyassa bhaṇamānassa antarantarā kathā opātetabbā’’tiādīsu vākyesu. <hi rend="bold">Bhūmiya</hi>nti upalakkhaṇavasena vuttaṃ bhittiyampi apaṭighaṃsitabbattā. ‘‘Piṭhasaṅghāṭañcā’’ti iminā <hi rend="bold">kavāṭapīḷa</hi>nti ettha pīṭhasaddena piṭhasaṅghāṭaṃ vuccati uttarapadalopavasena vā ekadesavohāravasena vāti dasseti. ‘‘Acchupantenā’’ti iminā appaṭighaṃsantenāti ettha ghaṃsadhātuyā atthaṃ dasseti. Sammā tāyati attānañca parañca anenāti <hi rend="bold">santānaṃ,</hi> tameva <hi rend="bold">santānaka</hi>nti atthena kīṭakulāvakamakkaṭakasuttādi santānakaṃ nāmāti dassento āha ‘‘santānaka’’ntiādi. <hi rend="bold">Ullokato</hi>ti vitānato. Tañhi uddhaṃ lucīyate bandhīyateti ullokanti vuccati, cakārassa kakāramakatvā ‘‘ulloca’’ntipi vuccati. Tosaddena ākārassa smāvacanassa kāriyabhāvaṃ dasseti. <hi rend="bold">Apaharitabba</hi>nti apanetabbaṃ. <hi rend="bold">‘‘Avaharitabba’’</hi>ntipi pāṭho, heṭṭhā haritabbaṃ pātetabbanti attho.</p>

<p rend="bodytext"><hi rend="bold">Ālokasandhibhāgā</hi>ti <pb ed="M" n="0.0222" /> ettha bhāgasaddassa dvandato parattā pubbapadesupi paccekaṃ yojetabboti āha ‘‘ālokasandhibhāgā ca kaṇṇabhāgā cā’’ti. Tassa atthaṃ dassento āha ‘‘antarabāhirā’’tiādi. ‘‘Vātapānakavāṭakānī’’ti iminā ālokasandhisaddassa vātapānakavāṭakapariyāyabhāvaṃ dasseti. ‘‘Koṇā’’ti iminā kaṇṇasaddassa koṇavevacanabhāvaṃ dasseti.</p>

<p rend="bodytext">‘‘Yathā paṭhama’’ntiādinā paṭhamapaññattameva paññapetabbaṃ, na aññathāti dasseti. Idaṃ patirūpaṃ paṭhamapaññattaṃ sandhāya vuttaṃ. Paṭhamapaññatte apatirūpe aññathāpi paññapetabbaṃ. <hi rend="bold">Etadatthamevā</hi>ti yathāpaññattaṃ paññapetabbassa atthāya eva. Sace paññattaṃ ahosi, evaṃ satīti yojanā. <hi rend="bold">Ida</hi>nti bhittiṃ mocetvā paññāpanaṃ. Kaṭesu kiḷañjesu sārattā uttamattā <hi rend="bold">kaṭasārako</hi>ti <pb ed="V" n="1.0194" /> vuccati. <hi rend="bold">Nivattetvā</hi>ti saṃharitvā. <hi rend="bold">Puratthimā</hi>ti ettha yakāralopena niddesoti āha ‘‘puratthimāyā’’ti.</p>

<p rend="bodytext"><hi rend="bold">Vūpakāsetabbo</hi>ti ettha kasadhātu gatyatthoti āha ‘‘aññattha netabbo’’ti. Upajjhāyaṃ gahetvā aññattha gantabboti attho. <hi rend="bold">Aññatthā</hi>ti aññaṃ ṭhānaṃ. <hi rend="bold">Vivecetabba</hi>nti ettha diṭṭhigatato upajjhāyaṃ vivecetabbanti dassento āha ‘‘vissajjāpetabba’’nti. ‘‘Añño vattabbo’’ti vatvā tassa ākāraṃ dasseti ‘‘thera’’ntiādinā. So so bhikkhu yācitabboti sambandho. <hi rend="bold">Aññena dāpetabbo</hi>ti attanā aññena bhikkhunā upajjhāyassa parivāso dāpetabboti attho. <hi rend="bold">Kinti nu kho</hi>ti kena eva upāyena dadeyya nukhoti attho. Itisaddo hi avadhāraṇattho. Aṭṭhakathāyapi imameva nayaṃ dasseti ‘‘kena nu kho upāyenā’’ti iminā. <hi rend="bold">Sabbatthā</hi>ti sabbesu ‘‘kinti nu kho paṭikasseyyā’’tiādivākyesu. Sattasu kammesu tividhassa ukkhepanīyakammassa garukattā vuttaṃ ‘‘ukkhepanīyaṃ akatvā’’ti. Tamevatthaṃ vitthārento āha ‘‘tena hī’’tiādi.</p>

<p rend="bodytext">Tena <pb ed="M" n="0.0223" /> saddhivihārikena yācitabbāti sambandho. <hi rend="bold">Sace karontiyevā</hi>ti bhikkhū sace kammaṃ karontiyeva. Puna <hi rend="bold">sace karontiyevā</hi>ti bhikkhū sace ukkhepanīyakammaṃ karontiyeva. <hi rend="bold">Athā</hi>ti tasmiṃ kamme kate. <hi rend="bold">Itī</hi>ti evaṃ yācanena. Nanti taṃ upajjhāyaṃ.</p>

<p rend="bodytext"><hi rend="bold">Samparivattaka</hi>nti ettha ‘‘piṇḍukkhepaka’’ntiādīsu (pāci. 620) viya samparivattakantipadaṃ kiriyāvisesanaṃ, kapaccayo ca vicchatthoti āha ‘‘samparivattetvā samparivattetvā’’ti. <hi rend="bold">Yadī</hi>ti yāva. Yadisaddo hi yāvapariyāyo, tena vuttaṃ ‘‘na tāva pakkamitabba’’nti. Yāva appamattakampi rajanaṃ galati, na tāva pakkamitabbanti yojanā. <hi rend="bold">Visabhāgapuggalenā</hi>ti visabhāgena puggalena karaṇabhūtena. <hi rend="bold">Na upajjhāyaṃ anāpucchā gāmo pavisitabbo</hi>ti ettha na aññeneva karaṇīyena pavisitabbo. Piṇḍāya pana pavisitabboti āsaṅkā bhaveyyāti āha ‘‘piṇḍāya vā’’tiādi. ‘‘Anāpucchitvā’’ti iminā <hi rend="bold">anāpucchā</hi>ti ettha ākāro tvāpaccayassa kāriyoti dasseti. <hi rend="bold">Bhikkhācāra</hi>nti bhikkhāya caraṇaṭṭhānaṃ, upajjhāyena gantabbanti yojanā. <hi rend="bold">Pariveṇa</hi>nti upajjhāyassa pariveṇaṃ. <hi rend="bold">Passatī</hi>ti upajjhāyaṃ passati.</p>

<p rend="bodytext"><hi rend="bold">Dassanatthāya vā</hi>ti asubhadassanatthāya vā. Imināpi vāsatthāya eva na gantabbanti āsaṅkaṃ <pb ed="V" n="1.0195" /> nivatteti. <hi rend="bold">Kamma</hi>nti pakkamanassa kāraṇaṃ kammaṃ. Ananujānanaṃ sandhāya vuttaṃ ‘‘yāvatatiya’’nti. <hi rend="bold">Ta</hi>nti upajjhāyaṃ. <hi rend="bold">Assā</hi>ti saddhivihārikassa. <hi rend="bold">‘‘Na sampajjatī’’</hi>ti iminā sace sampajjati, na pakkamitabbāti dasseti. <hi rend="bold">Kevala</hi>nti vinā uddesādisampajjanehi. Evarūpe upajjhāye nivārentepīti yojanā. ‘‘Gelaññato’’ti iminā vuṭṭhānasaddassa avadhiapekkhataṃ dasseti. <hi rend="bold">Assā</hi>ti upajjhāyassa. <hi rend="bold">Añño</hi>ti attanā añño. <hi rend="bold">Tassā</hi>ti aññassa bhikkhussa.</p>

<p rend="subhead">16. Saddhivihārikavattakathā</p>

<p rend="bodytext" n="67"><hi rend="paranum">67</hi><hi rend="dot">.</hi> Sammāvattanāyaṃ <pb ed="M" n="0.0224" /> vinicchayo evaṃ veditabboti yojanā. <hi rend="bold">Uddesādīhī</hi>ti ādisaddena paripucchādayo saṅgaṇhāti. Saṅgahasaddassa saṅkhepagahaṇesupi vuttito ‘‘anuggaho’’ti vuttaṃ. Atha vā sammukhā <hi rend="bold">saṅgaho</hi> ca parammukhā <hi rend="bold">anuggaho</hi> ca kātabbo. Āmisena vā saṅgaho, dhammena vā anuggaho. Diṭṭhadhammikatthāya vā saṅgaho, samparāyikatthāya vā anuggaho. Lokiyatthāya vā saṅgaho, lokuttaratthāya vā anuggaho kātabbo. <hi rend="bold">Tatthā</hi>ti yaṃ vuttaṃ ‘‘uddesena paripucchāya ovādena anusāsanīyā’’ti. Tattha uddisanaṃ <hi rend="bold">uddeso</hi>ti vacanatthena pāḷivācanā uddeso nāmāti dassento āha ‘‘uddesoti pāḷivācanā’’ti. ‘‘Pāḷiyā atthavaṇṇanā’’ti iminā punappunaṃ, samantato vā pāḷiyā atthassa pucchanaṃ <hi rend="bold">paripucchā</hi>ti atthaṃ dasseti. <hi rend="bold">Vatthusmi</hi>nti cārittavārittavatthusmiṃ. <hi rend="bold">Ida</hi>nti cārittaṃ. Puna <hi rend="bold">ida</hi>nti vārittaṃ. ‘‘Vacana’’nti iminā ovadanaṃ <hi rend="bold">ovādo</hi>ti vacanatthaṃ dasseti. Otiṇṇe vatthusmiṃ ‘‘idaṃ karohi, idaṃ mā karitthā’’ti vacanaṃ <hi rend="bold">anusāsanī</hi> nāmāti yojanā. ‘‘Punappunaṃ vacana’’nti iminā <hi rend="bold">anusāsanī</hi>ti ettha anusaddassa naupacchinnatthaṃ dasseti. ‘‘Sace upajjhāyassa patto hotī’’ti sāmaññato vuttepi na pakatipatto hoti, atha kho atirittapatto hotīti āha ‘‘atirekapatto’’ti. <hi rend="bold">Sabbatthā</hi>ti sabbesu ‘‘sace upajjhāyassa cīvaraṃ hotī’’tiādīsu padesu. <hi rend="bold">Aññopī</hi>ti pattacīvarehi aññopi. <hi rend="bold">Samaṇaparikkhāro</hi>ti chattupāhanādi samaṇaparikkhāro. <hi rend="bold">Idhā</hi>ti saddhivihārikavatte. <hi rend="bold">Nayenā</hi>ti ñāyena. <hi rend="bold">Uppajjamānaupāyapariyesana</hi>nti uppajjamānassa, uppajjamānatthāya vā upāyassa pariyesanaṃ. <hi rend="bold">Ito</hi>ti ‘‘kinti nu kho saddhivihārikassa parikkhāro uppajjiyethā’’ti pāḷito. <hi rend="bold">Cīvaraṃ rajantenā</hi>ti ettha rajantena upajjhāyenāti attho na daṭṭhabbo, saddhivihārikenāti attho evāti dassento āha ‘‘upajjhāyato upāyaṃ sutvā rajantenā’’ti. <hi rend="bold">Upajjhāyato upāya</hi>nti upajjhāyato laddhaṃ upāyaṃ.</p>

<p rend="subhead">Nasammāvattanādikathā</p>

<p rend="bodytext" n="68"><hi rend="paranum">68</hi><hi rend="dot">.</hi><hi rend="bold">Upajjhāyavatta</hi>nti <pb ed="V" n="1.0196" /><pb ed="M" n="0.0225" /> upajjhāyamhi vattitabbaṃ vattaṃ. <hi rend="bold">So</hi>ti saddhivihāriko. <hi rend="bold">Dukkaṭaṃ āpajjatī</hi>ti assa, so vā dukkaṭaṃ āpajjatīti yojanā. <hi rend="bold">Paṇāmetabbo</hi>ti ettha papubba namudhātu atthapakaraṇādivasena idha apasādanatthoti āha ‘‘apasādetabbo’’ti. <hi rend="bold">Adhimatta</hi>nti adhikappamāṇaṃ. <hi rend="bold">Gehasitapema</hi>nti mettāsinehaṃ. <hi rend="bold">Vuttapaṭipakkhanayenā</hi>ti kaṇhapakkhe vuttena paṭipakkhena nayena. <hi rend="bold">Alaṃ paṇāmetu</hi>nti ettha alaṃsaddassa arahatthapaṭikkhittesu dvīsu atthesu arahatthoti āha ‘‘yutto paṇāmetu’’nti.</p>

<p rend="bodytext"><hi rend="bold">Sātisāro hotī</hi>ti ettha pakatibhāvaṃ atikkamitvā saraṇaṃ pavattanaṃ <hi rend="bold">atisāro,</hi> doso. Saṃvijjati so etassāti <hi rend="bold">sātisāro</hi>ti dassento āha ‘‘sadoso hotī’’ti. Tassatthaṃ dassetuṃ vuttaṃ ‘‘āpattiṃ āpajjatī’’ti. <hi rend="bold">Āpatti</hi>nti dukkaṭāpattiṃ. <hi rend="bold">Ta</hi>nti vattaṃ.</p>

<p rend="bodytext"><hi rend="bold">Tesa</hi>nti saddhivihārikānaṃ. <hi rend="bold">Vatta</hi>nti bahukānaṃ saddhivihārikānaṃ vattaṃ. <hi rend="bold">Sādiyanaṃ vā…pe… bālo hotī</hi>ti ettha bālassa kāraṇaṃ dassetuṃ vuttaṃ ‘‘sādiyanaṃ vā asādiyanaṃ vā na jānātī’’ti. Sādiyanassa vā asādiyanassa vā ajānanattā bālo hotīti vuttaṃ hoti. Ajānanassa kāraṇaṃ dassetuṃ vuttaṃ ‘‘bālo hotī’’ti. Bālattā sādiyanaṃ vā asādiyanaṃ vā na jānātīti vuttaṃ hoti. <hi rend="bold">Tesū</hi>ti bahukesu saddhivihārikesu. <hi rend="bold">Tassā</hi>ti vattasampannabhikkhussa. <hi rend="bold">Tesa</hi>nti itaresaṃ saddhivihārikānaṃ.</p>

<p rend="subhead">Rādhabrāhmaṇavatthukathā</p>

<p rend="bodytext" n="69"><hi rend="paranum">69</hi><hi rend="dot">.</hi> Kiñcāpi āyasmā sāriputto jānātīti yojanā. Iminā ‘‘kiṃ nu kho ajānanto pucchī’’ti āsaṅkaṃ nivāreti. Bhagavā anuññātukāmo <pb ed="M" n="0.0226" /> hotīti sambandho. <hi rend="bold">Pana</hi>saddo garahattho, tathā jānantopīti attho. <hi rend="bold">Lahuka</hi>nti hetuantogadhavisesanaṃ. Lahukattā paṭikkhipitvāti vuttaṃ hoti. <hi rend="bold">Assā</hi>ti bhagavato, ajjhāsayanti sambandho. ‘‘Ajjhāsayaṃ viditvā’’tivacanassa yuttiṃ dassento āha ‘‘buddhānaṃ hī’’tiādi. <hi rend="bold">Hī</hi>ti saccaṃ. <hi rend="bold">Ayañcā</hi>ti sāriputtatthero ca. <hi rend="bold">Aggo</hi>ti koṭiukkaṃso. <hi rend="bold">Seṭṭho</hi>ti pavaro uttamo.</p>

<p rend="bodytext">‘‘Byattena bhikkhunā paṭibalenā’’ti ettha byattapaṭibalānaṃ visesaṃ dassetuṃ vuttaṃ ‘‘byatto nāmā’’tiādi. Tattha yassa sāṭṭhakathaṃ vinayapiṭakavācuggataṃ pavattati, ayaṃ <hi rend="bold">byatto</hi> nāmāti yojanā <pb ed="V" n="1.0197" />. <hi rend="bold">Tasmi</hi>nti vinayapiṭakaṃ vācuggatabhikkhumhi. <hi rend="bold">Yassā</hi>ti bhikkhuno. <hi rend="bold">Suggahita</hi>nti sāṭṭhakathāya suṭṭhu gahitaṃ. <hi rend="bold">Ayampī</hi>ti pisaddo purimabhikkhuṃ apekkhati. <hi rend="bold">Imasmiṃ atthe</hi>ti imasmiṃ vatthumhi, imasmiṃ visayeti attho. Byatirekānvayavasena <hi rend="bold">paṭibalaṃ</hi> dassento āha ‘‘yo panā’’tiādi. Yo pana na sakkotīti sambandho. Kasmāti āha ‘‘kāsasosasemhādinā vā’’tiādi. Tattha kāso ca soso ca semho ca, te ādayo yassa gelaññassāti <hi rend="bold">kāsasosasemhādi,</hi> ādisaddena eḷamūgādayo saṅgaṇhāti. Oṭṭho ca danto ca jivhā ca, tā ādayo yesaṃ tāluādīnanti <hi rend="bold">oṭṭhadantajivhādayo,</hi> tesaṃ. <hi rend="bold">Padabyañjanehī</hi>ti padaakkharehi. <hi rend="bold">Byañjana</hi>saddo hettha akkharavācako. <hi rend="bold">Hāpetī</hi>ti galattā hāpeti. <hi rend="bold">Aññathā vā vattabba</hi>nti aññena sithilādinā ākārena vā vattabbaṃ. <hi rend="bold">Aññathā vadatī</hi>ti aññena dhanitādiākārena vadati. <hi rend="bold">Tabbiparīto</hi>ti tassa apaṭibalassa viparīto bhikkhūti sambandho. <hi rend="bold">Tato</hi>ti jānāpetabbato. <hi rend="bold">Ya</hi>nti yaṃ ākāraṃ dhātukammametaṃ, <hi rend="bold">saṅgho</hi>ti kāritakammametaṃ. Idha kāritakammaṃ kito vadati.</p>

<p rend="bodytext" n="71"><hi rend="paranum">71</hi><hi rend="dot">.</hi><hi rend="bold">Upasampannasamanantarā</hi>ti ettha upasampannassa samanantarāti atthaṃ nivārento āha ‘‘upasampanno hutvāva samanantarā’’ti. Evasaddena cirakālaṃ <pb ed="M" n="0.0227" /> nivatteti. <hi rend="bold">Ullumpatū</hi>ti ettha upubbalupadhātuyā upasaggavasena vā atthātisayavasena vā dhātūnamanekatthattā idha upubbadharadhātuyā atthe vattatīti dassento āha <hi rend="bold">‘‘uddharatū’’</hi>ti. Uṭṭhāpetvā, ukkhipitvā vā dharatūti attho. Tamevatthaṃ dassento āha ‘‘akusalā’’tiādi. Tattha ‘‘akusalā vuṭṭhāpetvā’’ti iminā sahāvadhinā utyūpasaggassa atthaṃ dasseti. ‘‘Kusale patiṭṭhāpetū’’ti iminā sahādhārena dharadhātussa atthaṃ dasseti. Utyūpasaggassa ukkhipanatthaṃ dassento āha ‘‘sāmaṇerabhāvā vā uddharitvā’’ti. ‘‘Paṭiccā’’ti iminā <hi rend="bold">upādāyā</hi>ti ettha samīpe ādiyitvāti saddatthamagahetvā saṅketatthavasena pākaṭattā tassa saṅketatthaṃ dasseti, adhippāyatthaṃ dassetīti attho.</p>

<p rend="bodytext" n="73"><hi rend="paranum">73</hi><hi rend="dot">.</hi><hi rend="bold">Adhiṭṭhitā</hi>ti ettha adhi niccavasena ṭhāti pavattatīti adhiṭṭhitāti vacanatthaṃ dassento āha ‘‘niccappavattinī’’ti. Kasmā cattāro paccayā nissayāti vuttāti āha ‘‘yasmā’’tiādi. ‘‘Cattāro’’tiādinā cattāro paccaye nissāya attabhāvo seti pavattatīti <hi rend="bold">nissāyā</hi>ti avuttakammatthaṃ dasseti.</p>

<p rend="subhead">18. Ācariyavattakathā</p>

<p rend="bodytext" n="75"><hi rend="paranum">75</hi><hi rend="dot">.</hi><hi rend="bold">Kintāya</hi>nti <pb ed="V" n="1.0198" /> ettha ekāralopavasena sandhi hotīti āha ‘‘kiṃte aya’’nti. ‘‘Ovaditabboti’’iminā <hi rend="bold">ovadiyo</hi>ti ettha ṇyapaccayassa kammatthaṃ dasseti. <hi rend="bold">‘‘Tadatthāyā’’</hi>ti iminā ‘‘yadidaṃ gaṇabandhika’’nti uttaravākye yaṃsaddaṃ disvā pubbavākye taṃsaddaṃ ñāpeti, tassa bāhullassa atthāyāti attho.</p>

<p rend="bodytext" n="76"><hi rend="paranum">76</hi><hi rend="dot">.</hi><hi rend="bold">So</hi>ti pasūro paribbājako. <hi rend="bold">Tenā</hi>ti udāyittherena. <hi rend="bold">Sahadhammika</hi>nti saha dhammena kāraṇena. Byatto tāva pubbe vuttalakkhaṇo hotu, paṭibalo pana kathaṃ ñātabboti āha ‘‘yo panā’’tiādi <pb ed="M" n="0.0228" />. Yo pana sakkotīti sambandho. <hi rend="bold">Cā</hi>ti saccaṃ. <hi rend="bold">Eta</hi>nti paṭibalattaṃ, ‘‘pañcahi…pe… vinetu’’ntivacanaṃ vā.</p>

<p rend="bodytext" n="77"><hi rend="paranum">77</hi><hi rend="dot">.</hi><hi rend="bold">Titthiyapakkhasaṅkantesū</hi>ti titthiyasaṅkhātaṃ sāsanassa paṭipakkhaṃ saṅkamantesu. <hi rend="bold">Ācārasamācārasikkhāpanaka</hi>nti ativiya caritabbaṃ ābhisamācārikasīlaṃ sikkhāpanakaṃ. Iminā ācāraṃ sikkhāpetīti <hi rend="bold">ācariyo</hi>ti vacanatthaṃ dasseti. <hi rend="bold">Nāmamattamevā</hi>ti ‘‘ācariyo’’ti vā ‘‘antevāsiko’’ti vā nāmamattameva. <hi rend="bold">Nāna</hi>nti upajjhāyato vā saddhivihārikato vā nānaṃ.</p>

<p rend="subhead">20. Paṇāmanākhamāpanākathā</p>

<p rend="bodytext" n="80"><hi rend="paranum">80</hi><hi rend="dot">.</hi> Yaṃ lakkhaṇaṃ vuttanti sambandho. Nissayantevāsikena kātabbanti yojanā. <hi rend="bold">Pabbajjāupasampadādhammantevāsikehī</hi>ti pabbajjantevāsikena ca upasampadantevāsikena ca dhammantevāsikena ca. <hi rend="bold">Etesa</hi>nti pabbajjāupasampadādhammantevāsikānaṃ. <hi rend="bold">Etesū</hi>ti etesu tīsu antevāsikesu. <hi rend="bold">Ācariyassā</hi>ti pabbajjantevāsiko pabbajjācariyassa, upasampadantevāsiko upasampadācariyassāti attho. <hi rend="bold">Samīpe</hi>ti nissayācariyassa ca dhammācariyassa ca āsanne. <hi rend="bold">Tasmā</hi>ti yasmā antevāsikena ācariyamhi sammā vattitabbaṃ, tasmā. <hi rend="bold">Ācariyenāpī</hi>ti nissayapabbajjā upasampadā dhammācariyenāpi. Ovādācariyo tesu saṅgahaṃ gacchati. <hi rend="bold">Tesū</hi>ti catūsu antevāsikesu.</p>

<p rend="subhead">22. Nissayapaṭippassaddhikathā</p>

<p rend="subhead">Āṇattivinicchayo</p>

<p rend="bodytext" n="83"><hi rend="paranum">83</hi><hi rend="dot">.</hi> ‘‘Nissayapaṭipassaddhīsū’’ti <pb ed="V" n="1.0199" /> samūhādhāro. ‘‘Upajjhāyo pakkanto vātiādīsū’’ti avayavādhāro. ‘‘Vippavasitukāmo’’ti iminā nirālayabhāvaṃ dasseti. <hi rend="bold">Evaṃ gate</hi>ti evaṃ upajjhāye gateti yojanā. <hi rend="bold">Aññadāpī</hi>ti aññasmimpi kāle. Upajjhāyena pavāsitakāleti attho. <hi rend="bold">Ekasambhogaparibhogo</hi>ti attanā vā upajjhāyena vā eko paccayasambhogo ca dhammaparibhogo ca. <hi rend="bold">Ekadivasampī</hi>ti pisaddo <pb ed="M" n="0.0229" /> garahattho, dvihādikaṃ pana pagevāti attho. <hi rend="bold">Parihāro natthī</hi>ti āpattiparihāro natthi, āpattiyā pariharaṇaṃ apanayanaṃ natthīti adhippāyo. <hi rend="bold">Lajjī pesalo</hi>ti lajjī hutvā piyasīlo bhikkhūti sambandho. <hi rend="bold">Tadahevā</hi>ti tasmiṃ upajjhāyassa pakkantaahani eva. <hi rend="bold">Tathā</hi>ti yathā ‘‘upajjhāyo lahuṃ āgamissatī’’ti pucchati, tathā ‘‘ahaṃ lahuṃ āgamissāmī’’ti vuttanti attho. <hi rend="bold">Sace vadatī</hi>ti sace ācariyo vadatīti yojanā. <hi rend="bold">Assā</hi>ti bhikkhussa. <hi rend="bold">Sabhāgata</hi>nti lajjipesalabhāvaṃ.</p>

<p rend="bodytext"><hi rend="bold">Yāva āgamanā</hi>ti upajjhāyassa yāva āgamanā. <hi rend="bold">Na</hi>nti upajjhāyaṃ. ‘‘Vāsentiyevā’’tipade kāritakammaṃ. <hi rend="bold">Tatthā</hi>ti upajjhāyassa gataṭṭhāne. <hi rend="bold">Tenā</hi>ti upajjhāyena. <hi rend="bold">Pavattī</hi>ti pavattanaṃ. Nadīpūrena vā upaddutoti sambandho. Nadīpūrattā udakosakkanaṃ āgameti, corādīnaṃ upaddutattā sahāye pariyesati. <hi rend="bold">So</hi>ti upajjhāyo.</p>

<p rend="bodytext">‘‘Nissayapaṇāmanā’’ti iminā āṇāpanaṃ <hi rend="bold">āṇattī</hi>ti vacanatthena nissayapaṇāmanā āṇattīti vuccatīti dasseti. <hi rend="bold">Nissayapaṇāmanā</hi>ti nissayassa upajjhācariyassa paṇāmanā. Tasmā paṇāmito hotīti sambandho. ‘‘Āpucchītiādinā’’ti ettha ādisaddena ‘‘mā maṃ susānagamanaṃ āpucchī’’tiādayo saṅgaṇhāti. <hi rend="bold">Tenā</hi>ti saddhivihārikena. <hi rend="bold">Khamāpetabbo</hi>ti titikkhāpetabbo.</p>

<p rend="bodytext"><hi rend="bold">Tāvā</hi>ti mahātherehi, mahātherānaṃ vā paṭhamaṃ. <hi rend="bold">Aññatthā</hi>ti upajjhāyassa vihārato aññaṃ vihāraṃ. <hi rend="bold">Appevā</hi>ti api eva nāma khameyyāti yojanā. <hi rend="bold">Tatrevā</hi>ti aññattheva. <hi rend="bold">Dubbhikkhādidosenā</hi>ti ettha ādisaddena ñātiviyogādidoso gahetabbo. <hi rend="bold">Taṃyevā</hi>ti attanā vasitaṃ tameva ṭhānaṃ. <hi rend="bold">Aññassā</hi>ti upajjhāyato aññassa bhikkhussāti sambandho. Iminā upajjhāyena pariccattattā upajjhāyasamodhāne nissayapaṭippassaddhi natthīti dīpeti.</p>

<p rend="subhead">Samodhānavinicchayo</p>

<p rend="bodytext"><hi rend="bold">Āpucchitvā</hi>ti =00 <pb ed="M" n="0.0230" /> antevāsikaṃ āpucchitvā. <hi rend="bold">Tatrāpī</hi>ti ācariyantevāsikesupi. <hi rend="bold">Kadā</hi>ti kasmiṃ kāle. <hi rend="bold">Sāyanhe vā rattiṃvā</hi>ti ajja sāyanhe vā rattiṃ vā. <hi rend="bold">Taṃkhaṇeyevā</hi>ti tasmiṃ sampaṭicchanakkhaṇeyeva.</p>

<p rend="bodytext"><hi rend="bold">So cā</hi>ti antevāsiko ca. <hi rend="bold">Tato</hi>ti gāmato. <hi rend="bold">Sugato</hi>ti suṭṭhu gato, nissayo paṭippassambhatīti adhippāyo. <hi rend="bold">Athāpī</hi>ti puna ca paraṃ. Āpucchitvā pakkamane vinicchayaṃ dassetvā āpucchitvā pakkamane taṃ dassento āha ‘‘ācariyaṃ anāpucchā’’tiādi. <hi rend="bold">Upacārasīmātikkame</hi>ti upacārasīmāya atikkame sati, atikkamanahetu vāti yojanā. Ettha ca <hi rend="bold">upacārasīmā</hi> nāma parikkhittassa vihārassa parikkhepoyeva, aparikkhittassa parikkhepārahaṭṭhānaṃ.</p>

<p rend="bodytext"><hi rend="bold">Sāyanhe vā rattibhāge vā</hi>ti ajja sāyanhe vā rattibhāge vā. <hi rend="bold">Sve</hi>ti suve.</p>

<p rend="bodytext"><hi rend="bold">Bahisīma</hi>nti upacārasīmato bahi. <hi rend="bold">Tato</hi>ti bahisīmato. <hi rend="bold">Dvinnaṃ leḍḍupātāna</hi>nti antevāsikato dvinnaṃ leḍḍupātānaṃ. <hi rend="bold">Atikkamitvā</hi>ti upacārasīmato bahi antevāsikasaddhivihārikānaṃ vasanaṭṭhānato atikkamitvā.</p>

<p rend="bodytext"><hi rend="bold">Muccitukāmo</hi>ti antevāsikamhā muccitukāmo eva. <hi rend="bold">Paṇāmetī</hi>ti kāyavācāhi paṇāmeti. <hi rend="bold">Sālayo</hi>ti ācariye sāpekkho. ‘‘Nirālayo’’ti vatvā tassa atthaṃ dassetuṃ vuttaṃ ‘‘na dānī’’tiādi. <hi rend="bold">Evampī</hi>ti dhure nikkhittepi. Ubhinnaṃ dhuranikkhepe sati, dhuranikkhepahetu vā paṭippassambhatīti yojanā. Paṇāmitena paṭipajjitabbanti sambandho.</p>

<p rend="bodytext">Vuttamevatthaṃ vitthārento āha ‘‘sace hī’’tiādi. <hi rend="bold">Ācariya</hi>nti nissayācariyaṃ. Cetiyaṃ vā vandantaṃ upajjhāyanti sambandho, maggappaṭipannaṃ vā upajjhāyanti yojanā. <hi rend="bold">Dūrattā</hi>ti dūrabhāvato. <hi rend="bold">Uparipāsāde</hi>ti pāsādassa upari. <hi rend="bold">Ta</hi>nti upajjhāyaṃ. Nisinnaṃ upajjhāyanti sambandho.</p>

<p rend="bodytext">Savanavasena <pb ed="M" n="0.0231" /> samodhāne vinicchayo evaṃ veditabboti yojanā. Upajjhāyassa saddanti sambandho.</p>

<p rend="subhead">23. Upasampādetabbapañcakakathā</p>

<p rend="bodytext" n="84"><hi rend="paranum">84</hi><hi rend="dot">.</hi> Idāni =01 yaṃ lakkhaṇaṃ vuttanti sambandho. <hi rend="bold">Saṅkhepato</hi>ti aṅgāni anuddharitvā samāsato. <hi rend="bold">Tatthā</hi>ti yaṃ ‘‘pañcahi bhikkhave aṅgehi samannāgatena bhikkhunā’’tiādimāha, tattha. <hi rend="bold">Aguṇaṅgehī</hi>ti guṇavirahitehi aṅgehi. <hi rend="bold">So</hi>ti bhikkhu. <hi rend="bold">Na upasampādetabba</hi>nti ettha kammavācācariyena hutvā na upasampādetabbanti āsaṅkā bhaveyyāti āha ‘‘upajjhāyena hutvā na upasampādetabba’’nti. <hi rend="bold">Etthā</hi>ti etesu pañcakesu. <hi rend="bold">Ādīsū</hi>ti ettha pubbo nidassanattho itisaddo lopo hoti. Itiādīsūti hi attho. <hi rend="bold">Ayuttavasenā</hi>ti ananurūpavasena. <hi rend="bold">Yo</hi>ti bhikkhu. <hi rend="bold">Hī</hi>ti saccaṃ, yasmā vā. Pare ca samādapetunti sambandho. <hi rend="bold">Tatthā</hi>ti sīlakkhandhādike. <hi rend="bold">Pariharatī</hi>ti parisaṃ parissayato harati apaneti. <hi rend="bold">Tassā</hi>ti bhikkhuno. ‘‘Sīlādīhī’’tipadaṃ ‘‘parihāyatiyevā’’tipade apādānaṃ, ‘‘na vaḍḍhatī’’tipade karaṇaṃ. <hi rend="bold">Tasmā</hi>tiādi laddhaguṇaṃ. <hi rend="bold">Tenā</hi>ti bhikkhunā. Kasmā āpattiaṅgavasena na vuttanti āha ‘‘na hī’’tiādi. <hi rend="bold">Hī</hi>ti yasmā. <hi rend="bold">Tassevā</hi>ti khīṇāsavasseva. <hi rend="bold">Na vadeyyā</hi>ti khīṇāsavānaṃ anabhiratiyā anuppannattā na vadeyya. Yadi na khīṇāsavasseva upajjhāyācariyabhāvo anuññāto, atha kasmā khīṇāsavapañcako vuttoti āha ‘‘yasmā panā’’tiādi. Yasmā na parihāyatīti sambandho.</p>

<p rend="bodytext"><hi rend="bold">Antaggāhikāyā</hi>ti sassatucchedasaṅkhātaṃ antaṃ lāmakaṃ gaṇhāti, gaṇhāpetīti vā antaggāhikā, tāya. <hi rend="bold">Diṭṭhiyā</hi>ti micchādiṭṭhiyā. <hi rend="bold">Yattakaṃ suta</hi>nti bhikkhunovādakasikkhāpade (pāci. aṭṭha. 145-147) vuttaṃ yattakaṃ sutaṃ. <hi rend="bold">Tenā</hi>ti sutena ऋ. Yaṃ āpattādi tena jānitabbanti yojanā.</p>

<p rend="bodytext"><hi rend="bold">Āpattiṃ</hi><pb ed="M" n="0.0232" /><hi rend="bold">na jānātī</hi>ti ettha āpattiṃ āpannoti na jānātīti atthaṃ dassento āha ‘‘idaṃ nāmā’’tiādi. Tattha ‘‘āpanno’’ti iminā ‘‘āpatti’’ntipadaṃ ‘‘āpanno’’tipāṭhasesena yojetabbanti dasseti.</p>

<p rend="bodytext"><hi rend="bold">Ābhisamācārikāyā</hi>ti ettha ubhatovibhaṅgapariyāpannasīlato abhivisesena sammā caritabbanti <hi rend="bold">ābhisamācāraṃ,</hi> khandhakapariyāpannaṃ vattapaṭipattisīlaṃ, taṃ ārabbha paññattā <hi rend="bold">ābhisamācārikā,</hi> khandhakapariyāpannā sikkhā, tāya. <hi rend="bold">Ādibrahmacāriyakāyā</hi>ti ettha maggasaṅkhātassa brahmacariyassa ādi mariyādo ādibrahmacariyo, tasmiṃ pavattā ādibrahmacariyakā =02, ubhatovibhaṅgapariyāpannā sikkhā, tāya. <hi rend="bold">Sekkhapaṇṇattiya</hi>nti sikkhitabbaṭṭhena sikkhā, sā eva bhagavatā paññattattā sekkhapaṇṇatti. Atha vā sikkhanaṃ sikkhā, tāya sikkhanatthāya bhagavatā paññapīyatīti sekkhapaṇṇatti ubhatovibhaṅgapariyāpannasikkhāyeva, tassaṃ. <hi rend="bold">Abhidhamme</hi>ti ettha suttantapāḷito abhi atireko, abhivisiṭṭho vā dhammo abhidhammoti vutte nāmarūpaparicchedakaṃ abhidhammapiṭakanti āha ‘‘nāmarūpaparicchede’’ti. <hi rend="bold">Abhivinaye</hi>ti ettha abhibhavitvā kāyavācaṃ vinetīti abhivinayo, abhibhavitvā kāyavācaṃ vineti ettha, etenāti vā abhivinayoti vutte vinayapiṭakanti āha ‘‘sakale vinayapiṭake’’ti. <hi rend="bold">Sabbatthā</hi>ti sabbesu padesu, sabbesaṃ vā padānaṃ. Attho daṭṭhabboti yojanā. ‘‘Kāraṇenā’’ti ettha kāraṇasaddena <hi rend="bold">‘‘dhammato’’</hi>ti ettha dhammasaddassa sabhāvatthādayo nivāretvā kāraṇatthataṃ dīpeti, enasaddena topaccayassa visesanatthaṃ. <hi rend="bold">Itī</hi>ti evaṃ yathāvuttanayenāti attho. <hi rend="bold">Catutthe</hi>ti catutthapañcake. Catutthapañcakato tīṇi padāni, pañcamapañcakato dve padāni gahetvā pañcakaṃ katvā vuttaṃ ‘‘cattāro pañcakā’’ti. Aṭṭhasu pañcakesūti sambandho.</p>

<p rend="centre">Iti soḷasapañcakavinicchaye yojanā samattā.</p>

<p rend="subhead">24. Upasampādetabbachakkakathā</p>

<p rend="bodytext" n="85"><hi rend="paranum">85</hi><hi rend="dot">.</hi><hi rend="bold">Ta</hi>nti <pb ed="M" n="0.0233" /> ūnadasavassapadaṃ. <hi rend="bold">Sabbatthā</hi>ti sabbesu chakkesu. <hi rend="bold">Tatthā</hi>ti chakkesu. ‘‘Pātimokkhāni vitthārenā’’ti vuttattā vibhaṅgavasena gahetabbānīti āha ‘‘ubhatovibhaṅgavasena vuttānī’’ti. Mātikāvibhaṅgavasena suṭṭhu vibhajitabbānīti <hi rend="bold">suvibhattāni,</hi> vācuggatavasena sundarā pavatti etesanti <hi rend="bold">suppavattīni,</hi> suttato anubyañjanato suṭṭhu vinicchitabbānīti <hi rend="bold">suvinicchitabbānī</hi>ti atthaṃ dassento āha ‘‘mātikāvibhaṅgavasenā’’tiādi.</p>

<p rend="subhead">25. Aññatitthiyapubbavatthukathā</p>

<p rend="bodytext" n="86"><hi rend="paranum">86</hi><hi rend="dot">.</hi><hi rend="bold">Yo panā</hi>ti yo pana aññatitthiyapubbo. <hi rend="bold">Aññopī</hi>ti pasūrato aparopi. <hi rend="bold">Idhā</hi>ti imasmiṃ sāsane. <hi rend="bold">Tasmi</hi>nti aññatitthiyapubbe. <hi rend="bold">Tatthā</hi>ti ‘‘yo so bhikkhave aññopī’’tiādivacane. <hi rend="bold">Aya</hi>nti parivāso. <hi rend="bold">Naggaparibbājakassevā</hi>ti vatvā tassa bhedaṃ dassetuṃ vuttaṃ ‘‘ājīvakassa vā acelakassa vā’’ti. Tattha <hi rend="bold">ājīvako</hi> upari ekameva vatthaṃ upakacchake pavesetvā paridahati, heṭṭhā naggo. <hi rend="bold">Acelako</hi> pana sabbena sabbaṃ naggoyeva. <hi rend="bold">Sopī</hi>ti =03 naggaparibbājakopi. <hi rend="bold">Vālakambalādīna</hi>nti vālena kataṃ kambalaṃ, ādisaddena kesakambalādayo saṅgaṇhāti. <hi rend="bold">Assā</hi>ti paribbājakassa. <hi rend="bold">Aññassā</hi>ti naggaparibbājakato aparassa. <hi rend="bold">Paṇḍaraṅgādikassā</hi>ti paṇḍaraṃ setavatthaṃ aṅge sarīre etassatthīti <hi rend="bold">paṇḍaraṅgo,</hi> ādisaddena nīlaṅgādayo saṅgaṇhāti.</p>

<p rend="bodytext"><hi rend="bold">Eva</hi>nti iminā kesamassuoropanādinā. Pabbājentehi bhikkhūhīti sambandho. <hi rend="bold">Tasmi</hi>nti aññatitthiyapubbe, nisinneyevāti yojanā. Anādare cetaṃ bhummavacanaṃ. <hi rend="bold">Tassā</hi>ti aññatitthiyapubbassa. <hi rend="bold">Nayime</hi>ti na ime, bhikkhūti sambandho. <hi rend="bold">Ta</hi>nti aññatitthiyapubbaṃ.</p>

<p rend="bodytext" n="87"><hi rend="paranum">87</hi><hi rend="dot">.</hi> ‘‘Evaṃ kho…pe… anārādhako’’ti ayaṃ kathā mātikāti yojanā. <hi rend="bold">Assā</hi>ti aññatitthiyapubbassa. <hi rend="bold">Tassevā</hi>ti tassāyeva mātikāya. <hi rend="bold">Tatthā</hi>ti vibhaṅge. <hi rend="bold">Atikālenā</hi>ti ettha bhattakiccaṃ katvā vattakaraṇavelāyeva atikālo nāmāti dassento āha <pb ed="M" n="0.0234" /> ‘‘vattakaraṇavelāyamevā’’ti. Iminā bhummatthe karaṇavacanantipi dasseti. <hi rend="bold">Tatthevā</hi>ti kulagharesuyeva. <hi rend="bold">Aññadatthū</hi>ti ekaṃsena, ‘‘karonto’’ti iminā pāṭhasesaṃ dasseti. Evampi karonto aññatitthiyapubboti yojanā. ‘‘Sampādako’’ti iminā <hi rend="bold">anārādhako</hi>ti ettha ārādhasaddassa sādhanatthaṃ dasseti, tosanatthādayo nivatteti.</p>

<p rend="bodytext">Ajjhācāratthikā visanti pavisanti etthāti <hi rend="bold">vesiyā,</hi> sobhaṇarūpasaṅkhātaṃ vesaṃ dhāretīti vā <hi rend="bold">vesiyā</hi>. Tena vuttaṃ ‘‘sulabhajjhācārā’’tiādi. Āmisoyeva kiñjakkho appamattakaṭṭhenāti <hi rend="bold">āmisakiñjakkho,</hi> visesanaparapado. Atha vā āmiso ca tato añño kiñjakkho ca <hi rend="bold">āmisakiñjakkhaṃ,</hi> tassa sampadānaṃ <hi rend="bold">āmisakiñjakkhasampadānaṃ. Kiñjakkha</hi>saddo kesarasseva mukhyato vācako, appamattakassa pana rūḷhīvasena. <hi rend="bold">Vidhavā</hi>ti ettha dhavasaddo patinoyeva vācako, na rukkhavisesassāti dassento āha ‘‘matapatikā vā’’tiādi. Imehi padehi matavasena vā pavutthavasena vā vigato dhavo etāsaṃ, dhavena vā vigatāti <hi rend="bold">vidhavā</hi>ti vacanatthaṃ dasseti. <hi rend="bold">Tā</hi>ti vidhavā. Yobbanapattattā vā yobbanātītattā vā thullā mahantā kumārikāti <hi rend="bold">thullakumārikā</hi>ti dassento āha ‘‘yobbanapattā’’tiādi. <hi rend="bold">Paṇḍakā</hi>ti ettha āsittapaṇḍakādīsu pañcasu paṇḍakesu napuṃsakapaṇḍakovādhippetoti āha ‘‘napuṃsakā’’ti. <hi rend="bold">Samānapabbajjā</hi>ti bhikkhūhi samānapabbajjā. <hi rend="bold">Tato</hi>ti vissāsato.</p>

<p rend="bodytext"><hi rend="bold">Tatthā</hi>ti vesiyādīsu. <hi rend="bold">Tāsa</hi>nti vesiyānaṃ. <hi rend="bold">So</hi>ti aññatitthiyapubbo. <hi rend="bold">Sabbatthā</hi>ti sabbesu =04 vidhavādīsu. Gantabbataṃ dassento āha ‘‘sace panā’’tiādi. <hi rend="bold">Tathā</hi>ti yathā gantabbattaṃ vuttaṃ, tathā.</p>

<p rend="bodytext"><hi rend="bold">Uccāvacānī</hi>ti ettha uddhaṃ cayati vaḍḍhatīti <hi rend="bold">uccaṃ,</hi> cayato avagato viyogoti <hi rend="bold">avacaṃ</hi>. Uccañca avacañca <hi rend="bold">uccāvacānī</hi>ti vacanatthena mahantakhuddakatthoti āha ‘‘mahantakhuddakānī’’ti. ‘‘Kammānī’’ti iminā ‘‘karaṇīyānī’’tipadassa sarūpaṃ dasseti. Taṃdassanena ca kattabbānīti <hi rend="bold">karaṇīyānī</hi>ti vacanattho kātabbo. <hi rend="bold">Tatthā</hi>ti mahantakhuddakesu kammesu <pb ed="M" n="0.0235" />. <hi rend="bold">Tattha na dakkho</hi>ti ettha tasaddassa visayaṃ dassetuṃ vuttaṃ ‘‘tesu tesu navakammesū’’ti. ‘‘Uṭṭhānavīriyasampanno’’ti iminā natthi alaso kosajjaṃ etassāti <hi rend="bold">analaso</hi>ti vacanatthaṃ dasseti. <hi rend="bold">Tatrā</hi>ti ettha trapaccayo sattamyatthe vicchājotakoti āha ‘‘tesu tesū’’ti. ‘‘Ṭhānuppattikāya vīmaṃsāyā’’ti vuttavacanassatthaṃ dassento āha ‘‘idameva’’ntiādi. ‘‘Tasmiṃyeva khaṇe uppannapaññāyā’’ti iminā ‘‘ṭhānuppattikāyā’’ti ettha <hi rend="bold">ṭhāna</hi>saddo taṅkhaṇatthoti dasseti. <hi rend="bold">Alaṃ kātu</hi>nti ettha <hi rend="bold">alaṃ</hi>saddo bhūsanavāraṇapariyattasaṅkhātesu tīsu atthesu pariyattatthoti āha ‘‘kātuṃ samattho’’ti.</p>

<p rend="bodytext"><hi rend="bold">Tibbacchando</hi>ti tikhiṇachando. ‘‘Balavacchando’’ti iminā adhippāyatthaṃ dasseti. <hi rend="bold">Lokiyasamādhibhāvanāyā</hi>ti lokiyāya aṭṭhasamāpattisaṅkhātāya samādhibhāvanāya.</p>

<p rend="bodytext"><hi rend="bold">Idhāgato</hi>ti imasmiṃ sāsane āgato. <hi rend="bold">Titthāyatanasāmikassā</hi>ti taranti uplavanti sattā ummujjanimujjaṃ karonti etthāti <hi rend="bold">titthaṃ,</hi> dvāsaṭṭhi diṭṭhiyo. Tameva āyatanaṃ diṭṭhigatikānanti <hi rend="bold">titthāyatanaṃ</hi>. Atha vā titthametesamatthīti <hi rend="bold">titthino,</hi> tesamāyatanaṃ titthāyatanaṃ, tassa sāmiko titthāyatanasāmiko, tassa. <hi rend="bold">Tassa diṭṭhiyā</hi>ti ettha <hi rend="bold">diṭṭhi</hi>saddo laddhipariyāyoti āha ‘‘tassa santakāya laddhiyā’’ti. Kasmā sā laddhi ‘‘khantī’’ti ca ‘‘rucī’’ti ca ‘‘ādāyo’’ti ca vuccatīti āha ‘‘idānī’’tiādi. Sāyeva laddhi khamati ceva ruccati ca gahitā cāti yojanā. <hi rend="bold">Tassa titthakarassā</hi>ti katvatthe sāmivacanaṃ. <hi rend="bold">Tassā</hi>ti titthāyatanasāmikassa. <hi rend="bold">Bhaññamānāyā</hi>ti bhaṇiyamānāya. <hi rend="bold">Anabhiraddho</hi>ti ettha anabhirādhito aparitositacittoti atthaṃ dassento āha ‘‘aparipuṇṇasaṅkappo, no paggahitacitto’’ti. <hi rend="bold">Yadida</hi>nti yaṃ idaṃ ‘‘anattamanatta’’nti vā ‘‘attamanatta’’nti vā sambandho. Iminā ‘‘ida’’ntipadassa aniyamaṃ dasseti. <hi rend="bold">Ime</hi>ti bhikkhū. Yañca anattamanattanti yojanā. <hi rend="bold">Tassevā</hi>ti aññatitthiyapubbassa <pb ed="M" n="0.0236" /> eva anattamanattanti sambandho. <hi rend="bold">Ida</hi>nti dve attamanattāni, dve anattamanattānīti catubbidhaṃ idaṃ dhammajātaṃ. <hi rend="bold">Saṅghāṭanīya</hi>nti saṅghaṭitabbaṃ, sannicayaṃ kātabbanti attho. ‘‘Anārādhake’’tiādinā <hi rend="bold">anārādhanīyasmi</hi>nti =05 ettha na ārādheti vattaṃ anena kammenāti <hi rend="bold">anārādhanīya</hi>nti vacanatthaṃ dasseti. <hi rend="bold">Ida</hi>nti catubbidhaṃ. <hi rend="bold">Liṅga</hi>nti kāraṇaṃ. <hi rend="bold">Lakkhaṇa</hi>nti cihanaṃ. <hi rend="bold">Ito</hi>ti aṭṭhaṅgato nīhaṭenāti sambandho. <hi rend="bold">Vuttavipallāsenā</hi>ti kaṇhapakkhe vuttaviparītena.</p>

<p rend="bodytext">Sukkapakkhe aṭṭhaṅgāni samodhānetvā dassento āha ‘‘nātikālena gāmapavesanaṃ nātidivā paṭikkamana’’ntiādi. Kaṇhapakkhepi iminā nayena aṭṭhaṅgāni samodhānetabbāni. ‘‘Paritosako’’ti iminā <hi rend="bold">ārādhaka</hi>saddassa tosanatthaṃ dasseti. Heṭṭhā pana ‘‘sampādako’’ti vuttattā sādhanatthaṃ dassetīti daṭṭhabbaṃ.</p>

<p rend="bodytext"><hi rend="bold">Upasampadamāḷakepī</hi>ti upasampādaṭṭhāne ekakūṭayutte anekakoṇe patissayavisesepi. So hi ekakūṭaṃ katvā anekehi koṇehi malīyati vibhūsīyatīti <hi rend="bold">māḷo</hi>ti vuccati. ‘‘Cattāro māse parivasitabba’’ntivacanaṃ asadisūpamāya pākaṭaṃ karonto ‘‘yathā panā’’tiādimāha. <hi rend="bold">Hī</hi>ti saccaṃ. <hi rend="bold">Assā</hi>ti aññatitthiyapubbassa. Parivasanto aññatitthiyapubboti sambandho. <hi rend="bold">Antarā</hi>ti catumāsassa abbhantare. <hi rend="bold">Kuppanasabhāvo</hi>ti nassanasabhāvo. <hi rend="bold">Pariggaṇhātī</hi>ti paricchinditvā gaṇhāti. <hi rend="bold">Nāmarūpaṃ vavatthapetī</hi>ti ‘‘idaṃ nāmaṃ, idaṃ rūpa’’nti vavatthapeti. <hi rend="bold">Lakkhaṇa</hi>nti namanaruppanalakkhaṇaṃ, aniccādilakkhaṇaṃ vā. Sotāpattimaggassa diṭṭhivicikicchāpahānaṃ sandhāya vuttaṃ ‘‘samūhatāni…pe… salla’’nti. <hi rend="bold">Abbuḷha</hi>nti āvahiyitthāti abbuḷhaṃ, uddhaṃ vahiyitthāti attho. Ātyūpasaggo hi uddhaṅgamattho. <hi rend="bold">Taṃdivasamevā</hi>ti tasmiṃ sotāpattimaggassa paṭilabhanadivaseyeva. Bhummatthe cetaṃ upayogavacanaṃ. <hi rend="bold">Tadahevā</hi>ti tasmiṃ sotāpannabhavanaahani eva.</p>

<p rend="bodytext"><hi rend="bold">Tassā</hi>ti aññatitthiyapubbassa. Pāḷiyaṃ pattassa anāgatattā vuttaṃ ‘‘pattampi tathevā’’ti. Yathā upajjhāyamūlakaṃ cīvaraṃ pariyesitabbaṃ, pattampi tathevāti <pb ed="M" n="0.0237" /> attho. <hi rend="bold">Ida</hi>nti pattacīvaraṃ. <hi rend="bold">Imassā</hi>ti aññatitthiyapubbassa. <hi rend="bold">Aññe</hi>ti upajjhāyato apare. <hi rend="bold">Tehipī</hi>ti aññehipi. <hi rend="bold">Vilomā</hi>ti paṭilomā. <hi rend="bold">Āyatta</hi>nti adhīnaṃ. <hi rend="bold">Āyattajīvikattā</hi>ti aññatitthiyapubbassa upajjhāyena āyattajīvikattā. <hi rend="bold">Tassā</hi>ti upajjhāyassa. <hi rend="bold">Vacanakaro</hi>ti vacanaṃ karo. Vākyepi samāsepi vacanasaddassa ‘‘tassā’’ti padameva apekkhattā ‘‘vacanakaro’’ti samāso hoti. Eseva nayo ‘‘upajjhāyena āyattajīvakattā’’ti etthāpi. <hi rend="bold">Tenā</hi>ti vacanakarahetunā.</p>

<p rend="bodytext"><hi rend="bold">Aggiparicaraṇakā</hi>ti =06 aggipūjakā. Iminā aggiṃ paricarantīti <hi rend="bold">aggikā</hi>ti vacanatthaṃ dasseti. <hi rend="bold">Tāpasā</hi>ti jaṭādharā. Te hi yasmā jaṭā ca tapo ca etesamatthi, tasmā ‘‘jaṭilā’’ti ca ‘‘tāpasā’’ti ca vuccanti. <hi rend="bold">Ete</hi>ti jaṭilakā. ‘‘Kiriyaṃ na paṭibāhantī’’ti vuttavacanassa atthaṃ dassento āha ‘‘atthi kammaṃ, atthi kammavipāko’’ti. <hi rend="bold">Etadeva pabbajja</hi>nti etaṃ eva tāpasapabbajjaṃ. <hi rend="bold">Etesa</hi>nti jaṭilānaṃ. <hi rend="bold">Sāsane</hi>ti buddhassa sāsane. <hi rend="bold">Tesa</hi>nti ñātīnaṃ, imaṃ parihāranti sambandho. <hi rend="bold">Te</hi>ti ñātayo. <hi rend="bold">Hī</hi>ti saccaṃ, yasmā vā. <hi rend="bold">Ñātiseṭṭhassā</hi>ti ñātiyeva seṭṭho, ñātīnaṃ vāti ñātiseṭṭho, tassa, buddhassāti sambandho.</p>

<p rend="subhead">26. Pañcābādhavatthukathā</p>

<p rend="bodytext" n="88"><hi rend="paranum">88</hi><hi rend="dot">.</hi><hi rend="bold">Magadhesū</hi>ti ettha bahuvacanapadena vuttattā janapadassa nāmanti āha ‘‘magadhanāmake janapade’’ti. <hi rend="bold">Amanussānañcā</hi>ti manussehi aññasattānañca. Ussannasaddo ca ussadasaddo ca vuḍḍhippattapariyāyoti āha ‘‘ussannā vuḍḍhippattā’’ti. ‘‘Phātippattā’’ti iminā tamevatthaṃ dasseti. <hi rend="bold">Tehī</hi>ti kuṭṭhādīhi pañcahi ābādhehi.</p>

<p rend="bodytext"><hi rend="bold">Tatthā</hi>ti kuṭṭhādīsu pañcasu ābādhesu. Ābādhikaṃ ābhuso bādhati pīḷetīti <hi rend="bold">ābādho,</hi> aṅgapaccaṅgaṃ kuṭati chindatīti <hi rend="bold">kuṭṭhaṃ</hi>. ‘‘Rattakuṭṭhaṃ vā’’tiādīsu vāsaddena setakuṭṭhādīnipi saṅgaṇhāti. <hi rend="bold">Kīṭibha daddu khajju ādippabhedampī</hi>ti kīṭibho ca daddu ca khajju ca kīṭibhadaddukhajjuyo <pb ed="M" n="0.0238" />, tā ādayo yesaṃ kuṭṭhānanti kīṭibhadaddukhajjuādayo, tesaṃ pabhedo kīṭibhadaddu khajjuādippabhedo, tampi. Tattha <hi rend="bold">kīṭibho</hi>ti kīṭa ibhoti padavibhāgo kātabbo. Tattha <hi rend="bold">kīṭo</hi>ti kimi. Iminā kīṭakulāvakaṃ ‘‘kīṭo’’ti gahetabbaṃ, kīṭo viyāti <hi rend="bold">kīṭo,</hi> kuṭṭhaviseso. <hi rend="bold">Ibho</hi>ti gajo. Iminā gajassa sabalaṃ ‘‘ibho’’ti gahetabbaṃ. Ibho viyāti <hi rend="bold">ibho,</hi> kuṭṭhaviseso. Kīṭoyeva ibho <hi rend="bold">kīṭibho,</hi> kuṭṭhābādhaviseso, yaṃ loke <hi rend="bold">‘‘kuṭṭābādha viseso’’</hi>iti voharanti. <hi rend="bold">Daddū</hi>ti kacchu. Sā hi sarīraṃ daṃsati vidaṃsati, hiṃsatīti vā <hi rend="bold">daddu</hi>ti vuccati. Ekassa dakārassa rakāraṃ katvā ‘‘daddu’’tipi pāṭho. Yaṃ loke <hi rend="bold">‘‘pve?’’</hi>Iti voharanti. <hi rend="bold">Khajjū</hi>ti kaṇḍuvanaṃ. Tañhi sarīraṃ khajjati byathati khadati, hiṃsatīti vā khajjūti vuccati. Yaṃ loke <hi rend="bold">‘‘khajja’’</hi>iti voharanti. ‘‘Kacchū’’tipi pāṭho, so apāṭho daddusaddena tassa gahitattā. <hi rend="bold">Ta</hi>nti kuṭṭhaṃ. <hi rend="bold">Pakatipaṭicchannaṭṭhāne</hi>ti pakatiyā paṭicchannaṭṭhāne, yathānivatthapārutaṭṭhāneti attho. Iminā visesato paṭicchannaṃ nivatteti. Avaḍḍhanakapakkhe ṭhitaṃ sace hotīti yojanā. <hi rend="bold">Pakativaṇṇe</hi>ti =07 pakatichaviyaṃ. Yathā avaṇā chavi hoti, tathāti attho. Idaṃ vaṇavatthuṃ sandhāya na vuttaṃ.</p>

<p rend="bodytext"><hi rend="bold">Medagaṇḍo</hi>ti medo asmiṃ atthīti <hi rend="bold">medo,</hi> gaṇḍati phoṭo bhavatīti <hi rend="bold">gaṇḍo,</hi> medoyeva gaṇḍo medagaṇḍo. Yaṃ loke ‘‘medagaṇḍoiti voharanti. <hi rend="bold">Kolaṭṭhī</hi>ti kolaṃ vuccati badaraphalaṃ, tassa aṭṭhi kolaṭṭhi. Avaḍḍhanakapakkhe ṭhite satīti yojanā. <hi rend="bold">Sañchavi</hi>nti saṃvijjamānachaviṃ, sañjātachaviṃ vā. <hi rend="bold">Uṇṇigaṇḍā</hi>ti uddhaṃ namantīti uṇṇiyo, tāyeva gaṇḍā uṇṇigaṇḍā. Ye loke ‘‘uṇṇigaṇḍā’’ iti voharanti. <hi rend="bold">Tattha tatthā</hi>ti tasmiṃ tasmiṃ sarīrapadese. <hi rend="bold">Khīrapīḷakā</hi>ti khīraṃ ettha atthīti khīrā, tā eva pīḷakā khīrapīḷakā. Yā loke ‘‘khīrapīḷakā’’ iti ca iti ca voharanti. <hi rend="bold">Tāsū</hi>ti pīḷakāsu. Khīrapīḷakā nāma gaṇḍā hontīti sambandho. <hi rend="bold">Kharapīḷakā</hi>ti kharasabhāvā pīḷakā. Kharasabhāvattā tena sattā maraṇampi gacchanti, maraṇamattampi dukkhaṃ. Yā <pb ed="M" n="0.0239" /> loke iti ‘‘khīrapīḷakā’’ voharanti. Padumakaṇṇikā nāma gaṇḍā hontīti sambandho. Padumassa kaṇṇikā viya <hi rend="bold">padumakaṇṇikā</hi>. Yā loke <hi rend="bold">‘‘padumakaṇṇikā’’</hi>iti voharanti. Sāsapabījakā nāma gaṇḍāti sambandho. Sāsapassa bījaṃ pamāṇametāsanti <hi rend="bold">sāsapabījakā</hi>. Yā loke ‘‘sāsapabījakā’’ iti voharanti. <hi rend="bold">Tā sabbā</hi>ti sabbā tā pīḷakā, gaṇḍajātiyo vā. <hi rend="bold">Tāsū</hi>ti pīḷakāsu, gaṇḍajātīsu vā.</p>

<p rend="bodytext"><hi rend="bold">Padumapuṇḍarīkapattavaṇṇa</hi>nti <hi rend="bold">padumaṃ</hi> nāma rattaṃ, <hi rend="bold">puṇḍarīkaṃ</hi> nāma setaṃ, tesaṃ pupphapattassa vaṇṇaṃ viya vaṇṇametassāti padumapuṇḍarīkapattavaṇṇaṃ, saṅkhakuṭṭhaṃ. Yaṃ loke ‘‘padumapuṇḍarīkapattavaṇṇaṃ, saṅkhakuṭṭhaṃ’’ iti voharanti. <hi rend="bold">Yenā</hi>ti kuṭṭhena. Gunnaṃ sarīraṃ sabalaṃ viya manussānaṃ sarīraṃ sabalaṃ hotīti yojanā. <hi rend="bold">Tasmi</hi>nti kilāse. <hi rend="bold">Sosabyādhī</hi>ti khayarogo. So hi yasmā maṃsalohitādīni sosāpeti, tasmā <hi rend="bold">soso</hi>ti vuccati. Yaṃ loke ‘‘sāṃsa’’ iti ca ‘‘sosabyādhi’’ iti ca voharanti. <hi rend="bold">Tasmi</hi>nti sosabyādhimhi. <hi rend="bold">Apamāro</hi>ti apasmāro. So hi sārato apagatattā ‘‘apamāro’’ti vuccati sakārassa makāraṃ katvā. Yaṃ loke ‘‘apamāra’’ iti ca <hi rend="bold">‘‘arū?’’</hi>Iti ca voharanti. <hi rend="bold">Tatthā</hi>ti dvīsu ummādesu. Ādhāre cetaṃ bhummavacanaṃ. Duttikiccho hotīti sambandho.</p>

<p rend="subhead">27. Rājabhaṭavatthukathā</p>

<p rend="bodytext" n="90"><hi rend="paranum">90</hi><hi rend="dot">.</hi><hi rend="bold">Uccinathā</hi>ti ettha cidhātuyā vaḍḍhanatthaṃ dassento āha ‘‘vaḍḍhethā’’ti. <hi rend="bold">Sotāpannattā</hi>ti bimbisārarañño =08 sotāpannabhāvato. <hi rend="bold">Ghātethā</hi>ti jīvitā voropetha. <hi rend="bold">Hanathā</hi>ti paharatha. <hi rend="bold">Tato</hi>ti upajjhāyato. Ācariyo seṭṭhoti sambandho. <hi rend="bold">Tato</hi>ti ācariyato. <hi rend="bold">Ida</hi>nti vacanaṃ, āgatanti sambandho. Āhaṃsu vohārikā mahāmattā musāvādenāti yojanā. <hi rend="bold">Amacco</hi>ti sabbarājakiccesu amā saha raññā bhavatīti amacco. <hi rend="bold">Amā</hi>saddo sahatthe nipāto. ‘‘Amā’’ti nipātato bhavatthe accapaccayo <pb ed="M" n="0.0240" /> (moggallāne 4.23 sutte). <hi rend="bold">Mahāmatto</hi>ti mahanto mattā issariyā etassāti mahāmatto. <hi rend="bold">Mattā</hi>saddo hettha issariyavācako. <hi rend="bold">Sevako</hi>ti rājānaṃ sevati bhajatīti sevako. <hi rend="bold">Bhattavetanabhaṭo</hi>ti bhattavetanānamatthāya bhaṭo. <hi rend="bold">Tassā</hi>ti rājabhaṭassa. <hi rend="bold">Puttanattabhātukādayo</hi>tiādisaddena bhāgineyyādayo saṅgaṇhāti. <hi rend="bold">Yo panā</hi>ti rājabhaṭo pana. <hi rend="bold">Niyyātetī</hi>ti appeti. <hi rend="bold">Taṃ ṭhāna</hi>nti taṃ rājabhaṭaṭṭhānaṃ. <hi rend="bold">Yena vā</hi>ti kammakārena vā. <hi rend="bold">Yaṃkammakāraṇā</hi>ti yassa kammassa kāraṇā. <hi rend="bold">Yo vā</hi>ti rājabhaṭo vā. <hi rend="bold">Pabbajassū</hi>ti pabbājehi.</p>

<p rend="subhead">28. Coravatthukathā</p>

<p rend="bodytext" n="91"><hi rend="paranum">91</hi><hi rend="dot">.</hi><hi rend="bold">Diṭṭhapubbo</hi>ti aṅgulimālo pubbe diṭṭho. <hi rend="bold">Aya</hi>nti coro. <hi rend="bold">So</hi>ti aṅgulimālo. Aññesaṃ santikā vacanaṃ suṇantīti yojanā. <hi rend="bold">Te</hi>ti manussā. <hi rend="bold">Ubbijjantipī</hi>ti kāyena ubbijjantipi. <hi rend="bold">Uttasantipī</hi>ti cittena uttasantipi. Aṅgulimālo bhikkhūhi na pabbājito, nanu bhagavatā pana sayaṃ pabbājito, atha kasmā ‘‘na bhikkhave’’ti vuttanti āha ‘‘bhagavā sayaṃ dhammassāmī’’ti. <hi rend="bold">Dhammassāmī</hi>ti ca dhammassa issaro, dhammena vā devamanussānaṃ issaro, adhipatīti attho. Bhikkhūnaṃ akaraṇatthāya bhikkhūnaṃ sikkhāpadanti yojanā. <hi rend="bold">Tatthā</hi>ti ‘‘na bhikkhave’’tiādivacane. ‘‘Dhajaṃ bandhitvā’’tiādinā dhajassa bandhanaṃ dhajabandho, dhajabandho viyāti <hi rend="bold">dhajabandho,</hi> dhajabandho hutvā caratīti <hi rend="bold">dhajabandho</hi>ti vacanatthaṃ dasseti. <hi rend="bold">Tasmā</hi>ti yasmā dhajabandho, tasmā. <hi rend="bold">Yo</hi>ti coro. <hi rend="bold">Panthaduhanaṃ vā</hi>ti panthe duhanaṃ vā. <hi rend="bold">Paññāyati cā</hi>ti ettha casaddo vākyasampiṇḍanattho. Na kevalañhi vicaratiyeva, atha kho paññāyati cāti attho. <hi rend="bold">Ida</hi>nti corakammaṃ. <hi rend="bold">Rajja</hi>nti rājabhāvaṃ. <hi rend="bold">So</hi>ti rājaputto. <hi rend="bold">Hī</hi>ti saccaṃ, yasmā vā. <hi rend="bold">Tasmi</hi>nti rājaputte. <hi rend="bold">Pubbe</hi>ti pubbakāle. <hi rend="bold">Ta</hi>nti coraṃ. <hi rend="bold">Eva</hi>nti iminākārena, jānanti ceti yojanā. <hi rend="bold">Adissamānā</hi>ti attānaṃ apaññāyamānā. Idaṃ sandhicchedādicore <pb ed="M" n="0.0241" /> sandhāya vuttaṃ, na ambalabujādicore. <hi rend="bold">Pacchāpī</hi>ti theyyakaraṇato pacchāpi. <hi rend="bold">Tepī</hi>ti corepi.</p>

<p rend="bodytext" n="92"><hi rend="paranum">92</hi><hi rend="dot">.</hi><hi rend="bold">Bhayenā</hi>ti bhayato. <hi rend="bold">Ete panā</hi>ti bhikkhū pana. <hi rend="bold">Laddhābhayattā</hi>ti rājato laddho abhayo imehīti laddhābhayā, tesaṃ bhāvo laddhābhayattaṃ, tasmā. <hi rend="bold">Kārabhedako</hi>ti ettha <hi rend="bold">kāra</hi>saddo rukkhavisese =09 ca sakkāre ca bandhanālaye ca pavattati, idha pana bandhanālayeti dassento āha ‘‘kāraṃ vuccati bandhanāgāra’’nti. Bandhanāgārañhi karonti taṃ pavesite jane hiṃsanti etthāti ‘‘kārā’’ti vuccati. <hi rend="bold">Idhā</hi>ti ‘‘kārabhedako’’tipade. Dīpabandhanaṃ vā hotūti yojanā. Imehi padehi na kevalaṃ bandhanāgāraṃyeva kārā nāma hoti, atha kho andubandhanādīnipi kārāyeva nāmāti dasseti. <hi rend="bold">Yo</hi>ti coro. <hi rend="bold">Etesū</hi>ti bandhanesu. <hi rend="bold">Muñcitvā vā</hi>ti rajjubandhanaṃ nibbeṭhetvā vā. Imehi padehi na kevalaṃ kārāya bhindanato eva kārabhedako nāma hoti, atha kho chindanamuñcanavivaraṇehipi kārabhedakoyeva nāmāti dasseti. <hi rend="bold">Dīpantara</hi>nti bandhanadīpato antaraṃ aññaṃ dīpanti attho. Cakkavāḷabandhanaṃ bhinditvā cakkavāḷantaraṃ gato aṭṭhakathāyaṃ na vutto. <hi rend="bold">So</hi>ti nacorako. <hi rend="bold">Gāmanigamapaṭṭanādīnī</hi>ti ettha <hi rend="bold">paṭṭana</hi>nti nāvāpaṭṭanaṃ, sakaṭapaṭṭanañca. <hi rend="bold">Keṇiyā</hi>ti rañño dātabbaāyena. <hi rend="bold">Ta</hi>nti keṇiṃ. <hi rend="bold">Nidhāna</hi>nti nikkhaṇitvā ṭhapitaṃ dhanaṃ. <hi rend="bold">Upasaṃharitvā</hi>ti rājādīnaṃ santikaṃ haritvā. <hi rend="bold">Ta</hi>nti kasikammādīhi sampādetvā jīvantaṃ. <hi rend="bold">Tatthevā</hi>ti bandhāpitaṭṭhāneyeva.</p>

<p rend="bodytext" n="93"><hi rend="paranum">93</hi><hi rend="dot">.</hi><hi rend="bold">Yatthā</hi>ti yasmiṃ ṭhāne. Yo koci palātoti sambandho. Nanti yaṃ kiñci janaṃ, likhāpetīti yojanā. <hi rend="bold">Paṇṇe vā</hi>ti kuse vā. <hi rend="bold">Assā</hi>ti janassa. <hi rend="bold">Daṇḍa</hi>nti dhanadaṇḍaṃ. <hi rend="bold">Likhitako</hi>ti likhitabboti likhito, soyeva likhitako.</p>

<p rend="bodytext" n="94"><hi rend="paranum">94</hi><hi rend="dot">.</hi> Yo pana kasāhi haññatīti sambandho. Iminā aññehi kasāhi haññatīti <hi rend="bold">kasāhato</hi>ti vacanatthaṃ dasseti. ‘‘Ayameva te daṇḍo hotū’’ti iminā kataṃ daṇḍakammaṃ imassāti <hi rend="bold">katadaṇḍakammo</hi>ti vacanatthaṃ dasseti. <hi rend="bold">Allavaṇo</hi>ti tintavaṇo. <hi rend="bold">Ghātetvā</hi>ti hanitvā <pb ed="M" n="0.0242" /> paharitvāti attho. <hi rend="bold">Gaṇḍigaṇḍiyo</hi>ti phoṭaphoṭā. <hi rend="bold">Sannisinnāsū</hi>ti gaṇḍīsu pakatisarīrena samaṃ nisinnāsu.</p>

<p rend="bodytext" n="95"><hi rend="paranum">95</hi><hi rend="dot">.</hi> Katadaṇḍakammabhāvo tāva purimanayeneva veditabbo hotu, kathaṃ pana lakkhaṇāhatabhāvo veditabboti āha ‘‘yassa panā’’tiādi. Tattha <hi rend="bold">tattenā</hi>ti tāpena. <hi rend="bold">Lakkhaṇa</hi>nti saññāṇaṃ. <hi rend="bold">So</hi>ti jano. <hi rend="bold">Bhujisso</hi>ti bhujo etassatthīti bhujisso (ma. ni. ṭī. 2.426). Parehi apālito ca anajjhoharāpito ca hutvā sayameva attānaṃ pālanena ca bhojanaṃ ajjhoharaṇena ca samannāgatoti vuttaṃ hoti. <hi rend="bold">Assā</hi>ti lakkhaṇāhatassa. <hi rend="bold">Vaṇā</hi>ti arūni. Tāni hi yasmā vaṇanti gattāni vicuṇṇāni karonti, tasmā vaṇāti vuccanti. <hi rend="bold">Rūḷhā</hi>ti taruṇamaṃsena ruhā. Timaṇḍalavatthassa lakkhaṇāhatassa janassāti sambandho.</p>

<p rend="subhead">33. Iṇāyikavatthukathā</p>

<p rend="bodytext" n="96"><hi rend="paranum">96</hi><hi rend="dot">.</hi><hi rend="bold">Iṇāyiko</hi><pb ed="V" n="1.0210" /><hi rend="bold">nāmā</hi>ti ettha <hi rend="bold">iṇa</hi>nti uddhāro. So hi yasmā eti vuddhiṃ gacchati, tasmā iṇanti vuccati. Taṃ gaṇhāti, dhāretīti vā iṇāyiko. <hi rend="bold">Yaṃ vā</hi>ti janaṃ vā āṭhapetvāti sambandho. <hi rend="bold">Āṭhapetvā</hi>ti ca pesanatthāya dhanasāmikassa santike ṭhapetvāti attho. <hi rend="bold">Ā</hi>kāro hi pesanatthavācako. <hi rend="bold">Sopī</hi>ti pisaddo purimajane apekkhati. ‘‘Dhāretī’’ti iminā āyikapaccayo dhāraṇatthe hotīti dasseti. <hi rend="bold">Aññe</hi>ti mātāpitūhi aññe. <hi rend="bold">Hī</hi>ti saccaṃ, yasmā vā. <hi rend="bold">Te</hi>ti aññe ñātakā, taṃ āṭhapetuṃ yasmā na issarā, tasmā na iṇāyikoti yojanā. <hi rend="bold">Itara</hi>nti naiṇāyikato aññaṃ. <hi rend="bold">Assā</hi>ti janassa. <hi rend="bold">Na</hi>nti taṃ janaṃ. <hi rend="bold">Tesū</hi>ti ñātisālohitādīsu. <hi rend="bold">Tathārūpassā</hi>ti attano ñātisālohitassāti attho. Ārocetabbākāraṃ dassento āha ‘‘sahetuko’’tiādi. Tattha <hi rend="bold">sahetuko</hi>ti bhabbo. <hi rend="bold">So</hi>ti upaṭṭhāko <pb ed="M" n="0.0243" />. <hi rend="bold">Paṭipajjatī</hi>ti paṭidadāti. <hi rend="bold">Eta</hi>nti kappiyabhaṇḍaṃ. <hi rend="bold">Ajānitvā</hi>ti iṇāyikabhāvamajānitvā. <hi rend="bold">Passantenā</hi>ti iṇāyikaṃ passantena. ‘‘Apassantassa gīvā na hotī’’ti iminā passitvā adassentassa gīvā hotīti dasseti.</p>

<p rend="bodytext"><hi rend="bold">Pucchiyamānopī</hi>ti ‘‘kiṃ tvaṃ iṇāyikosī’’ti pucchiyamānopi. <hi rend="bold">Ta</hi>nti iṇāyikaṃ. <hi rend="bold">Tatthā</hi>ti aññasmiṃ dese. <hi rend="bold">Ta</hi>nti iṇasāmikaṃ. <hi rend="bold">So</hi>ti iṇasāmiko. <hi rend="bold">Aya</hi>nti iṇāyiko. <hi rend="bold">Aya</hi>nti vacanā. <hi rend="bold">Tatthā</hi>ti iṇāyikassa pabbājane. <hi rend="bold">Sāmīcī</hi>ti anudhammatā.</p>

<p rend="bodytext"><hi rend="bold">Na</hi>nti iṇāyikaṃ. <hi rend="bold">So</hi>ti iṇasāmiko. <hi rend="bold">Assā</hi>ti therassa. Gīvā na hotīti sambandho. <hi rend="bold">Acchatū</hi>ti āsatu upavesatūti attho. <hi rend="bold">So</hi>ti iṇāyiko. <hi rend="bold">Īdiso</hi>ti sahetuko vattasampannoti attho. <hi rend="bold">Atiārādhako</hi>ti vattācārena therassa atitosako.</p>

<p rend="subhead">34. Dāsavatthukathā</p>

<p rend="bodytext" n="97"><hi rend="paranum">97</hi><hi rend="dot">.</hi><hi rend="bold">Dāsā</hi>ti ceṭakā. Te hi sāmikehi dukkhe vā duṭṭhakamme vā asīyanti khipīyantīti dāsāti vuccanti. <hi rend="bold">Tatthā</hi>ti catūsu dāsesu. ‘‘Gharadāsiyā putto’’ti iminā antogehe gharadāsiyā kucchimhi jāto <hi rend="bold">antojāto</hi>ti vacanatthaṃ dasseti. Dhanaṃ datvā kīto <hi rend="bold">dhanakkīto</hi>ti vacanatthaṃ dassento āha ‘‘dhanakkīto nāmā’’tiādi. Dhanena kīto dhanakkītoti <pb ed="V" n="1.0211" /> vacanatthopi yuttoyeva. <hi rend="bold">Dāsacāritta</hi>nti desakālavasena dāsānaṃ cārittaṃ. <hi rend="bold">Tattha tatthā</hi>ti tasmiṃ tasmiṃ dese, kāle vā.</p>

<p rend="bodytext"><hi rend="bold">Karamarānīto nāmā</hi>ti ettha <hi rend="bold">karamaro</hi>ti vandi. So hi sattūnaṃ karena hatthena maritabbattā karamaroti vuccati. Karamarabhāvena ānīto karamarānīto. Tiroraṭṭhā āharantīti sambandho. <hi rend="bold">Upalāpetvā</hi><pb ed="M" n="0.0244" /><hi rend="bold">vā</hi>ti palobhetvā vā. <hi rend="bold">Tato</hi>ti kasmāci gāmato. Manussā eva <hi rend="bold">mānussakāni</hi>. Itthipurisānaṃ sādhāraṇabhāvena sāmaññabhāvato napuṃsakaliṅgavasena vuttaṃ. Pisaddena na kevalaṃ dhanāniyeva āharanti, atha kho mānussakānipīti sampiṇḍeti. <hi rend="bold">Tatthā</hi>ti mānussakesu. Evarūpo karamarānīto dāso na pabbājetabboti yojanā. <hi rend="bold">Sabbasādhāraṇenā</hi>ti bandhanāgārasodhanakāle sabbesaṃ sādhāraṇena.</p>

<p rend="bodytext"><hi rend="bold">Dāsabya</hi>nti dāsassa bhāvo dāsabyaṃ, taṃ. Tena vuttaṃ ‘‘dāsabhāva’’nti. ‘‘Sayamevā’’ti iminā <hi rend="bold">sāmaṃ</hi>saddo sayamatthe nipātoti dasseti. <hi rend="bold">Bhujissitthiyo</hi>ti rañño bhujissitthiyo. <hi rend="bold">Vaṇṇadāsīhī</hi>ti nagarasobhinīhi. Tā hi vaṇṇasampannadāsibhāvato vaṇṇadāsīti vuccanti. <hi rend="bold">Tāsa</hi>nti bhujissitthīnaṃ. <hi rend="bold">Paṇṇa</hi>nti dāsipaṇṇaṃ. <hi rend="bold">Bhaṭiputtakagaṇādīna</hi>nti ādisaddena mallaputtagaṇādayo saṅgaṇhāti. Iminā bahusāmikadāsaṃ dasseti. <hi rend="bold">Tehī</hi>ti bhaṭiputtakagaṇādīhi. <hi rend="bold">Adinnā na pabbājetabbā</hi>ti bahūsu sāmikesu ekenapi adinnā na pabbājetabbā. <hi rend="bold">Tepī</hi>ti ārāmikadāsepi. Imasmiṃ ārāmikadāsapabbājane aṭṭhakathāvādaṃ dassento āha ‘‘mahāpaccariya’’ntiādi. ‘‘Takka’’nti padaṃ ‘‘āsittaka’’iti pade kammaṃ. ‘‘Sīse’’ti padaṃ ‘‘āsittaka’’iti pade ādhāro. Kesuci janapadesu desacārittavasena sīse takkassa āsiñcanaṃ dāsānaṃ bhujissakaraṇanti adhippāyo. ‘‘Ārāmikaṃ demā’’ti vacanaṃ dāsānaṃ bhujissavacananti vuttaṃ hoti. <hi rend="bold">Yena kenaci vohārenā</hi>ti ‘‘ārāmikaṃ demā’’ti vā ‘‘ārāmikadāsaṃ demā’’ti vā ‘‘kappiyakārakaṃ demā’’ti vā yena kenaci vohārena. Dvīsu aṭṭhakathāvādesu kurundivādassa pacchā vuttattā soyeva pamāṇanti daṭṭhabbaṃ. <hi rend="bold">Duggatamanussā</hi>ti dukkhaṃ gatamanussā. <hi rend="bold">Ete</hi>ti duggatamanusse. <hi rend="bold">Taṃ pabbājetuṃ na vaṭṭatī</hi>ti mātāpitūnaṃ dāsabhāvaṃ upagatakāle jātaṃ puttaṃ sandhāya vuttaṃ. Atha pana mātāpitaro dāsabhāvaṃ upagatā, na putto, taṃ pabbājetuṃ vaṭṭati. ‘‘Bhikkhussā’’tipadaṃ ‘‘ñātakā vā upaṭṭhākā vā’’tipadesu sāmisambandho, ‘‘dentī’’ti pade sampadānaṃ. <hi rend="bold">Assā</hi>ti <pb ed="M" n="0.0245" /> bhikkhussa. <hi rend="bold">Ima</hi>nti dāsaṃ. <hi rend="bold">Abhiramissatī</hi>ti bhikkhubhāve abhiramissati. <hi rend="bold">Vibbhamissatī</hi>ti vinivattetvā gihibhāvaṃ bhamissati. Iti vatvā dentīti sambandho. <hi rend="bold">Nissāmikadāso</hi>ti pariggāhakasāmikavirahito dāso <pb ed="V" n="1.0212" />. Nissāmikassa dāsassa rājā sāmī, tasmā raññā apariggahite attanāva attānaṃ bhujissaṃ kātuṃ vaṭṭati. Pariggahite rājānaṃ kārāpetuṃ vaṭṭati. <hi rend="bold">Ajānanto</hi>ti attano dāsabhāvamajānanto.</p>

<p rend="bodytext"><hi rend="bold">Anurādhapurā</hi>ti anurādhanagarato nikkhamitvāti sambandho. <hi rend="bold">So</hi>ti putto. <hi rend="bold">Idhā</hi>ti rohaṇe. Mātaraṃ pucchitvāti sambandho. <hi rend="bold">Āgammā</hi>ti āgantvā. <hi rend="bold">Aticchathā</hi>ti atikkamitvā icchatha, idha kiñci deyyadhammaṃ natthi, idaṃ atikkamitvā aññattha ṭhātumicchathāti vuttaṃ hoti. <hi rend="bold">Te</hi>ti gharasāmikā. Catūhi paccayehi paṭijaggantā vasāpesunti yojanā.</p>

<p rend="subhead">35. Kammārabhaṇḍuvatthuādikathā</p>

<p rend="bodytext" n="98"><hi rend="paranum">98</hi><hi rend="dot">.</hi><hi rend="bold">Tulādhāramuṇḍako</hi>ti mānabhaṇḍadhāro muṇḍako. Iminā <hi rend="bold">kammārabhaṇḍū</hi>ti ettha kammārasaddo tulādhārapariyāyo, bhaṇḍusaddo muṇḍakapariyāyoti dasseti. Tulādhāro hi alaṅkāravikatikaraṇatthāya kammaṃ arati jānātīti <hi rend="bold">kammāro</hi>ti vuccati. Muṇḍako bhaṇḍīyati ‘‘muṇḍo’’ti paribhāsīyatīti <hi rend="bold">bhaṇḍū</hi>ti vuccati. ‘‘Suvaṇṇakāraputto’’ti iminā tassa sarūpaṃ dasseti. <hi rend="bold">Apaloketu</hi>nti ettha apapubbo lokasaddo āpucchanatthoti āha ‘‘āpucchitu’’nti. ‘‘Bhaṇḍukammatthāyā’’ti iminā <hi rend="bold">bhaṇḍukammāyā</hi>ti ettha tadatthe catutthīti dasseti. <hi rend="bold">Tatrā</hi>ti ‘‘saṅghaṃ apaloketu’’ntiādivacane. <hi rend="bold">Sīmāpariyāpanne</hi>ti vihārasīmāya vā upacārasīmāya vā pariyāpanne. <hi rend="bold">Tatthā</hi>ti bhikkhūnaṃ sannipātaṭṭhānaṃ. <hi rend="bold">Ettha cā</hi>ti āpucchane ca. <hi rend="bold">Vattuṃ vaṭṭatiyevā</hi>ti pañcasu vākyesu yaṃkiñci vākyaṃ kathetuṃ vaṭṭatiyeva. Pisaddena ‘‘imassa muṇḍakammaṃ āpucchāmī’’ti vākyampi saṅgaṇhāti.</p>

<p rend="bodytext"><hi rend="bold">Tesa</hi>nti <pb ed="M" n="0.0246" /> vīsatiādīnaṃ bhikkhūnaṃ. ‘‘Daharabhikkhū vā sāmaṇere vā’’ti idaṃ āsannavasena vuttaṃ. Gihimpi pesetvā āpucchāpetuṃ vaṭṭati. Kasmā? ‘‘Pabbajjāpekkhaṃ vinā vā’’ti vuttattā.</p>

<p rend="bodytext">Pabbājentassa anāpattiyeva, supabbajitoti āha ‘‘pabbājentassāpi anāpattī’’ti.</p>

<p rend="bodytext">Āpucchitaṃ pagevāti yojanā. <hi rend="bold">Khaṇḍasīmāya</hi>nti vihārasīmāya vā upacārasīmāya vā abbhantare ṭhitāyaṃ khaṇḍasīmāyaṃ. <hi rend="bold">Yo panā</hi>ti pabbajjāpekkho pana. <hi rend="bold">Vibbhantako vā</hi>ti navavibbhantako <pb ed="V" n="1.0213" /> vā. Pabbajitānaṃ dvaṅgulakeso vaṭṭatīti āha ‘‘dvaṅgulakeso vā’’ti. Dvīhi aṅgulīhi atiritto keso imassāti <hi rend="bold">dvaṅgulātirittakeso</hi>. Ekasikhāmattadharopi hotīti yojanā.</p>

<p rend="bodytext" n="100"><hi rend="paranum">100</hi><hi rend="dot">.</hi><hi rend="bold">Mārabyādhinā</hi>ti māraṇābādho. So hi sattānaṃ māraṇaṭṭhena, vividhassa ca dukkhassa ādahaṭṭhena mārabyādhīti vuccati. Iminā <hi rend="bold">ahivātakarogenā</hi>ti ettha ahivisasadisena vātena pavatto rogo ahivātakarogoti vuccatīti dasseti. Tamatthaṃ vitthārento āha ‘‘yatra hī’’tiādi. Tattha <hi rend="bold">yatrā</hi>ti yasmiṃ kule. So rogo tasmiṃ kule dvipade catuppade paṭhamaṃ gaṇhāti, pacchā gehasāmike gaṇhātīti <hi rend="bold">dhammapadaaṭṭhakathāyaṃ</hi> (dha. pa. aṭṭha. 1.sāmāvatīvatthu) vuttaṃ. <hi rend="bold">Tathā</hi>ti yathā añño bhittiṃ vā chadanaṃ vā bhinditvā palāyitvā tirogāmādigato vā hutvā muccati, tathā. Ettha ca kule pitāputtā mucciṃsūti attho.</p>

<p rend="bodytext"><hi rend="bold">Kākuḍḍepaka</hi>nti ettha kāke uḍḍāpetīti kākuḍḍepako, kāke vā uḍḍāpetvā bhattaṃ bhuñjituṃ sakkotīti kākuḍḍepakoti vacanatthaṃ dassento āha ‘‘yo vāmahatthenā’’tiādi. Tattha <hi rend="bold">uḍḍāpetvā</hi>ti uddhaṃ ākāsaṃ gamanāpetvā. <hi rend="bold">Ta</hi>nti kākuḍḍepakaṃ.</p>

<p rend="bodytext" n="102"><hi rend="paranum">102</hi><hi rend="dot">.</hi><hi rend="bold">Ittara</hi>saddo <pb ed="M" n="0.0247" /> appamattakavācako anipphannapāṭipadikoti āha ‘‘appamattako’’ti. ‘‘Katipāhamevā’’ti iminā tassa atthaṃ dasseti.</p>

<p rend="subhead">40. Nissayamuccanakakathā</p>

<p rend="bodytext" n="103"><hi rend="paranum">103</hi><hi rend="dot">.</hi><hi rend="bold">Ogaṇenā</hi>ti ettha otyūpasaggo lāmakatthavācakoti āha ‘‘parihīnagaṇenā’’ti. Attano vuḍḍhatarasseva bhikkhussa santike nissayo gahetabboti āha ‘‘sacāyaṃ vuḍḍhatara’’ntiādi. Tattha <hi rend="bold">aya</hi>nti abyatto bhikkhu. <hi rend="bold">Upasampadāyā</hi>ti upasampādetvā. <hi rend="bold">Āyasmato</hi>ti āyasmantaṃ, upayogatthe cetaṃ sāmivacanaṃ. Āyasmato vā ovādanti yojanā. <hi rend="bold">Sabbatthā</hi>ti sabbesu. <hi rend="bold">Āpucchanesū</hi>ti disāpakkamanādiatthāya āpucchanesu. <hi rend="bold">Etthā</hi>ti imasmiṃ nissayavasanaṭṭhāne. <hi rend="bold">Ta</hi>nti tattakaṃ sutaṃ. <hi rend="bold">Tassā</hi>ti sutassa.</p>

<p rend="subhead">41. Rāhulavatthukathā</p>

<p rend="bodytext" n="105"><hi rend="paranum">105</hi><hi rend="dot">.</hi><hi rend="bold">Kapilavatthū</hi>ti <pb ed="V" n="1.0214" /> ettha <hi rend="bold">kapilo</hi>ti kaḷāravaṇṇo isi vuccati, so vasati etthāti kapilavatthu, assamo. Tasmiṃ ṭhāne māpitattā nagarampi kapilavatthūti (dī. ni. aṭṭha. 1.267; su. ni. aṭṭha. 2.362) vuccati. <hi rend="bold">Aya</hi>nti vakkhamānakathā. <hi rend="bold">Suddhodanamahārājā</hi>ti ettha <hi rend="bold">suddhodano</hi>ti tassa rañño nāmaṃ. Atha vā suddhaṃ odanaṃ imassāti suddhodano, soyeva mahārājā suddhodanamahārājā. Viharati kirāti sambandho. <hi rend="bold">So</hi>ti suddhodanamahārājā. <hi rend="bold">Rājagaha</hi>nti rājagahanagaraṃ. <hi rend="bold">Sādhū</hi>ti āyācanatthe nipāto. Āyācāmīti hi attho. <hi rend="bold">Me</hi>ti mama, puttanti sambandho, anādare vā sāmivacanaṃ. <hi rend="bold">So</hi>ti amacco. <hi rend="bold">Sādhū</hi>ti sampaṭicchanatthe nipāto. Evanti hi attho. <hi rend="bold">Athā</hi>ti tasmiṃ nisīdanakāle. <hi rend="bold">Assā</hi>ti purisasahassaparivārassa amaccassa. <hi rend="bold">Tato</hi>ti yācanakāraṇā <pb ed="M" n="0.0248" />. <hi rend="bold">Na</hi>nti purisasahassaparivāraṃ amaccaṃ. <hi rend="bold">Tatthevā</hi>ti rājagaheyeva. <hi rend="bold">Tepī</hi>ti aṭṭha dūtāpi. <hi rend="bold">Te</hi>ti nava dūtā.</p>

<p rend="bodytext"><hi rend="bold">Athā</hi>ti tato pacchā. <hi rend="bold">Ekadivasajātaka</hi>nti ekasmiṃ divase jātakaṃ. <hi rend="bold">So</hi>ti kāḷudāyīamacco. <hi rend="bold">Pabbajitvāpī</hi>ti pisaddena ‘‘apabbajitvāpī’’ti atthaṃ sampiṇḍeti. <hi rend="bold">Tathevā</hi>ti yathā nava dūtā saparivārā arahattaṃ pāpuṇiṃsu, tathevāti attho. <hi rend="bold">So</hi>ti kāḷudāyī. <hi rend="bold">Sambhatesū</hi>ti sambharitesu gahetvā niṭṭhāpitesūti attho. <hi rend="bold">Vissaṭṭhakammesū</hi>ti vissaṭṭhā kammantā etesanti vissaṭṭhakammantā, tesu. <hi rend="bold">Supupphitesū</hi>ti sundarapupphasañjātesu. <hi rend="bold">Paṭipajjanakkhame</hi>ti paṭipajjanatthāya khame yogye. Gamanavaṇṇaṃ saṃvaṇṇesīti sambandho. <hi rend="bold">Saṭṭhimattāhī</hi>ti (bu. vaṃ. aṭṭha. nidānakathā 2) saṭṭhipamāṇāhi. <hi rend="bold">Eta</hi>nti etaṃ saṃvaṇṇassa kāraṇaṃ kinti pucchi. Cārikaṃ pakkamituṃ kāloti yojanā. <hi rend="bold">Tena hī</hi>ti uyyojanatthe nipāto. Bhagavā pakkāmīti sambandho. <hi rend="bold">Parivuto</hi>ti parisamantato vuto āvuto nivuto hutvāti sambandho. <hi rend="bold">Aturitacārika</hi>nti ajavanacārikaṃ.</p>

<p rend="bodytext"><hi rend="bold">Eva</hi>nti iminā nayena. Bhagavati pakkante ca satīti yojanā. <hi rend="bold">Nikkhantadivasato</hi>ti phagguṇapuṇṇamiyā pāṭipadadivasato. <hi rend="bold">Uttamabhojanarasassā</hi>ti uttamabhojanarasena. <hi rend="bold">Dassathā</hi>ti dadeyyātha. <hi rend="bold">Tenevā</hi>ti saddhāya uppādanakāraṇeneva. <hi rend="bold">Na</hi>nti kāḷudāyiṃ. Bhagavā ṭhapesīti sambandho. <hi rend="bold">Etadagga</hi>nti eso aggo. <hi rend="bold">Yadida</hi>nti yo ayaṃ. <hi rend="bold">Etadagge</hi>ti etadaggaṭṭhāne.</p>

<p rend="bodytext">Sākiyāpi kho pahiṇiṃsūti sambandho. <hi rend="bold">Ñātiseṭṭha</hi>nti ñātīnaṃ seṭṭhaṃ, ñātiyeva vā seṭṭhaṃ, bhagavantanti <pb ed="V" n="1.0215" /> yojanā. <hi rend="bold">Nigrodhasakkassā</hi>ti nigrodhanāmakassa sakkassa. <hi rend="bold">Tatthā</hi>ti nigrodhasakkassa ārāme. <hi rend="bold">Paccuggamana</hi>nti paṭimukhaṃ uṭṭhahitvā gamanaṃ. <hi rend="bold">Tato</hi>ti pahiṇato, paranti sambandho <pb ed="M" n="0.0249" />. Rājakumāre ca rājakumārikāyo ca pahiṇiṃsūti yojanā. <hi rend="bold">Tesa</hi>nti rājakumārarājakumārikānaṃ. <hi rend="bold">Tatrā</hi>ti nigrodhārāme. Māno jāti sabhāvo etesanti <hi rend="bold">mānajātikā,</hi> mānena, māno vā thaddho etesanti <hi rend="bold">mānathaddhā. Te</hi>ti sākiyā, āhaṃsūti sambandho.</p>

<p rend="bodytext"><hi rend="bold">Tesū</hi>ti sākiyesu. <hi rend="bold">Ne</hi>ti ñātayo. <hi rend="bold">Vuṭṭhāyā</hi>ti catutthajjhānato vuṭṭhahitvā. <hi rend="bold">Tesa</hi>nti ñātīnaṃ. <hi rend="bold">Kaṇḍambarukkhamūle</hi>ti kaṇḍanāmakena uyyānapālena ropimassa ambarukkhassa āsanne. <hi rend="bold">Rājā</hi>ti suddhodanamahārājā. <hi rend="bold">Vo</hi>ti tumhākaṃ, pādeti sambandho. <hi rend="bold">Aya</hi>nti vandanā. <hi rend="bold">Jambucchāyāyā</hi>ti jamburukkhassa chāyāya. Iti āhāti yojanā.</p>

<p rend="bodytext"><hi rend="bold">Sikhāppatto</hi>ti aggappatto, koṭippattoti attho. <hi rend="bold">Tato</hi>ti nisīdanato, paranti sambandho. <hi rend="bold">Pokkharavassa</hi>nti padumavane vuṭṭhavassasadisaṃ. <hi rend="bold">Tambavaṇṇa</hi>nti lohitavaṇṇaṃ. <hi rend="bold">Ta</hi>nti apatanaṃ bhagavā kathesīti sambandho.</p>

<p rend="bodytext"><hi rend="bold">Dutiyadivase</hi>ti kapilavatthuṃ pattadivasato dutiye divase. <hi rend="bold">Indakhīle</hi>ti nagarassa ummāre. <hi rend="bold">Katha</hi>nti kenākārena cariṃsu nu khoti yojanā. Agamaṃsu kiṃ cariṃsu kinti yojanā. <hi rend="bold">Sapadānacāra</hi>nti gharapaṭipāṭikhaṇḍanavirahitena saha pavattaṃ cāraṃ. <hi rend="bold">Tato</hi>ti āvajjanato, paranti sambandho. <hi rend="bold">Ayameva vaṃso</hi>ti pubbabuddhānaṃ ayameva vaṃso. <hi rend="bold">Ayaṃ paveṇī</hi>ti tasseva vevacanaṃ. <hi rend="bold">Anusikkhantā</hi>ti anu paṭibhāgaṃ sikkhantā. <hi rend="bold">Niviṭṭhagehato</hi>ti nivāsanatthāya visitagehato. <hi rend="bold">Ayyo</hi>ti adhipo sāmīti attho. <hi rend="bold">Siddhatthakumāro</hi>ti sabbalokassa siddho attho asmiṃ atthīti <hi rend="bold">siddhattho,</hi> soyeva kumāro siddhatthakumāro. <hi rend="bold">Sīhapañjara</hi>nti vātapānaṃ. Tañhi sīharūpaṃ dassetvā katapañjarattā sīhapañjaranti vuccati. <hi rend="bold">Dassanabyāvaṭo</hi>ti dassane, dassanatthāya vā byāvaṭo. Rāhulamātāpi devī ārocesīti sambandho. <hi rend="bold">Kapālahattho</hi>ti kapālo hatthesu assa bhagavatoti kapālahattho, hutvāti sambandho. <hi rend="bold">Nānāvirāgasamujjalāyā</hi>ti nānāṭhānesu virāgāya samujjalāya. Virocamānaṃ bhagavantanti sambandho.</p>

<p rend="bodytext"><hi rend="bold">Uṇhīsato</hi>ti <pb ed="M" n="0.0250" /> siroveṭhanato. Tañhi uparisīse nahati bandhati, nahīyati bandhīyatīti vā <hi rend="bold">uṇhīso</hi>ti vuccati. <hi rend="bold">Narasīhagāthāhi nāmā</hi>ti narasīhagāthānāmakāhi. Tā hi yasmā naroyeva sabbasattānaṃ sīho seṭṭho, narānaṃ, naresu vā sīho seṭṭhoti <hi rend="bold">narasīho,</hi> tassa pakāsakā <pb ed="V" n="1.0216" /> gāthā honti, tasmā narasīhagāthāti vuccanti. <hi rend="bold">Rañño</hi>ti sassurarañño, mātularañño vā. <hi rend="bold">Saṃviggahadayo</hi>ti calanacitto. <hi rend="bold">Saṇṭhāpayamāno</hi>ti suṭṭhu ṭhāpayamāno. <hi rend="bold">Turitaturita</hi>nti turitato turitaṃ, atisīghanti attho. <hi rend="bold">Kiṃ bhante</hi>ti kiṃ kāraṇā bhante. <hi rend="bold">Ahuvatthā</hi>ti hiyyattanīmajjhimapurisasaṅkhātāya tthavibhattiyā hūdhātussa ūkārassa uvādeso hoti, tasmā tumhe evaṃsaññino ahuvatthāti yojanā. <hi rend="bold">Vaṃsacārittameta</hi>nti etaṃ piṇḍāya caraṇaṃ vaṃsato paveṇito cārittaṃ. <hi rend="bold">Tattha cā</hi>ti mahāsammatakhattiyavaṃse ca. <hi rend="bold">Aya</hi>nti mahāsammatakhattiyavaṃso. <hi rend="bold">Antaravīthiya</hi>nti vīthiyā majjhe. Ṭhitova āhāti sambandho.</p>

<p rend="bodytext"><hi rend="bold">Uttiṭṭhe</hi>ti uddissa, uṭṭhahitvā vā piṇḍāya tiṭṭhane. <hi rend="bold">Dhammaṃ sucarita</hi>nti suṭṭhu caritabbaṃ bhikkhācariyasaṅkhātaṃ dhammaṃ. <hi rend="bold">Care</hi>ti careyya. <hi rend="bold">Dhammacārī</hi>ti bhikkhācariyasaṅkhātaṃ dhammaṃ caraṇasīlo samaṇo. <hi rend="bold">Sukhaṃ setī</hi>ti upalakkhaṇavasena vuttaṃ. Sesairiyāpathāpi lakkhaṇahāravasena gahetabbā samānakiccattā. Asmiñca loke paramhi ca loketi yojanā.</p>

<p rend="bodytext"><hi rend="bold">Na taṃ duccaritaṃ care</hi>ti vesiyādigocarasaṅkhātaṃ duṭṭhu caritabbaṃ taṃ dhammaṃ na careyya.</p>

<p rend="bodytext">Ettha ca paṭhamagāthaṃ antaravīthiyaṃ kathetvā rājānaṃ sotāpattiphale patiṭṭhāpesi, dutiyagāthaṃ pitunivesane kathetvā mahāpajāpatiṃ sotāpattiphale, rājānaṃ sakadāgāmiphale patiṭṭhāpesīti daṭṭhabbaṃ. <hi rend="bold">Dhammapālajātakaṃ sutvā</hi>ti puna aparasmiṃ divase (jā. aṭṭha. 4.98 ādayo; dha. pa. aṭṭha. 1.nandattheravatthu) dhammapālajātakaṃ (jā. aṭṭha. 4.mahādhammapālajātakavaṇṇanā) <pb ed="M" n="0.0251" /> sutvā. <hi rend="bold">Maraṇasamaye</hi>ti maraṇāsannakāle, maraṇasamayasamīpe vā, samīpatthe cetaṃ bhummavacanaṃ.</p>

<p rend="bodytext">Sotāpattiphalaṃ sacchikatvā parivisīti sambandho. <hi rend="bold">Sabbaṃ itthāgāra</hi>nti sabbo orodho. So hi itthīnaṃ agāranti <hi rend="bold">itthāgāra</hi>nti vuccati. Iminā vacanatthena agārameva mukhyato labbhati, rājitthiyo pana upacārenāti daṭṭhabbaṃ. <hi rend="bold">Sā panā</hi>ti rāhulamātā pana. <hi rend="bold">Parijanenā</hi>ti parivārena. <hi rend="bold">Na</hi>nti ayyaputtaṃ. ‘‘Rājāna’’ntipadaṃ ‘‘gāhāpetvā’’tipade kāritakammaṃ, ‘‘patta’’ntipadaṃ tattheva dhātukammaṃ. <hi rend="bold">Rājadhītāyā</hi>ti suppabuddharañño dhītāya. <hi rend="bold">Sā</hi>ti rājadhītā. <hi rend="bold">Gopphakesū</hi>ti caraṇagaṇṭhīsu bhagavantaṃ gahetvāti yojanā. Atha vā bhagavato gopphake gahetvāti yojanā. Evañhi sati upayogatthe bhummavacananti daṭṭhabbaṃ.</p>

<p rend="bodytext">Rājā <pb ed="V" n="1.0217" /> kathesīti sambandho. <hi rend="bold">Anacchariya</hi>nti na acchariyaṃ, accharaṃ paharituṃ na yogyanti attho. Rājadhītā yaṃ attānaṃ rakkhi, idaṃ anacchariyanti yojanā.</p>

<p rend="bodytext"><hi rend="bold">Taṃdivasamevā</hi>ti tasmiṃ dutiyadivaseyeva. <hi rend="bold">Kesavisajjana</hi>nti rājacūḷāmaṇibandhanatthaṃ kumārakāle bandhitasikhāveṇisaṅkhātassa kesassa visajjanaṃ, mocananti attho. <hi rend="bold">Paṭṭabandho</hi>ti asuko nāma rājāti nalāṭe suvaṇṇamayassa paṭṭassa bandhanaṃ. <hi rend="bold">Gharamaṅgala</hi>nti abhinavagharaṃ pavesanamaṅgalaṃ. <hi rend="bold">Āvāhamaṅgala</hi>nti āvāhe pavattaṃ maṅgalaṃ. <hi rend="bold">Chattamaṅgala</hi>nti rājachattussāpanakāle pavattaṃ maṅgalaṃ. <hi rend="bold">Maṅgalaṃ vatvā</hi>ti maṅgalasaṃyuttaṃ dhammakathaṃ kathetvā. <hi rend="bold">Janapadakalyāṇī</hi>ti janapadamhi kalyāṇasamannāgatā. <hi rend="bold">Tuvaṭṭaṃ kho</hi>ti khippameva. <hi rend="bold">Sopī</hi>ti nandarājakumāropi. <hi rend="bold">Itī</hi>tiādi nigamanaṃ. <hi rend="bold">Dutiyadivase</hi>ti kapilavatthupattadivasato dutiye divase. Dhammapadaaṭṭhakathāyaṃ (dha. pa. aṭṭha. 1.nandattheravatthu; theragā. aṭṭha. 1.nandattheragāthāvaṇṇanā) pana ‘‘tatiyadivase nandaṃ pabbājesī’’ti vuttaṃ.</p>

<p rend="bodytext"><hi rend="bold">Sattame divase</hi>ti kapilavatthupattadivasatoyeva sattame divase. Etaṃ samaṇaṃ passāti yojanā. <hi rend="bold">Brahmarūpavaṇṇa</hi>nti brahmuno rūpasaṅkhāto <pb ed="M" n="0.0252" /> vaṇṇo viya vaṇṇo imassāti brahmarūpavaṇṇo, taṃ. <hi rend="bold">Aya</hi>nti ayaṃ samaṇo. <hi rend="bold">Tyassā</hi>ti te assa. <hi rend="bold">Te</hi>ti nidhayo. <hi rend="bold">Assā</hi>ti samaṇassa. <hi rend="bold">Na</hi>nti samaṇaṃ. <hi rend="bold">Yācā</hi>ti yācāhi. Ayaṃ dvikammikadhātu. <hi rend="bold">Hī</hi>ti saccaṃ, yasmā vā. Putto pitusantakassa sāmiko, iti tasmā me dehīti yojanā. Anurūpaṃ vacananti sambandho. Bhagavantaṃ anubandhīti bhagavato piṭṭhito piṭṭhito anubandhi.</p>

<p rend="bodytext"><hi rend="bold">Na visahatī</hi>ti na samattheti. Ayaṃ kumāro pitusantakaṃ yaṃ dhanaṃ icchati, tanti yojanā. <hi rend="bold">Vaṭṭānugata</hi>nti vaṭṭadukkhaṃ anugataṃ. <hi rend="bold">Savighātaka</hi>nti vighātakehi pañcahi verehi sahitaṃ. <hi rend="bold">Assā</hi>ti kumārassa. <hi rend="bold">Na</hi>nti kumāraṃ. <hi rend="bold">Aya</hi>nti kumāro. <hi rend="bold">Dāyajja</hi>nti dāyasaṅkhātaṃ mātāpitūnaṃ dhanaṃ ādadātīti <hi rend="bold">dāyādo,</hi> putto, tassa idanti <hi rend="bold">dāyajjaṃ,</hi> mātāpitūnaṃ dhanaṃ.</p>

<p rend="bodytext">‘‘Kathāhaṃ bhante rāhulakumāraṃ pabbājemī’’ti kasmā āha, nanu āyasmā sāriputto bārāṇasiyaṃ tīhi saraṇagamanehi anuññātaṃ pabbajjaṃ na jānātīti āha ‘‘idānī’’tiādi. Yā sā pabbajjā ca upasampadā ca anuññātāti yojanā. <hi rend="bold">Tato</hi>ti pabbajjāupasampadato. Upasampadaṃ paṭikkhipitvāti sambandho. <hi rend="bold">Vimatī</hi>ti vividhā icchā. <hi rend="bold">Imañca</hi><pb ed="V" n="1.0218" /><hi rend="bold">panattha</hi>nti imameva vimatisaṅkhātamatthaṃ. Dhammasenāpati āhāti sambandho. Bhagavato taṃ ajjhāsayanti yojanā.</p>

<p rend="bodytext">‘‘Atha kho…pe… pabbājesī’’ti ettha kiṃ kumārassa kesacchedanādīni sabbakiccāni āyasmā sāriputtoyeva karotīti āha ‘‘mahāmoggallānatthero’’tiādi. <hi rend="bold">Ovādācariyo</hi>ti nivāsanapārupanādīsu sekhiyavattesu, ābhisamācārikesu ca ovādako ācariyo. Atha kasmā ‘‘āyasmā sāriputto rāhulakumāraṃ pabbājesī’’ti vuttanti āha ‘‘yasmā panā’’tiādi. <hi rend="bold">Tatthā</hi>ti tassaṃ pabbajjāupasampadāyaṃ. <hi rend="bold">Na ācariyo</hi>ti pabbajjācariyo ca ovādācariyo ca na issaro.</p>

<p rend="bodytext"><hi rend="bold">Uppannasaṃvegena hadayenā</hi>ti ettha itthambhūtalakkhaṇe karaṇavacanaṃ. Uppannasaṃvego hadayo hutvāti hi yojanā. <hi rend="bold">Sabba</hi>nti sabbaṃ vacanaṃ.</p>

<p rend="bodytext"><hi rend="bold">Tatthā</hi>ti <pb ed="M" n="0.0253" /> purimavacanāpekkhaṃ. <hi rend="bold">Avisesenā</hi>ti ‘‘dhana’’nti vā ‘‘añña’’nti vā ‘‘sāvajja’’nti vā ‘‘anavajja’’nti vā visesamakatvā sāmaññena. <hi rend="bold">Na ca buddhāna</hi>nti ettha casaddena na kevalaṃ apaṭirūpameva, atha kho buddhānañca na āciṇṇanti atthaṃ dasseti. <hi rend="bold">Ya</hi>nti yaṃ varaṃ. <hi rend="bold">Tathā nande</hi>ti ettha tathāsaddassa upameyyatthajotakabhāvaṃ dassento āha ‘‘yatheva kirā’’tiādi. Yatheva bodhisattaṃ byākariṃsu, evaṃ nandampi rāhulampi byākariṃsu kirāti yojanā. Pāḷiyaṃ pana yathā bhagavati me bhante pabbajite anappakaṃ dukkhaṃ ahosi, tathā nande pabbajite anappakaṃ dukkhaṃ ahosi, tathā rāhule pabbajite adhimattaṃ dukkhaṃ ahosīti yojanā. <hi rend="bold">Nemittakā</hi>ti subhāsubhanimittaṃ kathentīti nemittakā. <hi rend="bold">Puttassā</hi>ti jeṭṭhaputtassa siddhatthakumārassa. <hi rend="bold">Pabbajjāyā</hi>ti pabbajjāhetu pabbajjākāraṇā, pabbajjānimittaṃ vā. <hi rend="bold">Tato</hi>ti bhagavato pabbajjato. <hi rend="bold">Tampī</hi>ti nandampi. <hi rend="bold">Itī</hi>ti īdisaṃ. Bhagavato pabbajjāya mahantaṃ icchāvighātasadisanti attho. <hi rend="bold">Tampī</hi>ti rāhulampi. <hi rend="bold">Tenā</hi>ti pabbajjāhetunā. <hi rend="bold">Assā</hi>ti rañño. Uppajjīti sambandho. <hi rend="bold">Ito</hi>ti sokuppattito varayācanato vā.</p>

<p rend="bodytext"><hi rend="bold">So</hi>ti rājā. <hi rend="bold">Yatra hi nāmā</hi>ti yo nāma. Ahampi nāma yo yādiso buddhamāmako dhammamāmako saṅghamāmako samāno, so tādiso ahampi na sakkomīti yojanā. <hi rend="bold">Aññe</hi>ti mayā apare. <hi rend="bold">Dukkha</hi>nti ñātiviyogadukkhaṃ. <hi rend="bold">Niyyānikakāraṇa</hi>nti manussānaṃ garahaupavādaakkosato niyyānikaṃ kāraṇaṃ.</p>

<p rend="bodytext"><hi rend="bold">Tatthā</hi>ti <pb ed="V" n="1.0219" /> ‘‘ananuññāto’’tiādivacane. Janetīti <hi rend="bold">jananī,</hi> mātā. Janetīti <hi rend="bold">janako,</hi> pitā. Iminā posāvanikamātāpitaro nivatteti. Mātā vā matā hotīti yojanā. <hi rend="bold">So eva vā</hi>ti putto eva vā. <hi rend="bold">Anuññātomhīti vadatī</hi>ti saccena vā alikena vā ‘‘anuññātomhī’’ti vadati. Mātā vā sayaṃ pabbajitāti yojanā. <hi rend="bold">Pitassā</hi>ti pitā assa. <hi rend="bold">Assā</hi>ti puttassa. <hi rend="bold">Vippavuttho</hi>ti mātuyā kenaci kāraṇena pavāso.</p>

<p rend="bodytext"><hi rend="bold">Cūḷamātādīna</hi>ntiādisaddena <pb ed="M" n="0.0254" /> mahāmātādīni saṅgaṇhāti. <hi rend="bold">Posanakā</hi>ti vaḍḍhanakā. <hi rend="bold">Tesupī</hi>ti posanakamātāpitaresupi.</p>

<p rend="bodytext">Yaṃ pana puttaṃ nānujānantīti sambandho. <hi rend="bold">Jīvassevā</hi>ti tassa jīvassa eva, pabbājentassa vā bhikkhussa, na desantaragamanādīnamatthāyāti attho. <hi rend="bold">Tesa</hi>nti mātāpitūnaṃ.</p>

<p rend="bodytext"><hi rend="bold">Mahākantāro</hi>ti kena udakena taritabboti <hi rend="bold">kantāro,</hi> nirudakakantārova mukhyato labbhati, vāḷakantāro corakantāro amanussakantāro dubbhikkhakantāro marukantāroti ime pañca kantārā rūḷhīvasena. Mahanto kantāro <hi rend="bold">mahākantāro</hi>.</p>

<p rend="bodytext"><hi rend="bold">Yāvatake</hi>ti ettha yāvasaddo pamāṇatthoti āha ‘‘yattake’’ti.</p>

<p rend="subhead">42. Sikkhāpadadaṇḍakammavatthukathā</p>

<p rend="bodytext" n="106"><hi rend="paranum">106</hi><hi rend="dot">.</hi><hi rend="bold">Nāsanavatthū</hi>ti liṅganāsanāya adhiṭṭhānaṃ, kāraṇanti vuttaṃ hoti. Pacchimānaṃ pañcannanti yojanā. <hi rend="bold">Daṇḍakammavatthū</hi>ti daṇḍakammassa kāraṇaṃ.</p>

<p rend="bodytext" n="107"><hi rend="paranum">107</hi><hi rend="dot">.</hi><hi rend="bold">Appatissā</hi>ti ettha bhikkhūnaṃ vacanassa paṭimukhaṃ ādarena asavanaṃ bhikkhū jeṭṭhakaṭṭhāne na ṭhapenti nāmāti dassento āha ‘‘bhikkhū jeṭṭhakaṭṭhāne’’tiādi. ‘‘Samānajīvikā’’ti iminā <hi rend="bold">asabhāgavuttikā</hi>ti ettha <hi rend="bold">sabhāga</hi>saddo samānasaddapariyāyo, <hi rend="bold">vutti</hi>saddo jīvikapariyāyoti dasseti. <hi rend="bold">Parisakkatī</hi>ti ettha sakka gatiyantidhātupāṭhesu (saddanītidhātumālāyaṃ 16 ḷakārantadhātu) vuttattā paripubbo sakkasaddo gatyatthoti āha ‘‘parakkamatī’’ti. <hi rend="bold">Kintī</hi>ti kimeva. <hi rend="bold">Iti</hi>saddo hettha evasaddattho, kena eva upāyenāti hi attho. <hi rend="bold">Akkosati cevā</hi>ti jātiādīhi akkosati ceva. <hi rend="bold">Bhedetī</hi>ti bhedāpeti. <hi rend="bold">Āvaraṇaṃ kātu</hi>nti <pb ed="V" n="1.0220" /> ettha āvaraṇasaddo nivāraṇasaddavevacanoti āha ‘‘nivāraṇaṃ <pb ed="M" n="0.0255" /> kātu’’nti. <hi rend="bold">Yatthā</hi>ti yasmiṃ pariveṇe, senāsane vā. <hi rend="bold">Vassaggenā</hi>ti vassagaṇanāya. <hi rend="bold">(Tassā</hi>ti pariveṇasenāsanassa. <hi rend="bold">Upacāre</hi>ti āsanne). <hi rend="bold">Mukhadvārika</hi>nti mukhasaṅkhātena dvārena ajjhoharitabbaṃ. ‘‘Vadatopī’’ti iminā vacīpayogena dukkaṭāpattiṃ dasseti, ‘‘nikkhipatopī’’ti iminā kāyapayogena. <hi rend="bold">Anācārassā</hi>ti daṇḍakamme anācārassa. <hi rend="bold">Ettake nāma daṇḍakamme</hi>ti ettake nāma udakāharāpanādisaṅkhāte daṇḍakamme. <hi rend="bold">Ida</hi>nti yāgubhattādiṃ. <hi rend="bold">Lacchasī</hi>ti labhissasi. ‘‘Ettake nāma daṇḍakamme’’ti vuttavacanassa yuttiṃ dassento āha ‘‘bhagavatā hī’’tiādi. <hi rend="bold">Daṇḍakamma</hi>nti daṇḍenti damenti etenāti <hi rend="bold">daṇḍo,</hi> soyeva kattabbattā kammanti daṇḍakammaṃ āvaraṇādi. <hi rend="bold">Aparādhānurūpa</hi>nti vītikkamassa aparādhassa anurūpaṃ. <hi rend="bold">Tampī</hi>ti udakadāruvālikādiāharāpaṇampi. <hi rend="bold">Tañca kho</hi>ti tañca karaṇaṃ. <hi rend="bold">Oramissatī</hi>ti kāyena oramissati. <hi rend="bold">Viramissatī</hi>ti vācāya viramissati. <hi rend="bold">Uṇhapāsāṇe vā</hi>tiādīsu vāsaddena aññānipi attatāpanaparitāpanādīni kammāni saṅgaṇhāti.</p>

<p rend="subhead">43. Anāpucchāvaraṇavatthuādikathā</p>

<p rend="bodytext" n="108"><hi rend="paranum">108</hi><hi rend="dot">.</hi><hi rend="bold">Upajjhāyaṃ anāpucchā</hi>ti ettha upajjhāyaṃ anāpucchitvā. Sabbathā kiṃ na kātabbanti āha ‘‘tumhāka’’ntiādi. <hi rend="bold">Daṇḍakammamassā</hi>ti daṇḍakammaṃ assa. <hi rend="bold">Assā</hi>ti sāmaṇerassa. Saddhiṃ upajjhāyena viharantīti <hi rend="bold">saddhivihārikā</hi>. Nissayācariyādīnaṃ ante samīpe vasantīti <hi rend="bold">antevāsikā,</hi> upasampannāyeva.</p>

<p rend="bodytext"><hi rend="bold">Apalāḷentī</hi>ti ettha laḷa upasevāyanti dhātupāṭhesu vuttattā (saddanītidhātumālāyaṃ 18 ḷakārantadhātu) there laḷato upasevato apagamentīti attho daṭṭhabbo. Idha pana adhippāyatthaṃ dassento āha ‘‘tumhāka’’ntiādi. <hi rend="bold">Apalāḷetabbā</hi>ti aññaṃ laḷato upasevato apagametabbā. Parisabhūte sāmaṇerūpasampanneti yojanā. <hi rend="bold">Ādīnava</hi>nti dussīlaṃ nissāya vasanassa <pb ed="M" n="0.0256" /> dosaṃ. Nhāyituṃ āgatena tayā gūthamakkhanaṃ kataṃ viya dussīlaṃ nissāya viharantena dussīlaṃ katanti yojanā. ‘‘Dussīla’’nti padaṃ purimapacchimapadāpekkhaṃ, tasmā dvinnaṃ padānaṃ majjhe vuttaṃ. Tattha purimapadāpekkhakāle vuttakammaṃ, pacchimapadāpekkhakāle avuttakammaṃ. <hi rend="bold">So</hi>ti sāmaṇerūpasampanno. <hi rend="bold">Upajjhāyaṃ vā</hi>ti sāmaṇeraṃ sandhāya vuttaṃ. <hi rend="bold">Nissayaṃ vā</hi>ti upasampannaṃ sandhāya vuttaṃ.</p>

<p rend="bodytext"><hi rend="bold">Tīsu</hi><pb ed="V" n="1.0221" /><hi rend="bold">nāsanāsū</hi>ti saṃvāsaliṅgadaṇḍakammanāsanasaṅkhātāsu tīsu nāsanāsu. <hi rend="bold">Yo</hi>ti sāmaṇero. <hi rend="bold">Nānāāpattiyo</hi>ti pārājikathullaccaya pācittiyāpattiyo. <hi rend="bold">Hī</hi>ti saccaṃ, yasmā vā. <hi rend="bold">Kunthakipillikampī</hi>ti ettha pāṇakhādakehi sattehi kuthiyati hiṃsiyatīti kuntho, kuṃ pathaviṃ vā dhāretīti <hi rend="bold">kundho</hi>.</p>

<p rend="bodytext">Kimiyeva pillikaṃ potakaṃ <hi rend="bold">kipillikaṃ</hi> mikārassa lopaṃ katvā. Pillikasaddo hi potakapariyāyo. Kimīnaṃ, kimīsu vā pillikaṃ <hi rend="bold">kipillikaṃ. Nāsetabbataṃyevā</hi>ti liṅgena nāsetabbabhāvameva. <hi rend="bold">Tāvadevā</hi>ti tasmiṃ māraṇabhindanakkhaṇeyeva. <hi rend="bold">Assā</hi>ti sāmaṇerassa. <hi rend="bold">Senāsanaggāho ca paṭippassambhatī</hi>ti vassacchedo hotīti adhippāyo. <hi rend="bold">Ākiṇṇadosovā</hi>ti liṅganāsanadosena ca daṇḍakammanāsanadosena ca ākuladosova. <hi rend="bold">Virajjhitvā</hi>ti virādhetvā. Yathānivatthapārutasseva sāmaṇerassāti sambandho. <hi rend="bold">Tasmā</hi>ti saraṇagamanaupasampadakammavācānaṃ sadisattā. Bhikkhunā samādinnaṃ viya imināpi samādinnāneva hontīti yojanā. <hi rend="bold">Eva</hi>nti evamijjhane, samādinne vā. <hi rend="bold">Daḷhīkaraṇattha</hi>nti sikkhāpadānaṃ daḷhīkaraṇatthaṃ. <hi rend="bold">Patiṭṭhāpanattha</hi>nti sāmaṇerassa patiṭṭhāpanatthaṃ. <hi rend="bold">Lacchatī</hi>ti labhissati. Saṅghena dātabboti sambandho. <hi rend="bold">Apaloketvā</hi>ti saṅghaṃ āpucchitvā. Iminā chinnavassakaṃ dasseti.</p>

<p rend="bodytext">Adinnādāne tiṇasalākamattenāpi vatthunā asamaṇo hotīti yojanā. <hi rend="bold">Vippaṭipattiyā</hi>ti vikārena paṭipajjanato. <hi rend="bold">Bhaṇite</hi>ti <pb ed="M" n="0.0257" /> bhaṇane. <hi rend="bold">Jānitvā</hi>ti jānitvā eva. Evakāro hettha ajjhāharitabbo, tena vuttaṃ ‘‘na ajānitvā’’ti. Yāni pañca sikkhāpadānīti yojanā. <hi rend="bold">Assā</hi>ti sāmaṇerassa. <hi rend="bold">Ṭhapanatthāyā</hi>ti sikkhāpadānaṃ ṭhapanatthāya. <hi rend="bold">Aya</hi>nti pārājiko. <hi rend="bold">Viseso</hi>ti bhikkhūnaṃ pācittiyato viseso.</p>

<p rend="bodytext"><hi rend="bold">Paṭipakkhavasenā</hi>ti ‘‘anarahaṃ asammāsambuddho’’tiādinā ca ‘‘dvākkhāto’’tiādinā ca ‘‘duppaṭippanno’’tiādinā ca paṭiviruddhavasena garahanto sāmaṇero nivāretabboti sambandho. <hi rend="bold">Kaṇḍakanāsanāyā</hi>ti kaṇḍakanāmakassa sāmaṇerassa daṇḍakammanāsanāya. <hi rend="bold">Taṃ laddhi</hi>nti avaṇṇabhāsanadiṭṭhiṃ. <hi rend="bold">Accaya</hi>nti atikkamaṃ, dosaṃ vā. <hi rend="bold">Desāpetabbo</hi>ti ‘‘accayo maṃ bhante accagamā’’tiādinā desāpetabbā. <hi rend="bold">Taṃ yutta</hi>nti ‘‘liṅganāsanāya nāsetabbo’’ti taṃ vacanaṃ patirūpaṃ. <hi rend="bold">Hī</hi>ti saccaṃ, yasmā vā. <hi rend="bold">Idhā</hi>ti khandhake, ‘‘sāmaṇeraṃ nāsetu’’ntivacane vā.</p>

<p rend="bodytext">‘‘Eseva nayo’’ti vuttavacanaṃ pākaṭaṃ karonto āha ‘‘sassatucchedānañhī’’tiādi. Aññataradiṭṭhiko <pb ed="V" n="1.0222" /> sāmaṇeroti yojanā. <hi rend="bold">Etthā</hi>ti dasasu nāsanaṅgesu. <hi rend="bold">‘‘Kāma’’</hi>ntipadena punaruttiniratthakadosāropanena garahaṃ dasseti. <hi rend="bold">‘‘Panā’’</hi>tipadena tesaṃ dosānaṃ pahānena sambhāvanaṃ dasseti. Abrahmacāriṃ sāmaṇeranti sambandho. <hi rend="bold">Upasampādetuṃ vaṭṭatī</hi>ti upasampādanaṃ vaṭṭati. Bhikkhunidūsako sāmaṇeroti sambandho. <hi rend="bold">Pabbajjampī</hi>ti ettha <hi rend="bold">pi</hi>saddassa garahatthabhāvaṃ dassetuṃ vuttaṃ ‘‘pageva upasampada’’nti. <hi rend="bold">Etamattha</hi>nti etādisamatthaṃ.</p>

<p rend="subhead">47. Paṇḍakavatthukathā</p>

<p rend="bodytext" n="109"><hi rend="paranum">109</hi><hi rend="dot">.</hi> Daharataruṇasaddānaṃ vevacanattā vuttaṃ <hi rend="bold">‘‘dahare…pe… taruṇe’’</hi>ti. <hi rend="bold">Moḷigalla</hi>saddo thūlasarīravācako anipphannapāṭipadikoti āha ‘‘moḷigalleti thūlasarīre’’ti. <hi rend="bold">Hatthibhaṇḍe</hi>ti ettha hatthisaṅkhātaṃ bhaṇḍaṃ etesanti hatthibhaṇḍāti vutte hatthigopakāti āha ‘‘hatthigopake’’ti. Abhidhāne (abhidhānappadīpikāyaṃ 367 gāthāyaṃ) pana ‘‘hatthimeṇḍo’’ti pāṭho atthi.</p>

<p rend="bodytext"><hi rend="bold">Paṇḍako</hi>ti <pb ed="M" n="0.0258" /> paḍati vikalabhāvaṃ gacchatīti paṇḍako. Saṃkhepena vuttamatthaṃ vitthārena dassento āha <hi rend="bold">‘‘tatthā’’</hi>tiādi. Tattha <hi rend="bold">yassā</hi>ti paṇḍakassa. <hi rend="bold">Asucinā</hi>ti sambhavena. <hi rend="bold">Āsittassā</hi>ti āsiñcitabbassa. Iminā asucinā mukhe āsiñcitabboti <hi rend="bold">āsitto</hi>ti vacanatthaṃ dasseti. <hi rend="bold">Aya</hi>nti paṇḍako. <hi rend="bold">Ajjhācāra</hi>nti methunajjhācāraṃ. ‘‘Usūyāya uppannāyā’’tiiminā usūyatīti <hi rend="bold">usūyo</hi>ti vacanatthaṃ dasseti. <hi rend="bold">Upakkamenā</hi>ti vāyāmena. <hi rend="bold">Bījānī</hi>ti aṇḍāni. Iminā upakkamena etasmā bījāni apanītānīti <hi rend="bold">opakkamiko</hi>ti vacanatthaṃ dasseti. Pakkhe pavatto paṇḍako <hi rend="bold">pakkhapaṇḍako,</hi> pakkhe pariḷāhavūpasamo paṇḍako <hi rend="bold">pakkhapaṇḍako</hi>ti vacanatthaṃ dassento āha ‘‘ekacco panā’’tiādi. Tattha pubbavacanatthe <hi rend="bold">pakkhe</hi>ti kālapakkheti attho daṭṭhabbo. Pacchimavacanatthe <hi rend="bold">pakkhe</hi>ti juṇhapakkheti attho daṭṭhabbo. ‘‘Akusalavipākānubhāvenā’’ti padaṃ ‘‘paṇḍako hotī’’tipadeyeva sambandhitabbaṃ. <hi rend="bold">Assā</hi>ti paṇḍakassa. <hi rend="bold">Napuṃsakapaṇḍako</hi>ti puriso viya sātisayaṃ paccāmitte na puṃsaketi abhimaddanaṃ kātuṃ na sakkotīti <hi rend="bold">napuṃsako</hi>. Na pumā na itthīti <hi rend="bold">napuṃsako</hi>ti katvā napumanaitthisaddassa niruttinayena napuṃsakakaraṇampi vadanti. Napuṃsakoyeva paṇḍako napuṃsakapaṇḍako. <hi rend="bold">Tesū</hi>ti pañcasu paṇḍakesu. <hi rend="bold">Tesupī</hi>ti opakkamikādīsu tīsupi. ‘‘Yasmiṃ pakkhe’’ti iminā pakkhe pakkhe paṇḍakabhāvaṃ nivatteti. <hi rend="bold">Assā</hi>ti paṇḍakassa. <hi rend="bold">Etthā</hi>ti pañcasu paṇḍakesu. <hi rend="bold">Sopī</hi>ti paṇḍakopi. <hi rend="bold">Ito</hi>ti paṇḍakavārato. <hi rend="bold">‘‘Eseva nayo’’</hi>ti iminā liṅganāsanameva atidisati.</p>

<p rend="subhead">48. Theyyasaṃvāsakavatthukathā</p>

<p rend="bodytext" n="110"><hi rend="paranum">110</hi><hi rend="dot">.</hi><hi rend="bold">Pārijaññapattassā</hi>ti <pb ed="V" n="1.0223" /> parihāyatīti parijāni, issariyabhogādi, tassa bhāvo pārijaññaṃ, issariyabhogādikkhayo, taṃ pattoti pārijaññapatto, tassa. <hi rend="bold">‘‘Pārijuññapattassā’’</hi>tipi ukārena saha pāṭho atthi. <hi rend="bold">Khīṇakolañño</hi>ti ettha kule jātā kolaññā, ṇyapaccayo, nakārāgamo. Khīṇā kolaññā assāti khīṇakolaññoti <pb ed="M" n="0.0259" /> vacanatthaṃ dassento āha ‘‘mātipakkhapitipakkhato’’tiādi. Tattha <hi rend="bold">mātipakkhapitipakkhato</hi>ti mātuyā pakkho mātipakkho, pituno pakkho pitipakkho, mātipakkho ca pitipakkho ca mātipakkhapitipakkhā. <hi rend="bold">Phātiṃ kātu</hi>nti ettha phā-dhātu vaḍḍhanatthoti āha ‘‘vaḍḍhetu’’nti. ‘‘Pucchiyamāno’’ti iminā <hi rend="bold">anuyuñjiyamāno</hi>ti ettha anutyūpasaggavasena yujasaddo pucchanatthoti dasseti.</p>

<p rend="bodytext"><hi rend="bold">Theyyasaṃvāsako</hi>ti thenanaṃ theyyaṃ nakārassa yakāraṃ katvā, theyyāya saṃvāsako imassāti theyyasaṃvāsako. Ettha ca na kevalaṃ vassagaṇanādikoyeva saṃvāso nāma hoti, atha kho theyyāya liṅgagahaṇampi saṃvāsoyeva nāma. Tasmā tassa tividhabhāvaṃ dassento āha ‘‘tayo’’tiādi. Tattha liṅgaṃ thenetīti <hi rend="bold">liṅgathenako,</hi> eseva nayo itaresupi. Tamatthaṃ vitthārento āha ‘‘tatthā’’tiādi. Tattha <hi rend="bold">yo</hi>ti theyyasaṃvāsako. <hi rend="bold">Liṅgamattassevā</hi>ti ettha mattasaddena saṃvāsādayo nivatteti.</p>

<p rend="bodytext"><hi rend="bold">Videsa</hi>nti attano desato viyogaṃ desaṃ. Visaddo hettha viyogatthavācako. Atha vā vi dūraṃ desaṃ. Visaddo hettha dūratthavācako. <hi rend="bold">Musā</hi>ti abhūtatthe dutiyantanipāto, abhūtaṃ vacananti attho. <hi rend="bold">Paṭibāhatī</hi>ti aññe nivāreti. <hi rend="bold">Saṃvāsathenako nāmā</hi>ti ettha ko saṃvāso nāma, nanu ekakammādikoti āha ‘‘bhikkhuvassagaṇanādiko’’tiādi. <hi rend="bold">Bhikkhuvassagaṇanādiko</hi>ti ādisaddena yathāvuḍḍhaṃ vandanasādiyanaṃ āsanapaṭibāhanaṃ uposathapavāraṇādīsu sandissananti imāni saṅgaṇhāti. ‘‘Kiriyabhedo’’ti iminā saṃ ekato vasiyati anenāti <hi rend="bold">saṃvāso</hi>ti vacanatthena kiriyabhedo saṃvāso nāmāti dasseti. <hi rend="bold">Imasmiṃ atthe</hi>ti imasmiṃ vatthumhi, imasmiṃ ṭhāneti attho. Iminā pārājikādiṭṭhāne pana ekakammādiko saṃvāso nāmāti dasseti.</p>

<p rend="bodytext">‘‘Liṅgassa <pb ed="M" n="0.0260" /> ceva saṃvāsassa cā’’ti iminā <hi rend="bold">ubhayathenako</hi>ti ettha ubhayasarūpaṃ dasseti.</p>

<p rend="bodytext"><hi rend="bold">Etthā</hi>ti <pb ed="V" n="1.0224" /> theyyasaṃvāsakaṭṭhāne. <hi rend="bold">Rāja…pe… bhayehi vā</hi>ti ettha bhayasaddo paccekaṃ yojetabbo. Rājabhayena ca dubbhikkhabhayena ca kantārabhayena ca rogabhayena ca veribhayena cāti hi attho. <hi rend="bold">Cīvaragahaṇattha</hi>nti cīvarāharaṇatthaṃ, ayameva vā pāṭho. <hi rend="bold">Vā</hi>saddo hetvatthaṃ vā sampadānatthaṃ vā sampiṇḍeti. Ayaṃ gāthā vibhattiyā uppaṭipāṭittā bhaggarītisaṅkhātā alaṅkāradosā na muttā. <hi rend="bold">Liṅga</hi>nti samaṇaliṅgaṃ. <hi rend="bold">Idhā</hi>ti imasmiṃ sāsane.</p>

<p rend="bodytext"><hi rend="bold">Nādhivāsetī</hi>ti na sampaṭicchati. <hi rend="bold">Yāvā</hi>ti yattakaṃ kālaṃ, ayaṃ panettha yojanā – idha yo rāja…pe… bhayena vā cīvaragahaṇatthaṃ vā liṅgaṃ ādiyati, so suddhamānaso hutvā yāva saṃvāsaṃ nādhivāseti, tāva eso ‘‘theyyasaṃvāsako nāmā’’ti na vuccatīti.</p>

<p rend="bodytext"><hi rend="bold">Tatrā</hi>ti tāsu gāthāsu. <hi rend="bold">Idhā</hi>ti imasmiṃ sāsane. <hi rend="bold">Eva</hi>nti liṅge gahiyamāne. <hi rend="bold">Tasmi</hi>nti jane. <hi rend="bold">Anosaritvāvā</hi>ti anokkamitvāva. <hi rend="bold">Liṅgaṃ apanetvā</hi>ti sayaṃ gahitaṃ samaṇaliṅgaṃ vināsetvā. <hi rend="bold">Pabbajitālaya</hi>nti pabbajitachāyaṃ. <hi rend="bold">Pubbe</hi>ti saṃvāsathenake.</p>

<p rend="bodytext"><hi rend="bold">Sabbapāsaṇḍiyabhattānī</hi>ti sabbāni pāsaṇḍaṃ uddissa dinnāni bhattāni.</p>

<p rend="bodytext">Satte vahatīti <hi rend="bold">sattavāho</hi>. Viramitabbanti <hi rend="bold">veraṃ,</hi> taṃ pavattetīti <hi rend="bold">veriko</hi>. Kāyena pariharitabbānīti <hi rend="bold">kāyaparihāriyāni. Ta</hi>nti tuvaṃ. <hi rend="bold">Hīnāyāvattabhāva</hi>nti hīnāya gihibhāvāya āvattabhāvaṃ.</p>

<p rend="bodytext"><hi rend="bold">Uppabbajitvā</hi>ti pabbajaviyogaṃ katvā. <hi rend="bold">Tamattha</hi>nti uppabbajitasaṅkhātamatthaṃ. <hi rend="bold">Assā</hi>ti mahāsāmaṇerassa.</p>

<p rend="bodytext"><hi rend="bold">Mahanto vā</hi>ti ettha <hi rend="bold">vā</hi>saddo garahattho. Pageva daharoti dasseti. Abyatto hotīti yojanā. <hi rend="bold">So</hi>ti sāmaṇero.</p>

<p rend="bodytext"><hi rend="bold">Vacchagorakkhādīnī</hi>ti <pb ed="M" n="0.0261" /> ettha <hi rend="bold">vaccho</hi>ti taruṇagoṇo. So hi mātusantike vasatīti <hi rend="bold">vaccho</hi>. Mātuyā viyogakāle vā vassatīti vacchoti vuccati. Iminā dammagavajaraggavāpi sāmaññato gahitā. <hi rend="bold">Go</hi> vuccati khettabhūmi. Vaccho ca go ca <hi rend="bold">vacchagavā,</hi> tesaṃ rakkhanaṃ vacchagorakkho, so ādi yesaṃ kasikammādīnanti vacchagorakkhādīni. ‘‘Sūpasampanno’’ti iminā <pb ed="V" n="1.0225" /> gahaṭṭhampi sace upasampādeti, sūpasampannoti dasseti. <hi rend="bold">Anupasampannakāleyevā</hi>ti sāmaṇerakāleyeva. <hi rend="bold">Vinayavinicchaye</hi>ti vinaye vuttassa theyyasaṃvāsakassa vinicchaye. <hi rend="bold">Theyyasaṃvāsako hoti</hi> liṅgassa apanītattā.</p>

<p rend="bodytext"><hi rend="bold">Theyyasaṃvāsako na hoti</hi> saliṅge ṭhitattā. <hi rend="bold">Ayampi theyyasaṃvāsako na hoti</hi> kāsāye saussāhattā. <hi rend="bold">Theyyasaṃvāsako hoti</hi> kāsāye dhurassa nikkhittattā.</p>

<p rend="bodytext"><hi rend="bold">Theyyasaṃvāsako na hoti</hi> saliṅge ṭhitattā. <hi rend="bold">Neva theyyasaṃvāsako hoti</hi> kāsāye saussāhattā. <hi rend="bold">Methunasevanādīhī</hi>tiādisaddena pāṇātipātādayo saṅgaṇhāti. <hi rend="bold">Theyyasaṃvāsako hoti</hi> kāsāye dhurassa nikkhittattā. <hi rend="bold">Ovaṭṭika</hi>nti adhovaṭṭena karaṇaṃ. <hi rend="bold">Rakkhati tāvā</hi>ti tāva rakkhati vīmaṃsanena nivāsitattā. <hi rend="bold">Liṅga</hi>nti samaṇaliṅgaṃ. <hi rend="bold">Theyyasaṃvāsako hoti</hi> gihiliṅgassa sampaṭicchitattā.</p>

<p rend="bodytext"><hi rend="bold">Vīmaṃsati vā sampaṭicchati vā rakkhatiyeva</hi> odātavatthassa antokāsāyabhāvato. ‘‘Bhikkhuniyāpi eseva nayo’’ti vuttamevatthaṃ vibhāvento āha ‘‘sāpī’’tiādi.</p>

<p rend="bodytext">Vuḍḍhapabbajito sāmaṇeroti sambandho. <hi rend="bold">Pāḷiyampī</hi>ti pantiyampi. Seno maṃsapesiṃ gahetvā gacchati viya bhattapiṇḍe pattaṃ upanāmetvā gahetvā gacchati. <hi rend="bold">Theyyasaṃvāsako na hoti</hi> vassānaṃ agaṇanattā.</p>

<p rend="subhead">48. Titthiyapakkantakakathā</p>

<p rend="bodytext" n="110"><hi rend="paranum">110</hi><hi rend="dot">.</hi> Pakkamatīti <pb ed="M" n="0.0262" /><hi rend="bold">pakkanto,</hi> ‘‘paviṭṭho’’ti iminā kamudhātuyā padavikkhepatthaṃ dasseti, icchākantiatthe nivatteti. <hi rend="bold">So</hi>ti titthiyapakkantako. <hi rend="bold">Tatrā</hi>ti titthiyapakkantake. Upasampanno bhikkhu gacchatīti sambandho. <hi rend="bold">Tesa</hi>nti titthiyānaṃ. ‘‘Titthiyo bhavissāmī’’ti pubbeva laddhigahitattā vuttaṃ ‘‘liṅge ādinnamatte’’ti. <hi rend="bold">Kusacīrādīnī</hi>ti ettha <hi rend="bold">kuso</hi> vuccati salākā. <hi rend="bold">Cīro</hi>ti panti, āvalīti attho. Kuse rajjunā āvunitvā kato cīro <hi rend="bold">kusacīro,</hi> so ādi yesaṃ tānīti kusacīrādīni. Ādisaddena phalakacīrādayo saṅgaṇhāti. Kusatiṇehi kato cīro <hi rend="bold">kusacīro</hi>tipi vadanti. <hi rend="bold">Naggo</hi>ti acelako. <hi rend="bold">Ājīvako</hi>ti acelakavatamādāya <pb ed="V" n="1.0226" /> jīvatīti ājīvako. <hi rend="bold">Tesa</hi>nti ājīvakānaṃ. Ovadito hutvāti sambandho.</p>

<p rend="bodytext"><hi rend="bold">Ki</hi>nti kiṃ vataṃ. <hi rend="bold">Luñcāpetī</hi>ti apanayāpeti. <hi rend="bold">Morapiñchādīnī</hi>ti ettha <hi rend="bold">piñchaṃ</hi> vuccati pakkho. So hi piñchati ākāse gacchati anenāti piñchanti vuccati. Pichi gatiyanti dhātupāṭho. Morassa piñchaṃ morapiñchaṃ, taṃ ādi yesaṃ tānīti morapiñchādīni. Ādisaddena ulūkapiñchādayo saṅgaṇhāti. <hi rend="bold">Yāva na sampaṭicchatī</hi>ti yāva laddhiṃ na sampaṭicchati. <hi rend="bold">Na</hi>nti vīmaṃsamānaṃ bhikkhuṃ. <hi rend="bold">Laddhī</hi>ti titthiyaladdhi. <hi rend="bold">Rakkhatī</hi>ti titthiyapakkantakato rakkhati. Laddhiyā abhāvena titthiyapakkantako na hotīti adhippāyo. <hi rend="bold">Acchiddacīvaro</hi>ti ettha ākāro kodhattho, aḍḍattho vā hoti, chiddasaddo dūsanattho hoti. Tasmā ākodhena aḍḍena vā chiddo dūsitoti <hi rend="bold">acchiddo</hi>ti attho daṭṭhabbo. ‘‘Acchinno’’tipi pāṭho. Acchiddaṃ cīvarametassāti acchiddacīvaro. <hi rend="bold">Titthāyatana</hi>nti titthīnaṃ nivāsaṭṭhānaṃ, titthiyānaṃ upassayanti attho.</p>

<p rend="subhead">49. Tiracchānagatavatthu</p>

<p rend="bodytext" n="111"><hi rend="paranum">111</hi><hi rend="dot">.</hi> Devasampattisadisaṃ issariyasampattiṃ anubhavantopi so nāgo kasmā nāgayoniyā aṭṭīyatīti āha <hi rend="bold">‘‘kiñcāpī’’</hi>tiādi.</p>

<p rend="bodytext">Tattha <pb ed="M" n="0.0263" /> kiñcāpi anubhotīti sambandho. <hi rend="bold">Kiñcāpi</hi>saddo hettha sambhāvanājotako, panasaddo garahatthajotako. <hi rend="bold">Kusalavipākenā</hi>ti ahetukakusalavipākena. <hi rend="bold">Tassā</hi>ti nāgassa. <hi rend="bold">Sajātiyā</hi>ti samānajātiyā nāgiyā. <hi rend="bold">Udakasañcārimaṇḍūkabhakkha</hi>nti udake sañcaraṇasīlaṃ maṇḍūkasaṅkhātaṃ bhakkhaṃ pātubhavatīti yojanā. <hi rend="bold">So</hi>ti nāgo. <hi rend="bold">Aṭṭīyatī</hi>ti aramaṇaṃ pīḷiyati. <hi rend="bold">Harāyatī</hi>ti ettha haredhātu lajjanatthoti āha ‘‘lajjatī’’ti. Ekāranto dhātu bhūvādigaṇiko (saddanītidhātumālāyaṃ 16 rakārantadhātu). <hi rend="bold">Jigucchatī</hi>ti ettha gupadhātuyā kammaṃ dassento āha ‘‘attabhāva’’nti. ‘‘Tassa bhikkhuno’’tipadassa ‘‘nikkhante’’tipadena yojitabbattā bhummatthe sāmivacananti āha ‘‘tasmiṃ bhikkhusmi’’nti. Atha vā <hi rend="bold">tassa bhikkhuno</hi>ti sāmiyogattā ‘‘nikkhante’’ti ettha bhāvatthe mānapaccayoti āha ‘‘nikkhamane’’ti. Iminā nikkhanteti ettha na antapaccayo, mānapaccayasseva antabhāvaṃ katvā vuttoti dasseti. <hi rend="bold">Vissaṭṭho</hi>ti sativissajjito. <hi rend="bold">Tasmi</hi>nti bhikkhumhi. <hi rend="bold">Kapimiddhavasenevā</hi>ti kapino middhavasena eva. Atha vā kapimiddhavasena niddāyanto iva niddāyantoti yojanā. <hi rend="bold">Paṭinipajjī</hi>ti puna nipajji. <hi rend="bold">Vissaramakāsī</hi>ti <pb ed="V" n="1.0227" /> ettha visaddo virūpatthajotako, sarasaddo saddavācakoti dassento āha ‘‘virūpaṃ mahāsaddamakāsī’’ti.</p>

<p rend="bodytext">‘‘Akārassa lopaṃ katvā’’ti iminā <hi rend="bold">tumhe khotthā</hi>ti ettha ‘‘tumhe kho atthā’’ti padavibhāgaṃ katvā okārato parassa akārassa lopaṃ dasseti. ‘‘Akārassālopa’’ntipi pāṭho. Evañhi sati akārassa alopaṃ katvāti attho daṭṭhabbo. Iminā ‘‘tumhe kho atthā’’ti padacchedaṃ katvā akāre pare okārassa vakāraṃ katvā tumhe khvatthā’’ti pāṭho dassito. Kasmā imasmiṃ dhammavinaye avirūḷhidhammāti āha ‘‘jhāna…pe… abhabbattā’’ti. ‘‘Bhavathā’’ti iminā <hi rend="bold">atthā</hi>ti ettha asadhātu sattatthavācako thavibhattīti dasseti. <hi rend="bold">Sajātiyā</hi>ti ettha samānā jāti etissāti sajātīti <pb ed="M" n="0.0264" /> vutte nāgī evāti āha ‘‘nāgiyā evā’’ti. <hi rend="bold">Manussitthiādī</hi>ti ettha ādisaddena tiracchānagatitthīpetitthīdevitthiyo saṅgaṇhāti. ‘‘Dveme bhikkhave paccayā’’ti desanā sāvasesadesanāti dassento āha ‘‘ettha cā’’ti. <hi rend="bold">Etthā</hi>ti tiracchānagatavatthumhi. <hi rend="bold">Abhiṇha</hi>nti abhikkhaṇaṃ punappunanti attho.</p>

<p rend="bodytext"><hi rend="bold">Tiracchānagato</hi>ti ettha kiṃ apāyapariyāpanno duggatiahetukapaṭisandhikovādhippetoti āha ‘‘nāgo vā hotū’’tiādi.</p>

<p rend="subhead">50. Mātughātakādivatthukathā</p>

<p rend="bodytext" n="112"><hi rend="paranum">112</hi><hi rend="dot">.</hi><hi rend="bold">Nikkhanti</hi>nti ettha ‘‘imassa pāpakammassā’’ti chaṭṭhīyogattā bhāvatthe tipaccayoti āha ‘‘nikkhamana’’nti. <hi rend="bold">Apavāhana</hi>nti apāyapaṭisandhivahanato apagamanaṃ. <hi rend="bold">Yenā</hi>ti manussabhūtena yena jīvitā voropitāti sambandho. <hi rend="bold">Manussitthibhūtā</hi>ti manussitthī hutvā bhūtā, manussitthībhāvaṃ vā bhūtā pattā. Iminā tiracchānagatitthiādayo nivatteti. ‘‘Janikā’’ti iminā posāvanikamātādayo nivatteti. <hi rend="bold">Sayampī</hi>ti ettha pisaddo na kevalaṃ mātāyeva, atha kho puttenāpīti dasseti. <hi rend="bold">Satā</hi>ti santena. Manussajātikeneva satā manussajātiko eva hutvā voropitāti yojanā. Anantare bhave phalaṃ nibbattetīti <hi rend="bold">ānantariyaṃ,</hi> mātughātakakammaṃ, tena jātisāmaññampi ajanikaṃ ghātento ca janikampi jātibhedaṃ ghātento ca na anantariko hoti, tassa pabbajjā ca upasampadā ca na vāritāti dassento āha ‘‘yena panā’’tiādi. Tattha poseti vaddhetīti posāpaniyā, sā eva <hi rend="bold">posāvanikā</hi> pakārassa vakāraṃ, yakārassa ca kakāraṃ katvā, posāvanikā ca sā mātā ceti <hi rend="bold">posāvanikamātā. Assā</hi>ti <pb ed="V" n="1.0228" /> puttassa. Idaṃ padaṃ pubbāparāpekkhaṃ. Tattha pubbapade bhāvasambandho, pacchimapade sāmisambandho. Sabbathā eseva nayo hotīti āha ‘‘sacepī’’tiādi. <hi rend="bold">Vesiyā</hi>ti upalakkhaṇavasena vuttaṃ <pb ed="M" n="0.0265" />. Yāya kāyaci itthiyā puttassāpi gahetabbattā. ‘‘Ayaṃ me pitā’’ti ajānanameva hi pamāṇaṃ. <hi rend="bold">Anenā</hi>ti iminā puttena. ‘‘Pitughātakotveva saṅkhyaṃ gacchatī’’ti iminā mātughātakepi ‘‘ayaṃ me mātā’’ti ajānitvā ghātentopi mātughātakotveva saṅkhyaṃ gacchatīti dasseti.</p>

<p rend="bodytext" n="114"><hi rend="paranum">114</hi><hi rend="dot">.</hi> Saṅkhepena vuttamatthaṃ vitthārena dassento āha ‘‘manussajātiyaṃ hī’’tiādi. <hi rend="bold">Apabbajita</hi>nti gihibhūtaṃ. <hi rend="bold">Pabbajjā cassā</hi>ti ettha casaddena upasampadāpi vāritāti dasseti. <hi rend="bold">Assā</hi>ti arahantaghātakassa. <hi rend="bold">Avasesa</hi>nti arahantato avasesaṃ. <hi rend="bold">Assā</hi>ti ariyaghātakassa. <hi rend="bold">Ānantariyo na hoti</hi> tiracchānagatattā panassa pabbajjā vāritāti attho netabbo. <hi rend="bold">Etthā</hi>ti mātughātakādikammesu. <hi rend="bold">Vadhāyā</hi>ti tadatthe catutthīti āha ‘‘vadhatthāyā’’ti. ‘‘Māretu’’nti iminā ‘‘vadhatthāyā’’ti ettha hanadhātu hiṃsanatthoti dasseti. ‘‘Nīyantī’’ti iminā <hi rend="bold">onīyantī</hi>ti ettha otyūpasaggo dhātvatthānuvattakoti dasseti. Yaṃ pana vacanaṃ vuttanti sambandho. Tassa vacanassa atthoti yojanā. <hi rend="bold">‘‘Sacā ca iti ayaṃ nipāto vutto’’</hi>ti iminā bhayapīḷitattā ca niruttīsu akusalattā ca davābhaṇanena ravābhaṇanena ayaṃ nipāto corehi vuttoti dasseti. <hi rend="bold">‘‘Sace ca icceva vā pāṭho’’</hi>ti iminā tehi tathā vuttepi saṅgītikāle vā potthakārūḷhakāle vā yathābhūtaṃ saṅgītattā, potthakārūḷhattā ca yathābhūto pāṭho atthīti dasseti. <hi rend="bold">Tatthā</hi>ti tesu padesu. Niddhāraṇe bhummaṃ. <hi rend="bold">Tassā</hi>ti ‘‘sacajja maya’’nti pāṭhassa. ‘‘Sace ajja maya’’nti iminā ekāralopasandhiṃ dasseti. ‘‘Sacejja maya’’nti akāralopasandhināpi pāṭho atthi.</p>

<p rend="bodytext" n="115"><hi rend="paranum">115</hi><hi rend="dot">.</hi><hi rend="bold">Pakatatta</hi>nti pakatiyā sīlasaṅkhāto attā sabhāvo etissāti pakatattā, taṃ. Kāyasaṃsaggena bhikkhunīnaṃ pārājikattā vuttaṃ ‘‘sīlavināsaṃ pāpetī’’ti. Anicchamānaṃyeva bhikkhuninti sambandho.</p>

<p rend="bodytext"><hi rend="bold">Icchamāna</hi>nti <pb ed="M" n="0.0266" /> odātavatthavasanaṃ icchamānaṃ. Yasmā abhikkhunī hoti, tasmā bhikkhunīdūsako na hotīti yojanā. Sīlavipannaṃ bhikkhuninti sambandho.</p>

<p rend="bodytext">Yo <pb ed="V" n="1.0229" /> devadatto saṅghaṃ bhindati viya, bhindatīti yojanā. <hi rend="bold">Uddhamma</hi>nti dhammato virahitaṃ. <hi rend="bold">Ubbinaya</hi>nti vinayato virahitaṃ. <hi rend="bold">Catunnaṃ kammāna</hi>nti apalokanādīnaṃ catunnaṃ kammānaṃ.</p>

<p rend="bodytext">Yo devadatto lohitaṃ uppādeti viya, uppādetīti yojanā. <hi rend="bold">Duṭṭhacittenā</hi>ti ettha na yaṃkiñci duṭṭhacittaṃ duṭṭhacittaṃ nāma, atha kho vadhakacittanti āha ‘‘vadhakacittenā’’ti. <hi rend="bold">Sarīre</hi>ti sarīrabbhantare. Tathāgatassa hi abhejjakāyattā parūpakkamena cammacchedaṃ katvā lohitassa uppādanaṃ nāma natthi. Yo pana jīvako phāsuṃ karoti viya, phāsuṃ karotīti yojanā. <hi rend="bold">Lohitañcā</hi>ti pūtilohitañca.</p>

<p rend="subhead">54. Ubhatobyañjanakavatthukathā</p>

<p rend="bodytext" n="116"><hi rend="paranum">116</hi><hi rend="dot">.</hi><hi rend="bold">Ubhatobyañjanako</hi>ti ettha bāhiratthasamāsaṃ dassento āha ‘‘itthinimittuppādanakammato cā’’tiādi. Tattha ‘‘itthi…pe… kammato cā’’ti iminā ubhayasarūpaṃ dasseti. Ubhato kammato pavattanti pāṭhaseso yojetabbo. <hi rend="bold">Byañjana</hi>nti nimittaṃ. <hi rend="bold">Assā</hi>ti janassa. <hi rend="bold">Karotipi kāretipī</hi>ti ettha karadhātuyā suddhakammakāritakammāni dassento āha ‘‘purisanimittenā’’tiādi. Tattha ‘‘vītikkama’’nti iminā suddhakammaṃ dasseti, ‘‘para’’nti iminā kāritakammaṃ dasseti. <hi rend="bold">Samādapetvā</hi>ti uyyojetvā. Tassa duvidhabhāvaṃ dassento āha ‘‘duvidho’’tiādi. Tattha itthibhāvena lakkhito ubhatobyañjanako <hi rend="bold">itthiubhatobyañjanako</hi>. Esa nayo itaratthāpi.</p>

<p rend="bodytext"><hi rend="bold">Tatthā</hi>ti duvidhesu ubhatobyañjanakesu. <hi rend="bold">Itthinimitta</hi>nti itthiyā aṅgajātaṃ. Eseva nayo ‘‘purisanimitta’’nti etthāpi. <hi rend="bold">Pākaṭaṃ paṭicchanna</hi>nti sabhāvato pākaṭaṃ paṭicchannaṃ. Puna <hi rend="bold">paṭicchannaṃ pākaṭa</hi>nti rāgavasena paṭicchannaṃ <pb ed="M" n="0.0267" /> pākaṭaṃ. <hi rend="bold">Paraṃ gaṇhāpetī</hi>ti parameva gaṇhāpetīti attho. <hi rend="bold">Ida</hi>nti kāraṇaṃ. <hi rend="bold">Etesa</hi>nti dvinnaṃ ubhatobyañjanakānaṃ. <hi rend="bold">Kurundiyaṃ pana vuttaṃ,</hi> kiṃ vuttanti yojanā. <hi rend="bold">Tatthā</hi>ti ubhatobyañjanake. <hi rend="bold">Vicāraṇakkamo</hi>ti vīmaṃsanānukkamo. ‘‘Tattha vicārakkamo’’tipi pāṭho. Vicāraṇakkamo dhammasaṅgahaṭṭhakathāya veditabbo, idha pana kiṃ veditabbanti āha ‘‘idamidha veditabba’’nti. Tattha <hi rend="bold">ida</hi>nti napabbajjūpasampadakāraṇaṃ. <hi rend="bold">Idhā</hi>ti imissaṃ vinayaṭṭhakathāyaṃ.</p>

<p rend="subhead">55. Anupajjhāyakādivatthukathā</p>

<p rend="bodytext" n="117"><hi rend="paranum">117</hi><hi rend="dot">.</hi><hi rend="bold">Tena kho pana samayenā</hi>ti ettha tasaddassa aniyamaniddesabhāvaṃ dassento āha ‘‘yena samayenā’’ti. <hi rend="bold">Sikkhāpadaṃ apaññattaṃ hotī</hi>ti ‘‘na bhikkhave anupajjhāyako upasampādetabbo’’ti <pb ed="V" n="1.0230" /> sikkhāpadaṃ apaññattaṃ hoti. ‘‘Upajjhāyavirahita’’nti iminā <hi rend="bold">anupajjhāyaka</hi>nti ettha akārassa virahatthaṃ dasseti. Upajjhāyavirahitaṃ upasampadāpekkhanti sambandho. <hi rend="bold">‘‘Eva’’</hi>ntiādinā dosaṃ dasseti. <hi rend="bold">Upajjhaṃ agāhāpetvā</hi>ti ‘‘upajjhāyo me bhante hohī’’ti (mahāva. 65; mahāva. aṭṭha. 64) upajjhaṃ agāhāpetvā. Upasampādentassa kārakasaṅghassāti yojanā. <hi rend="bold">Kammaṃ panā</hi>ti upasampadakammaṃ pana. ‘‘Eseva nayo’’ti iminā upasampādentassa āpatti, kammaṃ pana na kuppatīti vacanaṃ atidisati.</p>

<p rend="subhead">56. Apattakādivatthukathā</p>

<p rend="bodytext" n="118"><hi rend="paranum">118</hi><hi rend="dot">.</hi> Yo piṇḍo hatthesu labbhatīti yojanā. <hi rend="bold">Tadatthāyā</hi>ti tassa piṇḍassa atthāya. <hi rend="bold">Seyyathāpi titthiyā</hi>ti ettha seyyathāpisaddo upamattho, titthiyasaddo ājīvakanāmake titthiye hotīti dassento āha ‘‘yathāpi ājīvakanāmakā titthiyā’’ti. Tasmā ājīvakasaṅkhāte titthiye upamaṃ katvā ujjhāyantīti āha ‘‘sūpabyañjanehī’’tiādi. <hi rend="bold">Hī</hi>ti saccaṃ, yasmā vā. <hi rend="bold">Te</hi>ti ājīvakā. <hi rend="bold">Kammaṃ pana na kuppatī</hi>ti pattacīvaresu asantesupi kammavācāya <pb ed="M" n="0.0268" /> ‘‘paripuṇṇassa pattacīvara’’nti parikittitattā kammaṃ na kuppatīti adhippāyo.</p>

<p rend="bodytext"><hi rend="bold">Yācitakenā</hi>ti ettha yācito hutvā gahito <hi rend="bold">yācitako</hi>ti dassento āha ‘‘yācitvā gahitenā’’ti. ‘‘Īdisena hī’’tiādinā dosaṃ dasseti. <hi rend="bold">Tasmā</hi>ti yasmā āpatti hoti, tasmā. <hi rend="bold">Tassā</hi>ti upasampadāpekkhassa. Nirapekkhehi ācariyupajjhāyādīhīti yojanā. <hi rend="bold">Nissajjitvā</hi>ti brahmadeyyena nissajjitvā. Anadhiṭṭhānupagānaṃ pattacīvarānaṃ apattacīvarattā vuttaṃ ‘‘adhiṭṭhānupagaṃ pattacīvara’’nti. <hi rend="bold">Paṇḍupalāsa</hi>nti samaṇuddesabhāvāpekkhaṃ. So hi rūḷhivasena paṇḍupalāsoti vuccati. Atha vā yathā paṇḍupalāso na harito, nāpi sukkho hoti, evaṃ sopi pabbajāpekkho na gihī hoti, nāpi sāmaṇero, tasmā samaṇuddesabhāvāpekkho ‘‘paṇḍupalāso’’ti vuccati.</p>

<p rend="bodytext">Vasantassa paṇḍupalāsassāti sambandho. <hi rend="bold">Anāmaṭṭhapiṇḍapāta</hi>nti bhikkhūhi anāmasitabbaggaṃ piṇḍapātaṃ. <hi rend="bold">Sāmaṇerabhāgasamako</hi>ti sāmaṇerehi laddhena bhāgena samaṃ pavatto. <hi rend="bold">Assā</hi>ti paṇḍupalāsassa. Sāmaṇerassa sabbaṃ paṭijagganakammaṃ kātuṃ vaṭṭati viya, assa kātuṃ vaṭṭatīti yojanā.</p>

<p rend="subhead">57. Hatthacchinnādivatthukathā</p>

<p rend="bodytext" n="119"><hi rend="paranum">119</hi><hi rend="dot">.</hi> Hatthacchinnādivatthūsu <pb ed="V" n="1.0231" /> hatthā chinnā yassāti <hi rend="bold">hatthacchinno</hi>tiādivacanatthaṃ dassento āha ‘‘yassā’’tiādi. <hi rend="bold">Maṇibandhe</hi>ti pakoṭṭhante. So hi yasmā ettha maṇisaṅkhātaṃ alaṅkāravikatiṃ bandhati, tasmā maṇibandhoti vuccati. <hi rend="bold">Kappare</hi>ti kapoṇiyaṃ. Sā hi paresaṃ piṭṭhīsu kapati hiṃsati anenāti ‘‘kapparo’’ti vuccati. Yassa hatthā chinnā honti, ayaṃ hatthacchinno nāmāti yojanā. Eseva nayo sesesupi. Eko vā pādoti yojanā. Heṭṭhā ‘‘eko vā dve vā hatthā’’ti etthāpi eseva nayo. <hi rend="bold">Catūsu hatthapādesu dve vā</hi>ti eko hattho, eko pādoti dve <pb ed="M" n="0.0269" /> vā. <hi rend="bold">Kaṇṇā</hi>ti saddaggahā. Te hi kaṇṇati savati etehīti kaṇṇāti vuccanti. <hi rend="bold">Kaṇṇābaddhe</hi>ti kaṇṇacchiddassa ābaddhe. <hi rend="bold">Saṅghāṭetu</hi>nti saṅghaṭanaṃ kātuṃ, ābandhanaṃ kātunti attho. <hi rend="bold">Ajapadake</hi>ti ajapadasaṇṭhāne ṭhāne. <hi rend="bold">Nāsā</hi>ti ghānāni. Tāni hi nāsati abyattasaddaṃ karoti etāhīti nāsāti vuccanti. <hi rend="bold">Nāsikā</hi>ti nāsāyeva. <hi rend="bold">Saṇṭhāpetu</hi>nti suṭṭhu ṭhapetuṃ, pakatiyā ṭhapetunti attho. <hi rend="bold">Nakhasesa</hi>nti nakhoyeva seso chinnaṅgulitoti nakhaseso, taṃ. Agge pure uṭṭhahatīti <hi rend="bold">aṅguṭṭho</hi>. ‘‘Vuttanayenevā’’ti iminā ‘‘nakhasesaṃ adassetvā’’ti vacanaṃ atidisati. <hi rend="bold">Kaṇḍaranāmakā</hi>ti mahāsiranāmakā. Te hi kaṃ sarīraṃ dhārentīti <hi rend="bold">kaṇḍarā</hi>ti vuccanti dhakārassa ḍakāraṃ katvā. <hi rend="bold">Yesū</hi>ti kaṇḍaresu, niddhāraṇe bhummaṃ.</p>

<p rend="bodytext">Yassa vaggulipakkhakā viya aṅguliyo sambandho honti, ayaṃ <hi rend="bold">phaṇahatthako</hi> nāmāti yojanā. <hi rend="bold">Eta</hi>nti phaṇahatthakaṃ. Chaḷaṅgulādayopi phaṇahatthakeyeva saṅgahetabbāti āha ‘‘yassapi cha aṅguliyo’’tiādi. Yassapi cha aṅguliyo honti, ayampi phaṇahatthako nāma upacārena.</p>

<p rend="bodytext"><hi rend="bold">Khujjo</hi>ti ettha khujjo sarīro yassatthīti khujjoti vacanatthaṃ dassento āha ‘‘khujjasarīro’’ti. Kasmā khujjoti āha ‘‘urassa vā’’tiādi. Yassa pana vaṅkaṃ, ayampi khujjo nāmāti yojanā. <hi rend="bold">Vaṅka</hi>nti ca kuṭilaṃ. <hi rend="bold">Hī</hi>ti saccaṃ, yasmā vā. <hi rend="bold">Brahmujugatto</hi>ti ujuṃ gattaṃ ujugattaṃ, brahmuno ujugattaṃ viya ujugattaṃ imassa mahāpurisassāti brahmujugatto, mahāpuriso.</p>

<p rend="bodytext">Saṃkhepena vuttamatthaṃ vitthārena dassento āha <hi rend="bold">‘‘jaṅghavāmanassa hī’’</hi>tiādi. <hi rend="bold">Yesa</hi>nti ubhinnaṃ kāyānaṃ. <hi rend="bold">Bhūtāna</hi>nti amanussānaṃ pisācakapetānaṃ. Attabhāvo hoti viyāti yojanā. <hi rend="bold">Parivaṭumo</hi>ti parisamantato vaṭṭulasarīro.</p>

<p rend="bodytext"><hi rend="bold">Galagaṇḍī</hi>ti <pb ed="V" n="1.0232" /><pb ed="M" n="0.0270" /> ettha gale gaṇḍo yassatthīti galagaṇḍīti vacanatthaṃ dassento āha ‘‘yassā’’tiādi. <hi rend="bold">Eta</hi>nti ‘‘galagaṇḍī’’ti etaṃ vacanaṃ. <hi rend="bold">Tatthā</hi>ti galagaṇḍipabbājane. <hi rend="bold">Ya</hi>nti vacanaṃ.</p>

<p rend="bodytext"><hi rend="bold">Sipadī</hi>ti ettha sithilaṃ padaṃ imassāti sipadīti vutte bhārapādoyeva gahetabboti āha ‘‘bhārapādo vuccatī’’ti. Bhāraṃ pādaṃ yassāti <hi rend="bold">bhārapādo</hi>. Ete dve thūlapādarogīsu vattantīti daṭṭhabbaṃ. <hi rend="bold">Sañjātapiḷako</hi>ti sañjātaphoṭo. <hi rend="bold">Upanāha</hi>nti bhusaṃ bandhanaṃ. <hi rend="bold">Udakaāvāṭe</hi>ti udakena puṇṇāyaṃ kāsuyaṃ. <hi rend="bold">Udakavālikāyā</hi>ti udakatintena marunā. Yathā sirā paññāyanti, evaṃ milāpetunti yojanā. <hi rend="bold">Īdisa</hi>nti sirāpaññāyanajaṅghatelanāḷikasabhāvaṃ. <hi rend="bold">Tathā</hi>ti yathā pabbajjākāle karoti, tathā katvāti attho.</p>

<p rend="bodytext"><hi rend="bold">Pāparogī</hi>ti ettha pāparogassa sarūpaṃ dassento āha ‘‘arisa’’itiādi. Tattha ariso ca bhagandaro ca pittañca semho ca kāso ca soso cāti dvando, te ādayo yesaṃ teti arisa…pe… sosādayo. Ādisaddena heṭṭhā vutte ābādhe saṅgaṇhāti. Tattha pittasemhasaddehi taṃsamuṭṭhāno rogo gahetabbo. ‘‘Niccāturo’’ti iminā pāparogīti ettha mantutthe pavattassa īpaccayassa niccayogatthaṃ dasseti.</p>

<p rend="bodytext"><hi rend="bold">Parisadūsano</hi>ti ettha <hi rend="bold">iti</hi>saddo nāmapariyāyo, parisadūsano nāmāti hi attho. Yo attano virūpatāya parisaṃ dūseti, ayaṃ parisadūsano nāmāti yojanā. Chasarīradosaṃ ādiṃ katvā parisadūsanabhāvaṃ vitthārento āha ‘‘atidīgho vā’’tiādi. <hi rend="bold">Atidīgho vā</hi>ti ettha na kevalaṃ paresaṃ dvaṅgulādimattadīgho, atha kho diguṇādidīghovādhippetoti āha ‘‘aññesa’’ntiādi. <hi rend="bold">Nābhipadeso</hi>ti attano nābhipadeso. Yathā hi atidīghe paravacanena atidīghassa sarūpaṃ veditabbaṃ, tathā atirassādīsupi atirassasarūpanti daṭṭhabbaṃ. <hi rend="bold">Mahodaro</hi>ti mahāudaro. <hi rend="bold">Kappasīso vā</hi>ti hatthisīso <pb ed="M" n="0.0271" /> viya yugasīso vā. <hi rend="bold">Kappa</hi>saddo hettha yugatthavācako. <hi rend="bold">Kaṇṇikakeso vā</hi>ti kaṇṇikasadisehi kesehi samannāgato. ‘‘Jātipalitehī’’ti iminā jarāvātena pahataṃ palitaṃ nivatteti. <hi rend="bold">Pakatitambakeso</hi>ti ettha pakatisaddena kenaci payogena tambakesaṃ nivatteti. <hi rend="bold">Āvaṭṭasīso</hi>ti punappunaṃ vaṭṭatīti āvaṭṭo, kesāvaṭṭo, so etassa sīse atthīti āvaṭṭasīso. <hi rend="bold">Uddhaggehī</hi>ti uddhaṃ koṭīhi. <hi rend="bold">Jālabaddhena viyā</hi>ti jālena baddhena iva.</p>

<p rend="bodytext"><hi rend="bold">Sambaddhabhamuko vā</hi>ti aññamaññasambaddhabhamuko vā. <hi rend="bold">Makkaṭabhamuko</hi>ti makkaṭassa bhamu viya <pb ed="V" n="1.0233" /> bhamu etassāti makkaṭabhamuko. <hi rend="bold">Vāsikoṇenā</hi>ti tacchanīkoṭiyā. <hi rend="bold">Visamacakkalo</hi>ti ettha cakkākārena lāti pavattati, cakkākāraṃ vā lāti gaṇhātīti <hi rend="bold">cakkalo. Kekaro</hi>ti valiro. So hi kucchitaṃ karotīti kekaroti vuccati. <hi rend="bold">Kakkaṭassevā</hi>ti kakkaṭassa iva. <hi rend="bold">Mūsikakaṇṇo</hi>ti ākhukaṇṇo. <hi rend="bold">Jaṭukakaṇṇo</hi>ti vaggulikaṇṇo. <hi rend="bold">Aviddhakaṇṇo</hi>ti acchiddakaṇṇo. <hi rend="bold">Hī</hi>ti saccaṃ, yasmā vā. <hi rend="bold">So</hi>ti aviddhakaṇṇo. Kaṇṇe bhagandaro etassāti <hi rend="bold">kaṇṇabhagandaro,</hi> soyeva kaṇṇabhagandariko. Gaṇḍo kaṇṇe etassāti <hi rend="bold">gaṇḍakaṇṇo. Paggharitapubbenā</hi>ti paggharitapūyena. Ṭaṅkito kaṇṇo yassāti <hi rend="bold">ṭaṅkitakaṇṇo. Gobhattanāḷikāyā</hi>ti gunnaṃ bhattapānatthaṃ katāya nāḷikāya. Biḷārakkhi viya atipiṅgalaṃ akkhi etassāti <hi rend="bold">atipiṅgalakkhi</hi>. Madhuvaṇṇo viya piṅgalaṃ akkhi etassāti <hi rend="bold">madhupiṅgalakkhi. Nippakhumakkhī</hi>ti ettha <hi rend="bold">pakhumaṃ</hi> vuccati akkhamhi jātaṃ lomaṃ. Tañhi akkhino pakkhadvaye jātattā pakhumanti vuccati. Natthi pakhumaṃ akkhimhi etassāti nippakhumakkhi. Assupaggharaṇaṃ akkhimhā etassāti <hi rend="bold">assupaggharaṇakkhi</hi>. Pupphaṃ sañjātaṃ yassa akkhinoti <hi rend="bold">pupphitaṃ</hi>. Pupphitaṃ akkhi yassāti <hi rend="bold">pupphitakkhi. Akkhipākenā</hi>ti akkhino dalapariyantesu paccanakena rogena.</p>

<p rend="bodytext"><hi rend="bold">Cipiṭanāsiko</hi>ti anunnatanāsiko. <hi rend="bold">Sukatuṇḍasadisāyā</hi>ti suvānaṃ mukhena sadisāya.</p>

<p rend="bodytext"><hi rend="bold">Paṭaṅgamaṇḍūkassevā</hi>ti <pb ed="M" n="0.0272" /> paṭaṅganāmakassa maṇḍūkassa mukhanimittaṃ iva mukhanimittaṃyevāti yojanā. <hi rend="bold">Ukkhalimukhavaṭṭisadisehī</hi>ti ukkhaliyā mukhavaṭṭinā sadisehi. <hi rend="bold">Bhericammasadisehī</hi>ti bheriyā mukhe nahitacammena sadisehi. <hi rend="bold">Eḷamukho</hi>ti eḷāya niccapaggharitaṃ mukhametasseti eḷamukho. <hi rend="bold">Uppakkamukho</hi>ti uppakkaṃ kuthikaṃ mukhametassāti uppakkamukho. <hi rend="bold">Saṅkhatuṇḍako</hi>ti saṅkhassa tuṇḍena sadiso oṭṭho etassāti saṅkhatuṇḍako.</p>

<p rend="bodytext"><hi rend="bold">Aṭṭhakadantasadisehī</hi>ti aṭṭhakanāmakassa naṅgalassa dantehi sadisehi. Dante pidahitunti sambandho. <hi rend="bold">Dantantare</hi>ti dantavivare, dantamajjhe vā. <hi rend="bold">Kalandakadanto viyā</hi>ti kāḷakānaṃ danto viya.</p>

<p rend="bodytext"><hi rend="bold">Mahāhanuko</hi>ti mahanto hanu etassāti mahāhanuko. <hi rend="bold">Cipiṭahanuko</hi>ti anunnatahanuko. <hi rend="bold">Nimmassudāṭhiko</hi>ti natthi massu ca dāṭhi ca etassāti nimmassudāṭhiko. <hi rend="bold">Bhaṭṭhaaṃsakūṭo</hi>ti bhaṭṭho patito aṃsakūṭo imassāti bhaṭṭhaaṃsakūṭo. <hi rend="bold">Godhāgatto</hi>ti godhāya gattaṃ viya gattaṃ imassāti godhāgatto <pb ed="V" n="1.0234" />. <hi rend="bold">Sabbaṃpeta</hi>nti sabbampi etaṃ ‘‘kacchugatto’’tiādivacanaṃ. <hi rend="bold">Etthā</hi>ti ‘‘kacchugatto’’tiādivacane. Vinicchayo veditabboti yojanā.</p>

<p rend="bodytext"><hi rend="bold">Bhaṭṭhakaṭiko</hi>ti bhaṭṭhā pannā kaṭi etassāti bhaṭṭhakaṭiko. Accuggatehi ānisadamaṃsehīti sambandho. <hi rend="bold">Vātaṇḍiko</hi>ti vātena pūrito aṇḍakoso etassāti vātaṇḍiko. <hi rend="bold">Saṅghaṭṭanajāṇuko</hi>ti anto natattā aññamaññaṃ saṅghaṭṭanaṃ jāṇu etassāti saṅghaṭṭanajāṇuko. <hi rend="bold">Vikaṭo</hi>ti tiriyagamanapādo. Upaḍḍhapiṇḍikassa atthaṃ saha bhedena dassento āha ‘‘so duvidho’’tiādi. Tattha duvidho so upaḍḍhapiṇḍiko samannāgatoti yojanā. Atha vā so upaḍḍhapiṇḍiko heṭṭhā orūḷhāhi mahantīhi jaṅghapiṇḍikāhi samannāgato vā upari ārūḷhāhi mahantīhi jaṅghapiṇḍikāhi samannāgato vāti duvidhoti yojanā. <hi rend="bold">Piṭṭhikapādo</hi>ti piṭṭhiyaṃ uṭṭhito pādo etassāti piṭṭhikapādo. <hi rend="bold">Gaṇḍikaṅguli vā</hi>ti gaṇḍena uṭṭhito aṅguli <pb ed="M" n="0.0273" /> etassāti gaṇḍikaṅguli. <hi rend="bold">Sabbopesā</hi>ti esa sabbopi jano. Parisaṃ dūsetīti <hi rend="bold">parisadūsano</hi>.</p>

<p rend="bodytext"><hi rend="bold">Pubbādīhī</hi>tiādisaddena cakkhupasādassa antarāyakarāni aññānipi vatthūni gahetabbāni. Dvīhi vā akkhīhi, ekena vā akkhināti yojanā. <hi rend="bold">Ubhayampī</hi>ti dvinnaṃ aṭṭhakathācariyānaṃ ubhayampi vacanaṃ. Pāḷiyaṃ ‘‘andhaṃ pabbājentī’’ti avatvā ‘‘kāṇaṃ pabbājentī’’ti vuttattā ‘‘pariyāyenā’’ti vuttaṃ. Mahāaṭṭhakathāyañhi ‘‘jaccandho’’ti iminā dveakkhikāṇaṃ sandhāya vuttaṃ. <hi rend="bold">Kuṇī</hi>ti kuṇanaṃ saṃkocanaṃ kuṇaṃ, tametassatthīti kuṇī. <hi rend="bold">Khañjo</hi>ti khañjati gativekallabhāvena pavattatīti khañjo. <hi rend="bold">Kuṇḍapādako</hi>ti ettha <hi rend="bold">kuṇḍo</hi>ti khañjasseva nāmaṃ. Khañjo hi kuḍati gamanaṃ paṭihanatīti kuṇḍoti vuccati. Kasmā kuṇḍapādako? Kasmā piṭṭhipādamajjhena caṅkamantoti āha ‘‘majjhe saṃkuṭitapādattā’’ti. Iminā hi kuṇḍapādassa ca piṭṭhipādamajjhena caṅkamanassa ca hetuṃ dasseti. Eseva nayo anantaravākyepi. <hi rend="bold">Sabbopesā</hi>ti esa sabbopi jano.</p>

<p rend="bodytext"><hi rend="bold">Pakkhahato</hi>ti ettha eko pakkho hato vināso etassāti pakkhahatoti atthaṃ dassento āha ‘‘eko hattho vā’’tiādi. ‘‘Pakkhapāto’’tipi pāṭho, so apāṭhoyeva. <hi rend="bold">Pakkha</hi>saddo hi koṭṭhāsavācako, na paṅgulapariyāyo, <hi rend="bold">pīṭhasabbī vuccatī</hi>ti pīṭhena sabbati gacchati sīlenāti pīṭhasabbī vuccati. ‘‘Jiṇṇabhāvena dubbalo’’ti iminā jīraṇaṃ jarā, tāya dubbalo <hi rend="bold">jarādubbalo</hi>ti vacanatthaṃ dasseti. <hi rend="bold">Balavā hotī</hi>ti āgantukarogānamabhāvena balavā hoti, ‘‘vacībhedo nappavattatī’’ti iminā mukhamattameva gacchati pavattati, na vacībhedo ettha janeti <pb ed="V" n="1.0235" /><hi rend="bold">mūgo</hi>ti dasseti. Yassa vacībhedo na pavattati, ayaṃ mūgo nāmāti yojanā. <hi rend="bold">Mammana</hi>nti khalitavacanaṃ. Yo ekameva akkharaṃ catupañcakkhattuṃ vadati, tassetamadhivacanaṃ.</p>

<p rend="bodytext"><hi rend="bold">Badhīro</hi>ti sutihīno. So hi hananaṃ sotapasādassa nāsanaṃ vadho, taṃ īrati gacchatīti badhīroti vuccati. Yo sabbena sabbaṃ na suṇāti, ayaṃ badhīro nāmāti yojanā. Iminā naṭṭhapasādataṃ dasseti <pb ed="M" n="0.0274" />. <hi rend="bold">Ubhayadosavasenā</hi>ti upalakkhaṇavasena vuttaṃ andhamūgabadhirapabbājane tidosavasenapi vuttattā. <hi rend="bold">Te</hi>ti hatthacchinnādayo dvattiṃsajane. Osāraṇaṃ apatto puggalo atthi, taṃ puggalaṃ saṅgho osāreti ceti yojanā. <hi rend="bold">Osāretī</hi>ti saṅghe paveseti.</p>

<p rend="subhead">58. Alajjīnissayavatthukathā</p>

<p rend="bodytext" n="120"><hi rend="paranum">120</hi><hi rend="dot">.</hi> ‘‘Alajjīnaṃ ovāda’’nti pāṭhasesena yojite sāmyatthe sāmivacanampi yujjateva. Taṃ nayaṃ adassetvā ‘‘upayogatthe sāmivacana’’nti vuttaṃ. ‘‘Bhikkhūhi sabhāgata’’nti iminā bhikkhūhi samāno sīlādiguṇasaṅkhāto bhāgo imassāti <hi rend="bold">bhikkhusabhāgo,</hi> tassa bhāvo <hi rend="bold">bhikkhusabhāgata</hi>nti vacanatthaṃ dasseti. ‘‘Lajjibhāva’’nti iminā bhāvapaccayassa sarūpaṃ dasseti. <hi rend="bold">Navaṭṭhāna</hi>nti abhinavaṭṭhānaṃ. Gatena bhikkhunāti sambandho.</p>

<p rend="bodytext"><hi rend="bold">Thero</hi>ti nissayadāyako thero. <hi rend="bold">Gahetukāmo</hi>ti nissayaṃ gahetukāmo. <hi rend="bold">Ācāra</hi>nti nissayapaṭipannassa ācāraṃ. <hi rend="bold">Tadahevā</hi>ti tasmiṃ gataahani eva. Ābhogassa katattā, aruṇuggamanassa ca ajānanattā vuttaṃ ‘‘anāpattī’’ti. Aruṇuggamanaṃ ajānantopi ābhogassa akatattā vuttaṃ ‘‘aruṇuggamane dukkaṭa’’nti. ‘‘Dve tīṇi divasānī’’ti padena catu pañca cha divasānipi gahetabbāni lakkhaṇahāranayena anissitena vasitabbabhāvena samānaphalattā. Tenāha ‘‘sattāhaṃ vasissāmī’’ti. <hi rend="bold">Laddhaparihāro</hi>ti laddho parihāro āpattiapanayanaṃ yenāti laddhaparihāro.</p>

<p rend="subhead">59. Gamikādinissayavatthukathā</p>

<p rend="bodytext" n="121"><hi rend="paranum">121</hi><hi rend="dot">.</hi> ‘‘Karaṇīyanissayo’’ti iminā nissayagahaṇaṃ <hi rend="bold">nissayo</hi> uttarapadalopavasena, so karaṇīyo imassāti <hi rend="bold">nissayakaraṇīyo</hi>ti <pb ed="M" n="0.0275" /> visesanaparanipātabhāvaṃ dasseti. <hi rend="bold">Nissayaṃ alabhamānenā</hi>ti ettha kiṃ nissayassa alabhanaṃ nāmāti āha ‘‘attanā’’tiādi. <hi rend="bold">Vutthapubba</hi>nti <pb ed="V" n="1.0236" /> vasitapubbaṃ. <hi rend="bold">Ekarattaṃ vasantenāpī</hi>ti <hi rend="bold">pi</hi>saddo dvirattādike kā nāma kathāti dasseti. Vissamanto vā satthaṃ pariyesanto vā hutvāti yojanā. <hi rend="bold">Nāvāya gacchantassā</hi>ti nāvāya addhānamaggaṃ paṭipannassa.</p>

<p rend="bodytext"><hi rend="bold">Yāciyamānenā</hi>ti ettha bahukattupasaṅgattā vuttaṃ ‘‘tena gilānenā’’ti. ‘‘Mānenā’’ti iminā yācitumasakkuṇeyyatādīni nivatteti.</p>

<p rend="bodytext"><hi rend="bold">Phāsu hotī</hi>ti ettha āvāsasappāyādivasena phāsu hotīti āsaṅkā bhaveyyāti āha ‘‘samathavipassanānaṃ paṭilābhavasenā’’ti. <hi rend="bold">Hī</hi>ti saccaṃ. <hi rend="bold">Imaṃ parihāra</hi>nti imaṃ phāsuvihāraparihāraṃ. Thāmagatāya vipassanāyāti yojanā. Samatho vā taruṇo hotīti yojanā. <hi rend="bold">Etassevā</hi>ti taruṇasamathavipassanikasseva bhikkhuno. <hi rend="bold">Tassa nissāyā</hi>ti ettha tassa ovādaṃ nissāyāti yojanā. Atha vā upayogatthe sāmivacanaṃ. Taṃ nissayadāyakaṃ nissāyāti hi attho. Yattako kālo āsaḷhīpuṇṇamā atthi, tattakaṃ kālanti yojanā. ‘‘Āsaḷhīpuṇṇamā’’ti ettha ‘‘yāvā’’ti nipātapayogattā abhividhiavajhatthe nissakkavacanaṃ daṭṭhabbaṃ. <hi rend="bold">Yatthā</hi>ti yasmiṃ ṭhāne.</p>

<p rend="bodytext" n="122"><hi rend="paranum">122</hi><hi rend="dot">.</hi> Pāḷiyaṃ <hi rend="bold">gottenapī</hi>ti ettha <hi rend="bold">pi</hi>saddena na kevalaṃ nāmeneva, atha kho gottenapi sāvetunti dasseti. Tasmā ‘‘āyasmato pippalissā’’ti nāmaṃ sāvetvātipi ‘‘āyasmato mahākassapassā’’ti gottaṃ sāvetvāpi anusāvetabbaṃ. Tena vuttaṃ ‘‘mahākassapassā’’tiādi. Iminā ‘‘konāmo te upajjhāyo? Upajjhāyo me bhante āyasmā mahākassapo nāmā’’tiādīsu gottampi nāmeneva saṅgahitanti siddhaṃ hoti.</p>

<p rend="bodytext" n="123"><hi rend="paranum">123</hi><hi rend="dot">.</hi><hi rend="bold">Ekānusāvane</hi>ti <pb ed="M" n="0.0276" /> padassa samānādhikaraṇabāhiratthasamāsabhāvaṃ nivattento āha ‘‘ekato anusāvane’’ti. Tattha <hi rend="bold">ekato</hi>ti ekakkhaṇe, ekapahārena vā. Vakkhati hi ‘‘ekakkhaṇe’’ti ca ‘‘ekapahārenevā’’ti ca. Iminā ekato anusāvanametesanti <hi rend="bold">ekānusāvanā</hi>ti asamānādhikaraṇabāhiratthasamāsaṃ dasseti. <hi rend="bold">Ekenā</hi>ti ekena anusāvanācariyena. <hi rend="bold">Ekassā</hi>ti ekassa upasampadāpekkhassa. ‘‘Ekakkhaṇe’’ti iminā ‘‘ekato’’ti padassa atthaṃ dasseti. ‘‘Upasampādetu’’nti dvinnaṃ upasampadāpekkhānaṃ upasampādetuṃ.</p>

<p rend="bodytext"><hi rend="bold">Purimanayenevā</hi>ti ‘‘ekena ekassa, aññena itarassā’’tiādinā pubbe vuttanayeneva. <hi rend="bold">Ekato</hi><pb ed="V" n="1.0237" /><hi rend="bold">anusāvane kātu</hi>nti ‘‘ekena ekassa, aññena aññassa, itarena itarassā’’ti evaṃ tīhi ācariyehi tiṇṇaṃ upasampadāpekkhānaṃ ekakkhaṇe anusāvane kātuṃ. <hi rend="bold">Tañca kho</hi>ti ettha tasaddassa ‘‘anusāvane kātu’’nti padasseva atthavisayataṃ dassetuṃ vuttaṃ ‘‘anusāvanakiriya’’nti. <hi rend="bold">Dve vā tayo vā</hi>ti ettha vāsaddo aniyamavikappattho. Sace ekenācariyena dve anusāveti, ‘‘ayaṃ buddharakkhito ca ayaṃ dhammarakkhito cā’’ti anusāvetabbā. Sace tayo anusāveti, ‘‘ayaṃ buddharakkhito ca ayaṃ dhammarakkhito ca ayaṃ saṅgharakkhito cā’’ti anusāvetabbā. Yathā ekenācariyena dve vā tayo vā ekato anusāvetabbā, evaṃ dvīhi vā tīhi vā ācariyehi eko anusāvetabbotipi vadanti. Ekena upajjhāyena karaṇabhūtena, eko upajjhāyo hutvāti vā attho. ‘‘Ekapahārenevā’’ti iminā <hi rend="bold">‘‘ekato’’</hi>ti padassa atthaṃ dasseti. <hi rend="bold">Dve tisso kammavācā</hi>ti dvīhi ācariyehi dve, tīhi ācariyehi tisso kammavācā. Ekena upajjhāyena anusāvane eko vā dve vā tayo vā ācariyā vaṭṭanti, nānupajjhāyena anusāvane pana nānācariyā eva vaṭṭantīti dassento āha ‘‘sace panā’’tiādi. <hi rend="bold">Tissatthero</hi>ti kammavācācariyabhūto tissatthero <pb ed="M" n="0.0277" />. <hi rend="bold">Sumanattherassā</hi>ti upajjhāyabhūtassa sumanattherassa. <hi rend="bold">Ida</hi>nti nānupajjhāyena ekassācariyassānusāvanaṃ. <hi rend="bold">Esa paṭikkhepo</hi>ti ‘‘na tveva nānupajjhāyenā’’ti eso paṭikkhepo.</p>

<p rend="subhead">63. Upasampadāvidhikathā</p>

<p rend="bodytext" n="126"><hi rend="paranum">126</hi><hi rend="dot">.</hi><hi rend="bold">Taṃ upajjha</hi>nti taṃ upajjhāyaṃ. ‘‘Upajjhā’’ti ca ‘‘upajjhāyo’’ti ca hi atthato ekaṃ, byañjanameva nānaṃ yathā ‘‘sabhā sabhāya’’nti. Ettha upajjhāsaddo rājādigaṇo (rupasiddhi 599 sutte; saddanīti 1140 sutte), upajjhāyasaddo purisādigaṇo. Sabhāsaddo itthiliṅgo, sabhāyasaddo pulliṅgo vā napuṃsakaliṅgo vā. <hi rend="bold">‘‘Vitthāyantī’’</hi>ti saddo nāmadhātūti āha ‘‘vitthaddhagattā hontī’’ti. Vitthasaddo hi dabbavācakattā nāmasaddo, vikārena thaddho gatto etesanti <hi rend="bold">vitthā,</hi> ddhakārassa lopaṃ katvā, tato āyapaccayo hoti. <hi rend="bold">Ya</hi>nti yaṃ antarāyajātaṃ. <hi rend="bold">Tava sarīre</hi>ti tuyhaṃ kāye. ‘‘Nibbatta’’nti iminā ‘‘jāta’’nti ettha janadhātuyā jananatthaṃ dasseti, ‘‘vijjamāna’’nti iminā janīdhātuyā pātubhāvatthaṃ dasseti. <hi rend="bold">Santa</hi>nti saṃvijjamānaṃ. <hi rend="bold">Itiādi</hi> kathetabbanti yojanā.</p>

<p rend="subhead">64. Cattāronissayādikathā</p>

<p rend="bodytext" n="128"><hi rend="paranum">128</hi><hi rend="dot">.</hi><hi rend="bold">Upasampannasamanantaramevā</hi>ti <pb ed="V" n="1.0238" /> upasampanno hutvā samanantarameva, na kālantareti attho. <hi rend="bold">Ekaporisā</hi>ti ettha porisasaddo upari vitthate bhujapamāṇe ca posapamāṇe ca vattati. Purisassa pamāṇā <hi rend="bold">porisā,</hi> pamāṇatthe ṇapaccayo. <hi rend="bold">Chāyā</hi>ti ātapābhāvo. <hi rend="bold">Metabbā</hi>ti pametabbā. ‘‘Vassāno’’tiādi <hi rend="bold">‘‘utupamāṇaṃ ācikkhitabba’’</hi>nti ettha ācikkhaṇākāradassanaṃ. Utuno pamāṇanti atthaṃ nivārento āha ‘‘ettha cā’’tiādi. Arati punappunaṃ gacchatīti <hi rend="bold">utu</hi><pb ed="M" n="0.0278" />, pamiyati saṃvaccharo paricchijjiyati anenāti <hi rend="bold">pamāṇaṃ</hi>. Yattakehi divasehi aparipuṇṇoti sambandho. <hi rend="bold">Yassā</hi>ti divasabhāgassa. Yo utu aparipuṇṇo, tassa utunoti pāṭhaseso yojetabbo. ‘‘Utupamāṇaṃ ācikkhitabbaṃ, divasabhāgo ācikkhitabbo’’ti padānaṃ aparampi atthavikappaṃ dassento āha <hi rend="bold">‘‘atha vā’’</hi>tiādi. Tattha <hi rend="bold">ayaṃ nāma utū</hi>ti ayaṃ utu vassāno nāmāti vā hemanto nāmāti vā gimho nāmāti vā. <hi rend="bold">Pubbanho</hi>ti ahassa pubbo pubbanho. Tattha pacchimanayova pāsaṃsataro. Kasmā? Purimanaye utuparipuṇṇe divasabhāgācikkhaṇassa abhāvā, pacchimanaye pana paripuṇṇaṃ vā aparipuṇṇaṃ vā utupamāṇaṃ ācikkhitabbaṃ. Upasampannadivasabhāgova ‘‘pubbanho’’ti vā ‘‘sāyanho’’ti vā ācikkhitabbo. <hi rend="bold">Saṃgītī</hi>ti ettha saṃ ekato katvā gāyitabbā kathetabbāti saṃgītīti vacanatthaṃ dassento āha ‘‘idameva sabbaṃ ekato katvā’’tiādi. Tattha <hi rend="bold">ki</hi>nti kiṃ utuṃ. <hi rend="bold">Idaṃ nāmā</hi>ti idaṃ nāma utuṃ. <hi rend="bold">Vadeyyāsī</hi>ti āgantukānaṃ vuḍḍhanavakabhāvādiñāpanatthaṃ katheyyāsi.</p>

<p rend="bodytext" n="129"><hi rend="paranum">129</hi><hi rend="dot">.</hi><hi rend="bold">Dutiya</hi>nti sahāyaṃ bhikkhuṃ vā sāmaṇeraṃ vā purisaṃ vā. <hi rend="bold">Akaraṇīyānī</hi>ti upasampannehi akattabbāni. <hi rend="bold">Paṇḍupalāso</hi>ti ettha <hi rend="bold">paṇḍū</hi>ti setapītamisso vaṇṇo, <hi rend="bold">palāsa</hi>saddo paṇṇavācako, na haritavācako, nāpi kiṃsukadumavācakoti dassento āha ‘‘paṇḍuvaṇṇo paṇṇo’’ti. <hi rend="bold">Paṇḍupalāso</hi>ti samāsopi byāsopi yuttoyeva. Samāsakāle paṇḍu yassatthīti paṇḍu, soyeva palāso paṇḍupalāsoti kātabbo. Pupphaphalādiṃ bandhatīti <hi rend="bold">bandhana</hi>nti vacanatthena bandhanasaddo vaṇṭapariyāyoti āha ‘‘vaṇṭato’’ti. <hi rend="bold">Puthusilā</hi>ti (ma. ni. aṭṭha. 3.60) ettha puthusaddo mahantapariyāyoti āha ‘‘mahāsilā’’ti.</p>

<p rend="bodytext" n="130"><hi rend="paranum">130</hi><hi rend="dot">.</hi><hi rend="bold">Tassā</hi>ti <pb ed="M" n="0.0279" /> ukkhepanīyakammārahassa bhikkhuno. <hi rend="bold">Sāmaggī</hi>ti saṅghasāmaggī. <hi rend="bold">Tenā</hi>ti ukkhepanīyakammārahena bhikkhunā. <hi rend="bold">Sambhoge</hi>ti āmisena ca dhammena ca sambhogahetu. Ettha sahaseyyāpi <pb ed="V" n="1.0239" /> saṅgahitā āpattibhāvato. <hi rend="bold">Anāpattī</hi>ti anukkhittakabhāvato pācittiyāpattiyā anāpatti, alajjilakkhaṇābhāvato dukkaṭena anāpattīti daṭṭhabbaṃ.</p>

<p rend="centre">Iti samantapāsādikāya vinayasaṃvaṇṇanāya</p>

<p rend="centre">Dvāsattatiadhikavatthusatapaṭimaṇḍitassa mahākhandhakassa</p>

<p rend="centre">Atthavaṇṇanāya yojanā samattā.</p>

<p rend="title">2. Uposathakkhandhakaṃ</p>

<p rend="subhead">68. Sannipātānujānanādikathā</p>

<p rend="bodytext" n="132"><hi rend="paranum">132</hi><hi rend="dot">.</hi> Uposathakkhandhake taranti otaranti etthāti <hi rend="bold">titthaṃ,</hi> udakatitthaṃ, titthaṃ viyāti <hi rend="bold">titthaṃ,</hi> laddhīti āha ‘‘titthaṃ vuccati laddhī’’ti. Laddhi hi bahūnaṃ laddhikānaṃ otaraṇaṭṭhānattā titthaṃ nāma. <hi rend="bold">Añña</hi>nti sāsanikaladdhito aññaṃ. <hi rend="bold">Etesa</hi>nti paribbājakānaṃ. <hi rend="bold">Ito</hi>ti imasmā sāsanikaladdhito. <hi rend="bold">Ya</hi>nti yaṃ dhammajātaṃ. <hi rend="bold">Tesa</hi>nti aññatitthiyānaṃ paribbājakānaṃ. <hi rend="bold">Te labhantī</hi>ti ettha tasaddo manussavisayoti āha ‘‘te manussā’’ti. <hi rend="bold">Mūgasūkarā</hi>ti ettha thūlasarīrassa sūkarassa saddamattassāpi abhāvato mūgasūkaro nāmāti āha ‘‘thūlasarīrasūkarā’’ti.</p>

<p rend="bodytext" n="135"><hi rend="paranum">135</hi><hi rend="dot">.</hi><hi rend="bold">Assā</hi>ti bhikkhuno. <hi rend="bold">So</hi>ti sampajānamusāvādo. <hi rend="bold">Ki</hi>nti kiṃ āpatti. <hi rend="bold">Dukkaṭa</hi>nti padassa dukkaṭaṃ kammanti āsaṅkā bhaveyyāti āha ‘‘dukkaṭāpattī’’ti. Sā ca kho dukkaṭāpatti musāvādalakkhaṇena na hotīti yojanā. Kena hotīti āha ‘‘bhagavato pana vacanenā’’ti. <hi rend="bold">Vacanenā</hi>ti ca ‘‘sampajānamusāvāde kiṃ hoti? Dukkaṭaṃ <pb ed="M" n="0.0280" /> hotī’’ti (mahāva. 135) vacanena. <hi rend="bold">Akiriyasamuṭṭhānā</hi>ti āvi kattabbāya āpattiyā akaraṇena akiriyasamuṭṭhānā.</p>

<p rend="bodytext"><hi rend="bold">Manujenā</hi>ti manussena. <hi rend="bold">Vācā</hi>ti vācāya. Yakārassa hi lopo. <hi rend="bold">Gira</hi>nti saddaṃ. <hi rend="bold">Pare</hi>ti aññe <pb ed="V" n="1.0240" /> puggale. <hi rend="bold">Vācasika</hi>nti vācāto samuṭṭhitaṃ. Ayaṃ panettha yojanā – bhikkhu kenaci āsanne ṭhitena manujena vācāya anālapanto hoti, pare dūre ṭhite puggale sandhāya giraṃ mahāsaddaṃ no ca bhaṇeyya, evampi vācasikameva āpajjeyyāti.</p>

<p rend="bodytext"><hi rend="bold">Antarāyiko</hi>ti ettha karotyatthe ṇikapaccayoti āha ‘‘antarāyakaro’’ti. ‘‘Kimatthāyā’’ti iminā <hi rend="bold">kissā</hi>ti ettha tadatthe catutthīti dasseti, hetvatthopi yujjateva. <hi rend="bold">Sabbatthā</hi>ti sabbesu ‘‘dutiyassa jhānassa adhigamāyā’’tiādīsu. <hi rend="bold">Itī</hi>tiādi nigamanaṃ. <hi rend="bold">Uddesato cā</hi>ti ‘‘suṇātu me bhante saṅgho’’tiādiuddesato ca. <hi rend="bold">Niddesato cā</hi>ti ‘‘pātimokkhanti ādimeta’’ntiādiniddesato ca.</p>

<p rend="bodytext" n="136"><hi rend="paranum">136</hi><hi rend="dot">.</hi><hi rend="bold">Devasika</hi>nti ettha ṇikapaccayo vicchatthe hotīti āha ‘‘divase divase’’ti. <hi rend="bold">Tatiye ca sattame ca pakkhe</hi>ti ekassa utuno aṭṭhasu pakkhesu tatiye ca sattame ca pakkhe. ‘‘Vacanato’’ti padaṃ ‘‘vaṭṭatī’’ti pade ñāpakahetu. <hi rend="bold">Tathārūpe paccaye</hi>ti tathārūpe vikaticārittasaṅkhāte paccaye. <hi rend="bold">Anuvattitabba</hi>nti anumatiṃ vattitabbaṃ. <hi rend="bold">Vacanatopī</hi>ti pisaddo pubbe ñāpakahetuṃ sampiṇḍeti. <hi rend="bold">Eta</hi>nti ‘‘yasmiṃ tasmiṃ cātuddase vā pannarase vā uddisituṃ vaṭṭatī’’ti vacanaṃ.</p>

<p rend="subhead">71. Sīmānujānanakathā</p>

<p rend="bodytext" n="138"><hi rend="paranum">138</hi><hi rend="dot">.</hi><hi rend="bold">Nimittā kittetabbā</hi>ti nimittāni kittetabbāni. Nikārassa hi ākāro. <hi rend="bold">Nimittaṃ kato</hi>ti eso pabbato nimittaṃ katoti yojanā. Eseva nayo paratopi. ‘‘Eseva nayo’’ti iminā ‘‘puratthimāya disāya kiṃ nimittaṃ? Pāsāṇo bhante, eso pāsāṇo nimitta’’nti atthaṃ atidisati. Eseva nayo sesesupi. Kevalaṃ <pb ed="M" n="0.0281" /> pana vanaudakesu ‘‘etaṃ vanaṃ, etaṃ udaka’’nti vattabbaṃ. Nadiyaṃ ‘‘esā nadī’’ti vattabbā. <hi rend="bold">Ettha panā</hi>ti etissaṃ uttarāyaṃ anudisāyaṃ pana. <hi rend="bold">Hī</hi>ti phalajotako. <hi rend="bold">Tatthā</hi>ti ‘‘nimittā kittetabbā’’ti vacane. <hi rend="bold">Sīmamaṇḍala</hi>nti sīmabimbaṃ. <hi rend="bold">Sambandhantenā</hi>ti purimanimittena pacchimanimittaṃ sambandhantena. Iminā ekantarikādivasena nimittakittanaṃ na vaṭṭati nimittenapi nimittānaṃ sambandhābhāvatoti dasseti. Purimanimittena pacchimanimittassa sambandhe sati ajja ekaṃ nimittaṃ kittetvā sve ekaṃ nimittaṃ kittetvāti evaṃ kālantarepi nimittaṃ kittetvā sammanituṃ vaṭṭatīti vadanti.</p>

<p rend="bodytext"><hi rend="bold">Pabbato</hi>ti <pb ed="V" n="1.0241" /> ettha pabbaṃ vuccati phaḷu, taṃ etasmiṃ atthīti <hi rend="bold">pabbato</hi>. Vālikarāsissa suddhapaṃsupabbatapasaṅgattā vuttaṃ ‘‘vālikarāsi pana na vaṭṭatī’’ti. <hi rend="bold">Itaropī</hi>ti vālikarāsito aññopi tividho pabbato. <hi rend="bold">Hatthippamāṇato</hi>ti aḍḍhaṭṭhamaratanahatthipamāṇato. <hi rend="bold">Catūsu disāsū</hi>ti vihārassa catūsu disāsu. <hi rend="bold">Catūhi vā tīhi vā</hi>ti ettha vāsaddena tato adhikānipi gahetabbāni. Ekena vā nimittenāti yojanā. <hi rend="bold">Ito</hi>ti pabbatanimittato. <hi rend="bold">Tasmā</hi>ti yasmā ekena nimittena na vaṭṭati, tasmā. <hi rend="bold">Ta</hi>nti pabbataṃ. <hi rend="bold">Tasmā</hi>ti ekasseva nimittassa kittitattā. Yo pabbato atthi, taṃ pabbatanti yojanā. <hi rend="bold">Anto</hi>ti pabbatassa anto.</p>

<p rend="bodytext"><hi rend="bold">Tatiyabhāgaṃ vā</hi>ti ettha vāsaddena paṭhamabhāgopi ekadesopi gahetabbo. <hi rend="bold">Tassā</hi>ti tattakassa padesassa. Tatiyabhāgādito aparaṃ sabbapabbataṃ antokatvā sammataṃ dassento āha ‘‘sace’’tiādi.</p>

<p rend="bodytext"><hi rend="bold">Pāsāṇanimitte</hi> evaṃ vinicchayo veditabboti yojanā. Pasati ghanabhāvena bandhatīti <hi rend="bold">pāsāṇo</hi>. Ayaguḷopi pāsāṇasaṅkhameva gacchati tena tassa sadisattā. <hi rend="bold">Ayaguḷopī</hi>ti ettha pisaddena tambakaṃsavaṭṭalohasuvaṇṇarajatādayopi saṅgaṇhāti. <hi rend="bold">Yo kocī</hi>ti silāpavāḷamaṇiādīsu yo koci. Dvattiṃsapalaguḷapiṇḍaparimāṇatā saṇṭhānato gahetabbā, na tulitvā gaṇanavasena. Khuddakataro pāsāṇoti <pb ed="M" n="0.0282" /> yojanā. Yo piṭṭhipāsāṇo vā yo uṭṭhitapāsāṇo vāti yojanā kātabbā – uttaravākye tasaddassa aniyamaniddesavacanattā <hi rend="bold">‘‘pāsāṇasaṅkhaṃyevā’’</hi>ti ettha evakārena ‘‘na pabbatasaṅkha’’nti atthaṃ dasseti. <hi rend="bold">Mahato piṭṭhipāsāṇassā</hi>ti āyāmavitthārubbedhato mahantassa piṭṭhipāsāṇassa sakkassa paṇḍukambalapiṭṭhipāsāṇassa viya. <hi rend="bold">Ta</hi>nti piṭṭhipāsāṇaṃ. <hi rend="bold">Na vaṭṭatī</hi>ti kittetuṃ na vaṭṭati. <hi rend="bold">Hī</hi>ti laddhadosajotako. <hi rend="bold">Ta</hi>nti piṭṭhipāsāṇaṃ. <hi rend="bold">Sīmāyā</hi>ti sīmato. <hi rend="bold">Vihāropī</hi>ti na kevalaṃ nimittameva, vihāropi. Piṭṭhipāsāṇo na kittetabboti sambandho. <hi rend="bold">Kittetvā</hi>ti ettha ‘‘piṭṭhipāsāṇa’’nti yojetabbaṃ.</p>

<p rend="bodytext"><hi rend="bold">Vananimitte</hi> evaṃ vinicchayo veditabboti yojanā. Vaniyati mayūrakokilādīhi sattehi sambhajiyatīti <hi rend="bold">vanaṃ,</hi> vananti sambhajanti etthāti vā <hi rend="bold">vanaṃ</hi>. Taco eva sāro etesanti <hi rend="bold">tacasāro,</hi> tālanāḷikerādayo. Ādisaddena veṇuādayo saṅgaṇhāti. Anto sāro etesanti <hi rend="bold">antosārā,</hi> sākasālādayo. Ādisaddena khadirādayo saṅgaṇhāti. <hi rend="bold">Antosāramissakāna</hi>nti antosārehi rukkhehi missakānaṃ. <hi rend="bold">Rukkhānaṃ vana</hi>nti ettha avayavaavayavibhāvena sambandho veditabbo. Iminā <hi rend="bold">tiṇavanaṃ rukkhavana</hi>nti ettha ‘‘tiṇānaṃ vana’’nti vā ‘‘rukkhānaṃ vana’’nti vā <pb ed="V" n="1.0242" /> atthaṃ dasseti. Tiṇameva vanaṃ, rukkhoyeva vananti atthopi yujjateva. Cattāro vā pañca vā rukkhāti <hi rend="bold">catupañcarukkhā,</hi> te mattaṃ pamāṇametthāti <hi rend="bold">catupañcarukkhamattaṃ</hi> vanaṃ, <hi rend="bold">tato</hi>ti catupañcarukkhamattato. <hi rend="bold">Ekadesa</hi>nti vanassa ekadesaṃ. <hi rend="bold">Vanamajjhe</hi>ti vanassa vemajjhe, vanassūparīti attho. Rukkhantaresu eva hi vihāraṃ karonti. <hi rend="bold">Ekadesa</hi>nti vanassa ekadesaṃ. <hi rend="bold">Tatthā</hi>ti vane. ‘‘Ṭhitavana’’nti padaṃ ‘‘kittetvā’’ti pade avuttakammaṃ, ‘‘na kittetabba’’nti pade vuttakammaṃ.</p>

<p rend="bodytext"><hi rend="bold">Rukkhanimitte</hi> evaṃ vinicchayo veditabboti yojanā. Rukkhiyati phalādikāmehi saṃvariyati rakkhiyatīti <hi rend="bold">rukkho,</hi> mahiyaṃ ruhatīti vā <hi rend="bold">rukkho. Jīvamānako</hi>ti lokavohāravasena mūlaṅkurādiharitasaṅkhātajīvamānako <pb ed="M" n="0.0283" />. <hi rend="bold">Pariṇāhato</hi>ti visālabhāvato. <hi rend="bold">Sūcidaṇḍakapamāṇo</hi>ti sūciyā lekhaniyā daṇḍabhūtaveḷupamāṇo. So veḷu kaniṭṭhaṅgulipamāṇoti daṭṭhabbo. <hi rend="bold">Tato</hi>ti aṭṭhaṅgulubbedhasūcidaṇḍakapamāṇapariṇāharukkhato. <hi rend="bold">Vaṃsanaḷakasarāvādīsū</hi>ti vaṃso ca naḷako ca sarāvo ca vaṃsanaḷakasarāvā, te ādayo yesaṃ kapālādīnanti vaṃsanaḷakasarāvādayo, tesu. <hi rend="bold">Tato</hi>ti vaṃsādito. <hi rend="bold">Taṃkhaṇampī</hi>ti tasmiṃ nimittakkhaṇepi. <hi rend="bold">Akāraṇa</hi>nti apamāṇaṃ. <hi rend="bold">Eta</hi>nti navamūlasākhāniggamanaṃ. <hi rend="bold">Vattuṃ vaṭṭatī</hi>ti sāmaññanāmenapi visesanāmenapi vattuṃ vaṭṭati. Iminā pabbatādīsupi ‘‘pabbato’’ti sāmaññanāmenapi ‘‘vaṅkapabbato vepullapabbato’’ti visesanāmenapi vattuṃ vaṭṭatīti dasseti.</p>

<p rend="bodytext"><hi rend="bold">Magganimitte</hi> evaṃ vinicchayo veditabboti yojanā. Maggiyati pathikehi, maggamūḷhehi vā anvesiyatīti <hi rend="bold">maggo</hi>. Yo yādiso jaṅghamaggo vā sakaṭamaggo vā vinivijjhitvā dve tīṇi gāmantarāni gacchati, so tādiso jaṅghamaggo vā sakaṭamaggo vā vaṭṭatīti yojanā. <hi rend="bold">Ukkamitvā</hi>ti pakkamitvā. Yo jaṅghamaggo otarati, so na vaṭṭatīti yojanā. <hi rend="bold">Avaḷañjā</hi>ti aparibhogā. Gamanaṃ janetīti <hi rend="bold">jaṅgho</hi>. Jaṇṇugopphakānaṃ majjhapadeso. Saha atthena paṇiyadhanenāti <hi rend="bold">sattho,</hi> jaṅghena vicaranto sattho <hi rend="bold">jaṅghasattho</hi>. Sakati samattheti bhāraṃ vahitunti <hi rend="bold">sakaṭo,</hi> tena vicaranto sattho <hi rend="bold">sakaṭasattho</hi>. Jaṅghasattho ca sakaṭasattho ca jaṅghasakaṭasatthā, tehi. <hi rend="bold">Hī</hi>ti saccaṃ, yasmā vā. <hi rend="bold">Eta</hi>nti nimittaṃ.</p>

<p rend="bodytext"><hi rend="bold">Koṇa</hi>nti vihārakoṇaṃ. Gataṃ pana magganti yojanā. <hi rend="bold">Parabhāge</hi>ti vihāraṃ parikkhipitvā gacchantehi catūhi maggehi parabhāge. <hi rend="bold">Dasasu nāmesū</hi>ti satipaṭṭhānaṭṭhakathādīsu āgatesu ‘‘maggo pantho patho pajjo’’tiādīsu, abhidhānādīsu (dī. ni. aṭṭha. 2.373; ma. ni. aṭṭha. 1.106) ca <pb ed="V" n="1.0243" /> āgatesu ‘‘maggo pantho patho addhā’’tiādīsu dasasu magganāmesu. <hi rend="bold">Yena kenaci nāmenā</hi>ti iminā <pb ed="M" n="0.0284" /> pabbatādīsupi ‘‘pabbato giri selo addi nago acalo siluccayo sikharī bhūdharo’’tiādīsu anekesu nāmesu yena kenaci nāmena kittetuṃ vaṭṭatīti dasseti.</p>

<p rend="bodytext"><hi rend="bold">Vammikanimitte</hi> evaṃ vinicchayo veditabboti yojanā. Upacikāhi vamiyati, sarabūgharagolikādayo satte vamatīti vā <hi rend="bold">vammiko. Taṃdivasajāto</hi>ti tasmiṃ nimittakittitadivase jāto. <hi rend="bold">Tato</hi>ti aṭṭhaṅgulubbedhagovisāṇapamāṇavammīkato.</p>

<p rend="bodytext"><hi rend="bold">Nadīnimitte</hi> evaṃ vinicchayo veditabboti yojanā. Nadati sandatīti nadī, nadanto eti gacchatīti vā <hi rend="bold">nadī. Yassā</hi>ti nadiyā, sotanti sambandho. ‘‘Anvaddhamāsa’’ntiādinā ekapakkhe tikkhattuṃ ekamāse chakkhattuṃ vassantabhāvaṃ dīpeti. Vigatamatte satīti sambandho. ‘‘Īdise’’ti iminā ‘‘anvaddhamāsa’’ntiādiatthaṃ atidisati. <hi rend="bold">Timaṇḍala</hi>nti heṭṭhā jāṇumaṇḍalaṃ, upari nābhimaṇḍalanti timaṇḍalaṃ. <hi rend="bold">Yattha katthacī</hi>ti titthe vā atitthe vā. Udakena temiyatīti yojanā, tintiyatīti attho. Na kevalaṃ nimitteyeva ayaṃ nadī hoti, atha kho nadīpāragamanādikepīti āha ‘‘bhikkhuniyā’’tiādi. Idaṃ ‘‘nadīpāragamanepī’’ti padeneva sambandhitabbaṃ.</p>

<p rend="bodytext"><hi rend="bold">Yā panā</hi>ti nadī pana, gatāti yojanā. <hi rend="bold">Ta</hi>nti nadiṃ. <hi rend="bold">Vati</hi>nti pāḷiṃ. <hi rend="bold">Rukkhapāde</hi>ti rukkhassa mūle. Udakañca āvaraṇaṃ ajjhottharitvā pavattatiyevāti yojanā. <hi rend="bold">Yathā</hi>ti yenākārena. Apavattamānā hotīti sambandho.</p>

<p rend="bodytext"><hi rend="bold">Dubbuṭṭhikāle</hi>ti gimhasadise dubbuṭṭhikāle. ‘‘Nirudakabhāvenā’’ti iminā ‘‘āvaraṇabhāvenā’’ti visesanaṃ nivatteti. <hi rend="bold">Sā</hi>ti udakamātikā. Sampādentī hutvā niccaṃ pavattatīti yojanā. <hi rend="bold">Nimittaṃ kātuṃ na vaṭṭatī</hi>ti manussehi nīhaṭattā, sayañca agamanattā na vaṭṭati. <hi rend="bold">Yā panā</hi>ti udakamātikā pana. <hi rend="bold">Mūle</hi>ti paṭhamakāle. Kālantarena nadī hotīti sambandho. <hi rend="bold">Ta</hi>nti udakamātikaṃ.</p>

<p rend="bodytext"><hi rend="bold">Udakanimitte</hi><pb ed="M" n="0.0285" /> evaṃ vinicchayo veditabboti yojanā. Udati pasavatīti <hi rend="bold">udakaṃ</hi>. Bhūmigatameva udakanti sambandho. <hi rend="bold">Tañcā</hi>ti bhūmigataudakañca. Āvāṭa…pe… samuddādīsu ṭhitaṃ <pb ed="V" n="1.0244" /> apavattanakaudakanti yojanā. <hi rend="bold">Ukkhepima</hi>nti ukkhipitvā gahitaṃ. <hi rend="bold">Ta</hi>nti vacanaṃ. <hi rend="bold">Sūkarakhatāyapī</hi>ti sūkarehi khatāya vāpiyāpi. <hi rend="bold">Taṃkhaṇaññevā</hi>ti tasmiṃ nimitte kittanakkhaṇeyeva. Āvāṭoyeva khuddakaṭṭhena <hi rend="bold">āvāṭakaṃ. Ta</hi>nti nimittasaññākaraṇaṃ. <hi rend="bold">Kātuñcā</hi>ti sayaṃ kātuñca. <hi rend="bold">Kārāpetuñcā</hi>ti parehi kārāpetuñca. Kasmā lābhasīmāyaṃ na vaṭṭati? Lābhasīmā hi aññesaṃ pīḷanaṃ karotīti. Iti imamatthaṃ nayato dassento āha ‘‘samānasaṃvāsakasīmā’’tiādi. <hi rend="bold">Etthā</hi>ti samānasaṃvāsakasīmāyaṃ.</p>

<p rend="bodytext">Aṭṭhadisaṃ sandhāya aṭṭha nimittāni vuttānīti daṭṭhabbaṃ. <hi rend="bold">Sā</hi>ti sīmā. Ekena vā nimittenāti yojanā. Tiṇṇaṃ nimittānaṃ kittane nimittānaṃ ṭhitadisaṃ sallakkhetvā ‘‘puratthimāya disāyā’’tiādinā kittetabbaṃ. Nimittānaṃ satakittane sīmāya aṭṭhadisaṃ sallakkhetvā ekissāyapi disāya bahunimittāni kittetabbāni. <hi rend="bold">Siṅghāṭakasaṇṭhānā</hi>ti tiṇṇaṃ maggānaṃ samāgamaṭṭhāne siṅghāṭakasaṇṭhānā, tikoṇā nāma hotīti adhippāyo. <hi rend="bold">Caturassā</hi>ti samacaturassā. <hi rend="bold">Siṅghāṭakasaṇṭhānā</hi>ti catunnaṃ maggānaṃ samodhānaṭṭhāne siṅghāṭakasaṇṭhānā. Aḍḍhacandamudiṅgādisaṇṭhānā pana nimittānaṃ ṭhitasaṇṭhānena hotīti daṭṭhabbā. <hi rend="bold">Ta</hi>nti sīmaṃ. Bandhitukāmehi nissañcārasamaye bandhitabbāti sambandho. <hi rend="bold">Baddhasīmavihārāna</hi>nti baddhā sīmā etesūti <hi rend="bold">baddhasīmā,</hi> te eva vihārāti baddhasīmavihārā, tesaṃ. <hi rend="bold">Disācārikabhikkhūna</hi>nti disāsu cārikabhikkhūnaṃ. <hi rend="bold">Tatthā</hi>ti tasmiṃ ekagāmakhette, bhikkhūnaṃ pesetabbanti sambandho. <hi rend="bold">Ekajjha</hi>nti ekato. <hi rend="bold">Aññānipī</hi>ti sīmabandhagāmakhettato aññānipi. <hi rend="bold">Mahāpadumatthero</hi> pana āhāti yojanā. <hi rend="bold">Tato</hi>ti tehi nānāgāmakhettehi. <hi rend="bold">Āgantabba</hi>nti sāmīcidassanavasena vuttaṃ. Tenāha ‘‘āgamanampi anāgamanampi vaṭṭatī’’ti. Ekasīmabhāvato vuttaṃ ‘‘antonimittagatehi āgantabba’’nti.</p>

<p rend="bodytext">Evaṃ sannipatitesu santesu sīmā bandhitabbāti sambandho. <hi rend="bold">Pariyantaṃ katvā</hi>ti heṭṭhimapariyantaṃ katvā.</p>

<p rend="bodytext"><hi rend="bold">Pabbajjūpasampadādīna</hi>nti <pb ed="M" n="0.0286" /> ettha bhaṇḍukammāpucchanaṃ (mahāva. aṭṭha. 98; vi. saṅga. aṭṭha. 144) sandhāya pabbajjāgahaṇaṃ vuttaṃ. <hi rend="bold">Khaṇḍasīmā</hi>ti vihārapaccantaṃ khaṇḍitaṃ viya chinditaṃ viya pavattā sīmā khaṇḍasīmā. <hi rend="bold">Ta</hi>nti khaṇḍasīmaṃ. <hi rend="bold">Vattaṃ jānitabba</hi>nti ettha vattaṃ vitthārento āha ‘‘sace hī’’tiādi. <hi rend="bold">Sīma</hi>nti khaṇḍasīmaṃ. <hi rend="bold">Yathā</hi>ti yenākārena bandhiyamāneti sambandho. Tassā pamāṇaṃ dassento āha ‘‘sā’’tiādi. <hi rend="bold">Sā</hi>ti khaṇḍasīmā. Abbhānakamme saddhiṃ <pb ed="V" n="1.0245" /> kammārahena vīsati bhikkhū sandhāya vuttaṃ ‘‘ekavīsati bhikkhū’’ti. <hi rend="bold">Tato</hi>ti ekavīsatibhikkhuto. <hi rend="bold">Gaṇhantīpī</hi>ti ettha pisaddo sahassato oraṃ pana pagevāti dasseti. Sahassato adhikaṃ gaṇhantīpi vihārapaccante khaṇḍite khaṇḍasīmāyeva nāma. <hi rend="bold">Ta</hi>nti khaṇḍasīmaṃ.</p>

<p rend="bodytext"><hi rend="bold">Tatrā</hi>ti khaṇḍasīmamahāsīmāsu ādhāre bhummaṃ. <hi rend="bold">Athā</hi>ti anantaraṃ. <hi rend="bold">Eva</hi>nti imāya avippavāsakammavācāya sammaniyamāne. <hi rend="bold">Hī</hi>ti phalajotako. <hi rend="bold">Sīma</hi>nti samānasaṃvāsakasīmaṃ. <hi rend="bold">Na sakkhissantī</hi>ti paṭhamaṃ avippavāsaṃ asamūhanitvā sīmaṃ samūhanituṃ na sakkhissanti. <hi rend="bold">Sīmantarikapāsāṇā</hi>ti dvinnaṃ sīmānaṃ antare vemajjhe ṭhapitā pāsāṇā. <hi rend="bold">Caturaṅgulapamāṇāpī</hi>ti pisaddo ekaṅgulipamāṇāpi vaṭṭatīti dasseti.</p>

<p rend="bodytext"><hi rend="bold">Samantā</hi>ti khaṇḍasīmāya samantā. <hi rend="bold">Anupariyāyantehī</hi>ti anukkamena khaṇḍasīmapariyāyantehi bhikkhūhīti sambandho. <hi rend="bold">Tato</hi>ti tehi sīmantarikapāsāṇehi, dvinnaṃ sīmānaṃ nimittāni paṭhamaṃ kittetvā pacchā tāsu yaṃ icchanti, taṃ bandhitabbabhāvaṃ dassento āha ‘‘sace panā’’tiādi. Yathicchitaṃ bandhituṃ vaṭṭantopi porāṇāciṇṇaṃ dassetuṃ vuttaṃ ‘‘evaṃ santepī’’tiādi. <hi rend="bold">Ubhinnampī</hi>ti dvīsu sīmāsu ṭhitānaṃ ubhinnampi kammanti sambandho. <hi rend="bold">Hī</hi>ti saccaṃ, yasmā vā.</p>

<p rend="bodytext">Casaddo vākyārambhajotako. Esā sīmā nāmāti yojanā. <hi rend="bold">Tatthā</hi>ti piṭṭhipāsāṇādīsu pañcasu ṭhānesu. <hi rend="bold">Nimittapāsāṇā yathāṭhāne na tiṭṭhantī</hi>ti piṭṭhipāsāṇassupari nimittapāsāṇaṃ ṭhapitamattaṃ sandhāya vuttaṃ. Piṭṭhipāsāṇaṃ pana vijjhitvā nimittapāsāṇaṃ tattha nikhaṇitvā yathā ṭhānā na cāventi, tathā ṭhapenti. Evaṃ sante yathāṭhāne tiṭṭhantiyevāti <pb ed="M" n="0.0287" /> daṭṭhabbaṃ. <hi rend="bold">Na sīmā</hi>ti sīmāya pathavisandhārakaṃ udakaṃ pariyantaṃkatvā gatattā sīmā na jhāyati.</p>

<p rend="bodytext"><hi rend="bold">Kuṭigehepī</hi>ti ettha kuṭīti ca gehanti ca agārasseva nāmaṃ. Agārañhi sītādidukkhassa kuṭanaṭṭhena chindanaṭṭhena ca nānādabbasambhārassa gahaṇaṭṭhena ca kuṭigehanti vuccati. Kuṭi eva gehaṃ kuṭigehaṃ, tasmimpi. <hi rend="bold">Bhittiṃ akittetvā</hi>ti idaṃ iṭṭhakadārumayaṃ bhittiṃ sandhāya vuttaṃ. Sace silāmayā bhitti nimittūpagā bhaveyya, bhittipi kittetabbā. <hi rend="bold">Anto karitvā</hi>ti kuṭigehassa bhittiyā vā anto katvā. <hi rend="bold">Pamukhe</hi>ti kuṭigehassa ālinde. <hi rend="bold">Nibbodakapatanaṭṭhāne</hi>ti niggalitvā udakassa patanaṭṭhāne. Evaṃ sammatāya sīmāyāti yojanā.</p>

<p rend="bodytext">‘‘Kuṭṭaṃ <pb ed="V" n="1.0246" /> akittetvā’’ti idaṃ purimanayeneva veditabbaṃ. <hi rend="bold">Anto</hi>ti leṇassa, kuṭṭassa vā anto. <hi rend="bold">Okāse</hi>ti ekavīsatiyā bhikkhūnaṃ okāse. <hi rend="bold">Eva</hi>nti iminākārena sammaniyamāne. <hi rend="bold">Anto</hi>ti bhittiyā anto.</p>

<p rend="bodytext"><hi rend="bold">Heṭṭhā na otaratī</hi>ti heṭṭhā ākāsatalattā na otarati. Nanu thambhe anusāritvā otaraṇo bhaveyya, kasmā na otaratīti? Thambhānamupari ekavīsatiyā bhikkhūnaṃ okāsābhāvatoti daṭṭhabbaṃ. Heṭṭhā otaraṇākāraṃ dassento āha ‘‘sace panā’’tiādi. <hi rend="bold">Tulāna</hi>nti thambhānamupari tiriyavasena ṭhitānaṃ rukkhavisesānaṃ. <hi rend="bold">Uṭṭhahitvā</hi>ti bhūmito uṭṭhahitvā. <hi rend="bold">Tulārukkhehī</hi>ti tulāsaṅkhātehi rukkhehi. ‘‘Ekasambandho’’ti iminā na kevalaṃ tulārukkheheva ekasambandho, catūsu disāsu catunnaṃ bhittīnaṃ aññamaññampi sambandhoti dasseti. <hi rend="bold">Heṭṭhāpi otaratī</hi>ti bhittīnamupari ekavīsatiyā bhikkhūnaṃ okāsapahonakattā vuttaṃ. <hi rend="bold">Sace thambhamatthake…pe… hotī</hi>ti iminā bahūhi thambhehi katapāsādassa ekekasmiṃ thambhamatthake ekavīsatiyā bhikkhūnaṃ okāse sati heṭṭhā otaratīti dasseti. <hi rend="bold">Niyyūhakādīsū</hi>ti nāgadantakādīsu. Ādisaddena bhittikhilādayo saṅgaṇhāti. <hi rend="bold">Bhitti cā</hi>ti iṭṭhakadārumayā bhitti ca. Sace silāmayā bhitti <pb ed="M" n="0.0288" /> ca thambhā ca honti, kittetabbā. <hi rend="bold">Bhittilagge</hi>ti bhittīsu lagge, bhittīnaṃ vā laggaṭṭhāne. <hi rend="bold">Heṭṭhāpāsādassā</hi>ti heṭṭhāpāsāde ‘‘ṭhita’’iti pade sambandho. Heṭṭhāpāsādassa vā thambhānanti yojanā. Heṭṭhā sammatāya sīmāya upari ārohanākāraṃ dassento āha ‘‘sace panā’’tiādi. <hi rend="bold">Nibbodakapatanaṭṭhāne</hi>ti chadanakoṭiyaṃ.</p>

<p rend="bodytext"><hi rend="bold">Tatthā</hi>ti tasmiṃ tale. Piṭṭhipāsāṇe sīmaṃ bandhanti viya bandhantīti yojanā. <hi rend="bold">Teneva paricchedenā</hi>ti teneva talaparicchedena. <hi rend="bold">Tālamūlapabbatepī</hi>ti ettha tālamūlaṃ nāma heṭṭhā mahantaṃ hutvā anupubbena tanukaṃ hoti, tena sadise pabbatepi. <hi rend="bold">Vitānasaṇṭhāno</hi>ti ullocassa saṇṭhāno. Catūsu disāsu niggatasākharukkhasaṇṭhāno vā khujjarukkhasaṇṭhāno vā hoti. Yathā pabbato vitānasaṇṭhāno hoti, evaṃ <hi rend="bold">mudiṅgasaṇṭhāno</hi> vā hoti paṇavasaṇṭhāno vāti yojanā. Tattha mudiṅgo majjhe thūlo hoti, mūle ca ante ca tanuko. Paṇavo majjhe tanuko hoti, mūle ca agge ca thūlo. Tesaṃ saṇṭhāno mudiṅgasaṇṭhāno vā paṇavasaṇṭhāno vā. <hi rend="bold">Heṭṭhā vā</hi>ti mudiṅgasaṇṭhānassa pabbatassa heṭṭhā vā. <hi rend="bold">Majjhe vā</hi>ti paṇavasaṇṭhānassa majjhe vā. <hi rend="bold">Dve kūṭānī</hi>ti dve sikharāni. <hi rend="bold">Kūṭantara</hi>nti kūṭānaṃ majjhaṃ. <hi rend="bold">Cinitvā vā</hi>ti iṭṭhakasilāhi cinitvā vā. <hi rend="bold">Pūretvā vā</hi>ti paṃsuvālikāhi pūretvā vā.</p>

<p rend="bodytext"><hi rend="bold">Sappaphaṇasadiso</hi>ti <pb ed="V" n="1.0247" /> sappassa phaṇena sadiso, khujjo pabbatoti attho. <hi rend="bold">Ākāsapabbhāra</hi>nti bhittiyā aparikkhittaṃ ākāsasaṅkhātaṃ pabbhāraṃ. <hi rend="bold">Sīmappamāṇo</hi>ti saddhiṃ antosusirena sīmappamāṇo. <hi rend="bold">Aggakoṭi</hi>nti aggasaṅkhātaṃ koṭiṃ. Sace pana pabbatassa heṭṭhā antoleṇaṃ hotīti sambandho. <hi rend="bold">Uparimassā</hi>ti antoleṇassa upari ṭhitassa. <hi rend="bold">Pārato</hi>ti bāhirato. <hi rend="bold">Assā</hi>ti pabbatassa bahīti sambandho. <hi rend="bold">Orato</hi>ti antato. Leṇaṃ hotīti sambandho. Kittakaṃ mahantanti āha ‘‘sīmāparicchedamatikkamitvā ṭhita’’nti. Kittakaṃ khuddakanti āha ‘‘sabbapacchimasīmāparimāṇa’’nti. <hi rend="bold">Ta</hi>nti khuddakaṃ leṇaṃ <pb ed="M" n="0.0289" />. <hi rend="bold">Atikhuddaka</hi>nti sabbapacchimasīmāparimāṇābhāvato atikhuddakaṃ. <hi rend="bold">Tato</hi>ti uparisīmato. <hi rend="bold">Bahī</hi>ti sīmato bahi. <hi rend="bold">‘‘Yadi sīmappamāṇaṃ, sīmā hotiyevā’’</hi>ti iminā yadi na sīmappamāṇaṃ, na sīmā hotiyevāti dasseti.</p>

<p rend="bodytext"><hi rend="bold">Ta</hi>nti khaṇḍasīmaṃ. <hi rend="bold">Pūretvā</hi>ti iṭṭhakamattikādīhi pūretvā. <hi rend="bold">Aṭṭaṃ bandhitvā</hi>ti aṭṭālakaṃ bandhitvā. <hi rend="bold">Umaṅganadī</hi>ti ettha ukāro okāraviparīto, tasmā pathaviyaṃ otaritvā pavisitvā maṅgati gacchatīti <hi rend="bold">umaṅgā</hi>ti attho daṭṭhabbo. Umaṅgāca sā nadī ceti <hi rend="bold">umaṅganadī. Tatthā</hi>ti umaṅganadiyaṃ. <hi rend="bold">Heṭṭhāpathavitale ṭhito</hi>ti sīmāya heṭṭhāpathavitale iddhiyā ṭhito.</p>

<p rend="bodytext"><hi rend="bold">Sīmāmāḷake</hi>ti khaṇḍasīmāya māḷake. <hi rend="bold">Vaṭarukkho</hi>ti nigrodharukkho. <hi rend="bold">Tato</hi>ti vaṭarukkhato. <hi rend="bold">Niggatapāroho</hi>ti pavaddhaṃva hutvā rukkho ārohati anenāti <hi rend="bold">pāroho,</hi> eko mūlaviseso. Niggato pāroho niggatapāroho. <hi rend="bold">Mahāsīmaṃ sodhetvā</hi>ti ettha sodhanaṃ nāma mahāsīmagatānaṃ bhikkhūnaṃ hatthapāsānayanaṃ, sīmato vā bahikaraṇaṃ. <hi rend="bold">Bahiddhā</hi>ti dvīhi sīmāhi bahiddhā. ‘‘Bahiṭṭhā’’tipi pāṭho. Bahi ṭhitā kātabbāti attho. <hi rend="bold">Anāhaccā</hi>ti mahāsīmāya pathavītalaṃ vā tatthajātarukkhādīni vā na āhanitvā. <hi rend="bold">Eva</hi>nti yathā khaṇḍasīmāya, evaṃ tathāti attho. <hi rend="bold">Sīmāmāḷake</hi>ti khaṇḍasīmāmāḷake.</p>

<p rend="bodytext"><hi rend="bold">Sīmāmāḷake</hi>ti dvinnaṃ sīmānaṃ aṅgaṇe. <hi rend="bold">Sīmāmāḷakassā</hi>ti kammassa kataṭṭhānassa sīmāmāḷakassa. <hi rend="bold">Vehāsaṭṭhitasākhāyā</hi>ti kammassa akataṭṭhāne sīmāmāḷake uṭṭhitāya vehāse ṭhitāya sākhāya. <hi rend="bold">Tassā</hi>ti bhikkhuno pādā vā nivāsanapārupanaṃ vāti sambandho. <hi rend="bold">Purimanayepī</hi>ti ‘‘sīmāmāḷake vaṭarukkho hotī’’tiādinā vutte purimanayepi. <hi rend="bold">Tatrā</hi>ti purimanaye. <hi rend="bold">Ukkhipāpetvā kātuṃ na vaṭṭatī</hi>ti dvīhi sīmāhi uṭṭhitarukkhassa sākhā vā tato niggatapāroho vā dvīsu sīmāsu pathavītalaṃ vā tattha jātarukkhādīni vā āhacca ṭhitattā ukkhipāpetvā kātuṃ na vaṭṭati. <hi rend="bold">Ānetabbo</hi>ti ettha dvikammikāya nīdhātuyā apadhānakammasseva vuttattā <pb ed="V" n="1.0248" /> ‘‘bhikkhū’’ti padhānakammaṃ ajjhāharitabbaṃ <pb ed="M" n="0.0290" />. <hi rend="bold">Abbhuggacchatī</hi>ti abbhaṃ ākāsaṃ uggacchati. <hi rend="bold">Tatrā</hi>ti pabbate. Kasmā ānetabboti āha ‘‘bajjhamānāyeva hī’’tiādi. Tattha <hi rend="bold">bajjhamānāyevā</hi>ti kammavācāya bajjhamānāyeva. Iminā abaddhasīmā pamāṇarahitaṃ desaṃ otaratīti dasseti. <hi rend="bold">Yaṃkiñcī</hi>ti yaṃkiñci pabbatādi. <hi rend="bold">Yattha katthacī</hi>ti yasmiṃ kasmiṃci ṭhāne. <hi rend="bold">Ekasambandhenā</hi>ti baddhasīmāya ekasambandhena. <hi rend="bold">Itī</hi>ti tasmā ānetabboti yojanā.</p>

<p rend="bodytext" n="140"><hi rend="paranum">140</hi><hi rend="dot">.</hi> Tīṇi yojanāni <hi rend="bold">tiyojanaṃ</hi>. ‘‘Pamāṇa’’nti iminā <hi rend="bold">parama</hi>saddassa atirekauttamatthe nivatteti. <hi rend="bold">Etissā</hi>ti sīmāya. Sammanantena bhikkhunāti sambandho. Koṇato minitaṃ koṇanti yojanā. <hi rend="bold">Hī</hi>ti saccaṃ, yasmā vā. <hi rend="bold">Āpattiñcā</hi>ti dukkaṭāpattiñca.</p>

<p rend="bodytext"><hi rend="bold">Pārayatī</hi>ti ajjhottharati. ‘‘Kitakābhidheyyaliṅgā’’ti (kaccāyanasāre 45 gāthāyaṃ) vacanato abhidheyyabhūtaṃ sīmaṃ sandhāya itthiliṅgavasena <hi rend="bold">pārā</hi>ti vuttaṃ. <hi rend="bold">Nadiyā</hi>ti upayogatthe sāmivacanaṃ. Nadinti hi attho. Nadiṃ ajjhottharamānaṃ sīmanti sambandho. <hi rend="bold">Etthā</hi>ti nadipārasīmāyaṃ. <hi rend="bold">Yatthassā</hi>ti ettha yattha assāti padavibhāgaṃ dassento āha ‘‘yattha nadiyā’’tiādi. ‘‘Nadiyā’’ti iminā yaṃsaddassa visayaṃ dasseti. <hi rend="bold">Dhuvanāvā</hi>ti ettha dhuvasaddo niccatthoti āha ‘‘niccasañcaraṇanāvā’’ti. Iminā dhuvena niccena sañcaraṇanāvā <hi rend="bold">dhuvanāvā</hi>ti vacanatthaṃ dasseti. <hi rend="bold">Assā</hi>ti hoti, bhaveyya vā. Nāvāya pamāṇaṃ dassento āha ‘‘yā’’tiādi. Tattha <hi rend="bold">yā</hi>ti nāvā. <hi rend="bold">Pājanapurisenā</hi>ti ettha pājanaṃ nāma eko nāvāya gamanūpakaraṇaviseso. So hi pajati nāvā gacchati anenāti <hi rend="bold">pājana</hi>nti vuccati. Jakārassa cakāraṃ katvā <hi rend="bold">pācana</hi>ntipi yujjateva. Tassa gāhakena purisena saddhinti attho. Sā nāvā nītāti sambandho. <hi rend="bold">Uddhaṃ vā adho vā</hi>ti nadiyā paṭisotaṃ vā heṭṭhāsotaṃ vā. <hi rend="bold">Thenehi vā</hi>ti corehi vā. Kiñcāpi haṭā, pana tathāpi avassaṃ labbhaneyyā, dhuvanāvāva hotīti yojanā. <hi rend="bold">Vātena vā</hi>ti mālutena vā ‘‘chinna’’iti sambandho. <hi rend="bold">Vīcīhī</hi>ti taraṅgehi. Taraṅgo hi <pb ed="M" n="0.0291" /> vicittākārena cinoti vaḍḍhatīti vīcīti vuccati. Kiñcāpi nadīmajjhaṃ nītā, pana tathāpi avassaṃ āharitabbā, dhuvanāvāva hotīti yojanā. <hi rend="bold">Ogate</hi>ti otaritvā gate. <hi rend="bold">Thalaṃ ussāritā</hi>ti thalaṃ ukkhipitvā sāritā pāpitā nāvāpīti sambandho. <hi rend="bold">Visaṅkhatapadarā</hi>ti saṅkhatavirahitaphalakā vā. <hi rend="bold">Dhuvanāvāva hotī</hi>ti nimittakittanakāle niccasañcaraṇanāvattā dhuvanāvāva hotīti adhippāyo. <hi rend="bold">Tatrā</hi>ti ‘‘dhuvanāvā’’tivacane. <hi rend="bold">Nimittaṃ vā sīmā vā kammavācāya gacchatī</hi>ti ettha kiñcāpi na nimittaṃ kammavācāya gacchati, sīmāya pana avinābhāvato <pb ed="V" n="1.0249" /> vuttaṃ ‘‘kammavācāya gacchatī’’ti. <hi rend="bold">Tasmā</hi>ti yasmāva nāvāya āgacchantāpi bhagavatā anuññātā, tasmā.</p>

<p rend="bodytext"><hi rend="bold">Yatthā</hi>ti nadipārasīmasammananaṭṭhāne. <hi rend="bold">Rukkhasaṅghāṭamayo</hi>ti rukkhasamūhena kato. <hi rend="bold">Padarabaddho</hi>ti phalakehi baddho. <hi rend="bold">Sañcaraṇayoggo</hi>ti sañcaraṇakkhamo. Pāḷiyaṃ ‘‘assā’’ti ṭhāne aṭṭhakathāyaṃ ‘‘atthī’’ti vuttattā ‘‘assā’’tipadassa hotīti atthoyeva daṭṭhabbo. <hi rend="bold">Taṃkhaṇaññevā</hi>ti tasmiṃ nimittakittakkhaṇeyeva. Rukkhaṃ chinditvā katoti sambandho. <hi rend="bold">Ekapadikasetū</hi>ti ekena padena gamanayoggo ekapadiko, soyeva setūti ekapadikasetu. Akappiyasetuṃ dassento āha ‘‘sace panā’’tiādi. <hi rend="bold">Tenā</hi>ti setunā. Sañcarituṃ na sakkā hotīti yojanā.</p>

<p rend="bodytext"><hi rend="bold">Yatthā</hi>ti yasmiṃ nadipārasīmasammananaṭṭhāne. <hi rend="bold">Abhimukhatittheyevā</hi>ti sīmāya abhimukhatitthe eva. Dhuvanāvā vā dhuvasetu vā abhimukhatitthato īsakaṃ uddhaṃ ārohantopi adho orohantopi kappatīti dassento āha ‘‘sace’’tiādi. <hi rend="bold">Īsaka</hi>nti ekausabha dviusabhādivasena manaṃ appamattaṃ. <hi rend="bold">Uddhaṃ vā</hi>ti abhimukhatitthato upari vā. <hi rend="bold">Adho vā</hi>ti tato heṭṭhā vā. <hi rend="bold">Gāvutamattabbhantare</hi>ti gāvutapamāṇassa ṭhānassa abbhantare.</p>

<p rend="bodytext">Sahanimittakittanavidhinā sammanitabbavidhiṃ dassento āha ‘‘imañca panā’’tiādi. Dvīsu tīresu ṭhātumasakkuṇeyyattā vuttaṃ ‘‘ekasmiṃ tīre <pb ed="M" n="0.0292" /> ṭhatvā’’ti. <hi rend="bold">Tato</hi>ti nimittato. <hi rend="bold">Attāna</hi>nti nimittakittanaṃ vinayadharaṃ sandhāya vuttaṃ. <hi rend="bold">Parikkhipantenā</hi>ti pariyāyantena. <hi rend="bold">Tassā</hi>ti tattakassa paricchedassa. <hi rend="bold">Sammukhaṭṭhāne</hi>ti adhosote naditīre ṭhitassa nimittassa sammukhaṭṭhāne. <hi rend="bold">Tato</hi>ti nimittato. <hi rend="bold">Tassā</hi>ti tattakassa paricchedassa. Sammukhā naditīre nimittaṃ atthīti sambandho. <hi rend="bold">Saṅghaṭetabba</hi>nti sambandhitabbaṃ. <hi rend="bold">Athā</hi>ti nimittakittanato pacchā. ‘‘Sabbanimittānaṃ anto ṭhite bhikkhū hatthapāsagate katvā’’ti idaṃ sabbaṃ ekaṃ gāmakhettaṃ byāpetvā sammanitabhāvaṃ sandhāya vuttaṃ. Sace sakalaṃ gāmakhettaṃ abyāpetvā ekadese sammanitaṃ hoti, nimittato bahi ṭhite bhikkhūpi hatthapāsagate katvā sammanitabbā. <hi rend="bold">Kamma</hi>nti sīmasammutikammaṃ. ‘‘Ṭhapetvā nadi’’ntivacanassa kāraṇaṃ dassento āha ‘‘nadī pana baddhasīmasaṅkhyaṃ na gacchatī’’ti.</p>

<p rend="bodytext"><hi rend="bold">Dīpako hotī</hi>ti ettha <hi rend="bold">dīpo</hi>ti antaradīpo. So hi yasmā jalamajjhe dippati, yasmā ca dvidhā āpo ettha sandati, tasmā dīpoti vuccati, soyeva khuddakaṭṭhena <hi rend="bold">dīpako</hi>. Kakāro hi <pb ed="V" n="1.0250" /> khuddakatthavācako. <hi rend="bold">Ta</hi>nti dīpakaṃ. <hi rend="bold">Attanā</hi>ti vinayadharena. <hi rend="bold">Orimante ca pārimante cā</hi>ti adhosote naditīre ṭhitassa nimittassa sammukhe orimante ca pārimante ca. Paratīre nimittaṃ kittetvāti sambandho. Kissa sammukhaṭṭhāne nimittanti āha ‘‘nadiyā orimatīre nimittassa sammukhaṭṭhāne’’ti. <hi rend="bold">Tato</hi>ti nimittato. Sammukhā nimittaṃ atthīti sambandho. <hi rend="bold">Pārimante ca orimante cā</hi>ti paratīre uparisote ṭhitassa nimittassa sammukhe pārimante ca orimante ca. <hi rend="bold">Paṭhamakittitanimittenā</hi>ti orimatīre uparisote paṭhamaṃ kittitena nimittena. Ekā sīmā imassāti <hi rend="bold">ekasīmo,</hi> dīpako. ‘‘Tīradvayañcā’’ti padamapekkhitvā ‘‘ekasīma’’nti sambandhitabbaṃ. Vaccamanapekkhitvā ‘‘ekasīmā’’tipi niccaitthiliṅgavasena pāṭho atthi.</p>

<p rend="bodytext"><hi rend="bold">Uddhaṃ vā adho vā</hi>ti ettha vāsaddo aniyamavikappattho. <hi rend="bold">Athā</hi>ti tasmiṃ adhikatare satīti yojanā. <hi rend="bold">Vihārasīmaparicchedanimittassa ujukamevā</hi>ti sace dīpako adho adhikataro hoti, orimatīre adhosote ṭhitassa vihārasīmaparicchedanimittassa ujukameva <pb ed="M" n="0.0293" />. <hi rend="bold">Sikhara</hi>nti siṅgaṃ. Tañhi sikhaṃ matthakaṃ rāti gaṇhātīti sikharanti vuccati. <hi rend="bold">Tato</hi>ti dīpakassa pārimantanimittato. Paratīranimittāni kittetvāti sambandho. Ayaṃ dīpakassa vihārasīmaparicchedato adho adhikatare vinicchayo. Uddhaṃ adhikatarepi iminānusārena veditabboti so na dassito. <hi rend="bold">Pabbatasaṇṭhānā</hi>ti pabbatena samaṃ ṭhānaṃ etissāti pabbatasaṇṭhānā.</p>

<p rend="bodytext"><hi rend="bold">Uddhampi adhopī</hi>ti pisaddo samuccayattho. <hi rend="bold">Ubhopi sikharānī</hi>ti uddhaṃ sikharaṃ, adho sikharanti ubhopi sikharāni. <hi rend="bold">Mudiṅgasaṇṭhānā</hi>ti mūle ca agge ca tanukassa majjhe thūlassa mudiṅgassa saṇṭhānā.</p>

<p rend="bodytext"><hi rend="bold">Sabbapaṭhamena nayenā</hi>ti uddhaṃ adhikanayassa, adho adhikanayassa, uddhaṃadhoadhikanayassa cāti sabbesaṃ nayānaṃ paṭhamena vihārasīmadīpakānaṃ samena nayena. <hi rend="bold">Paṇavasaṇṭhānā</hi>ti mūle ca agge ca thūlassa majjhetanukassa paṇavassa saṇṭhānā.</p>

<p rend="subhead">72. Uposathāgārādikathā</p>

<p rend="bodytext" n="141"><hi rend="paranum">141</hi><hi rend="dot">.</hi><hi rend="bold">Anupariveṇiya</hi>nti ettha anusaddassa vicchatthaṃ, pariveṇasaddassa ca liṅgavipallāsabhāvaṃ dassetuṃ vuttaṃ ‘‘tasmiṃ tasmiṃ pariveṇe’’ti. Pariveṇasaddo hi napuṃsakaliṅgo, idha pana liṅgavipallāsaṃ katvā itthiliṅgavasena vuttaṃ. ‘‘Saṅketaṃ akatvā’’ti iminā <hi rend="bold">asaṅketenā</hi>ti <pb ed="V" n="1.0251" /> padassa kiriyāvisesanattaṃ dīpeti. ‘‘Kammavācāyā’’ti iminā <hi rend="bold">samūhanitvā</hi>ti padassa karaṇaṃ dasseti.</p>

<p rend="bodytext" n="142"><hi rend="paranum">142</hi><hi rend="dot">.</hi><hi rend="bold">Yato</hi>ti ettha topaccayassa kāraṇatthe pavattabhāvaṃ dassento āha ‘‘yasmā’’ti. ‘‘Hatthapāse’’ti iminā hatthapāsato bahi nisinne akatovassa uposatho hotīti dasseti. <hi rend="bold">Assā</hi>ti bhikkhuno. <hi rend="bold">Vatthuvasenā</hi>ti aṭṭhuppattivasena. Uposathassa pamukhassa abbhokāse vā māḷakādīsu vāti sambandho. <hi rend="bold">Nimittupagā vā animittupagā vā</hi>ti heṭṭhā aṭṭhasu nimittesu vuttā nimittupagā vā animittupagā vā pabbatādayo vā aññe vā kittetabbā.</p>

<p rend="bodytext"><hi rend="bold">Paṭhamataraṃ</hi><pb ed="M" n="0.0294" /><hi rend="bold">na āgacchati, dukkaṭa</hi>nti uposathe ghosiyamāne paṭhamataraṃ na āgacchati, dukkaṭaṃ. Vihārassa majjhe hotīti yojanā. <hi rend="bold">Etthā</hi>ti porāṇake āvāse. <hi rend="bold">Tatthā</hi>ti porāṇake āvāse. <hi rend="bold">Asambādho</hi>ti saṅghassa nisajjaṭṭhānapahonako. <hi rend="bold">Tatthā</hi>ti pacchā uṭṭhite āvāse.</p>

<p rend="bodytext">Sabbesaṃ nisajjaṭṭhānanti yojanā. <hi rend="bold">Tatthā</hi>ti therassa vihāre. <hi rend="bold">So</hi>ti therassa vihāro. <hi rend="bold">Etthā</hi>ti tumhākaṃ vihāre. Sabbesaṃ okāso natthīti sambandho. <hi rend="bold">Tatthā</hi>ti taṃ asukaṃ nāma āvāsaṃ. ‘‘Vaṭṭatī’’ti vattabbanti yojanā. <hi rend="bold">Tassā</hi>ti therassa.</p>

<p rend="subhead">74. Avippavāsasīmānujānanakathā</p>

<p rend="bodytext" n="143"><hi rend="paranum">143</hi><hi rend="dot">.</hi><hi rend="bold">Andhakavindaṃ nāmā</hi>ti tassa gāmassa nāmaṃ. <hi rend="bold">Ta</hi>nti andhakavindaṃ. <hi rend="bold">Thero</hi>ti mahākassapatthero. <hi rend="bold">Tato</hi>ti andhakavindato. Iminā ‘‘andhakavindā’’ti ettha nissakkatthe nissakkavacananti dasseti. <hi rend="bold">Uposatha</hi>nti tadatthe upayogavacanaṃ. Uposathatthāyāti hi attho. Andhakavindā rājagahaṃ āgamanassa kāraṇaṃ dassento āha ‘‘rājagahaṃ hī’’tiādi. Tattha <hi rend="bold">hī</hi>ti yasmā. Andhakavindā vihāraṃ anto katvā ‘‘aṭṭhārasa mahāvihārā’’ti vuttaṃ. <hi rend="bold">Nesa</hi>nti aṭṭhārasannaṃ mahāvihārānaṃ. <hi rend="bold">Saṅghassa sāmaggidānattha</hi>nti ettha saṅghassa sāmaggidānaṃ attano uposathakiccaṃ siddhaṃ. Tasmā pāḷiyaṃ ‘‘uposathaṃ āgacchanto’’ti vuttaṃ. ‘‘Sippiniyaṃ nāmā’’ti iminā <hi rend="bold">nadiṃ taranto</hi>ti ettha nadiyā nāmaṃ dasseti. <hi rend="bold">Manaṃ vūḷho</hi>ti ettha <hi rend="bold">mana</hi>nti nipāto īsakatthoti dassento āha ‘‘īsaka’’nti. ‘‘Appamatta’’nti iminā ‘‘īsaka’’ntipadassa atthaṃ dasseti. ‘‘Vūḷhabhāvo’’ti iminā bhāvapaccayena vinā bhāvattho <pb ed="M" n="0.0295" /> ñātabboti dasseti. <hi rend="bold">Caṇḍenā</hi>ti kharena. <hi rend="bold">Tatthā</hi>ti nadiyaṃ. <hi rend="bold">Amanasikaronto</hi>ti ‘‘caṇḍasota’’nti ābhogaṃ <pb ed="V" n="1.0252" /> akaronto. <hi rend="bold">Na pana vūḷho</hi>ti na pana mahāvūḷho. <hi rend="bold">Udakabbhāhatānī</hi>ti udakena abhiāhatāni. <hi rend="bold">Assā</hi>ti therassa. <hi rend="bold">Allānī</hi>ti tintāni.</p>

<p rend="bodytext" n="144"><hi rend="paranum">144</hi><hi rend="dot">.</hi><hi rend="bold">Purimakammavācā</hi>ti ‘‘sammatā sā sīmā saṅghena ticīvarena avippavāsā’’ti pure vuttā kammavācā. <hi rend="bold">Ayamevā</hi>ti ‘‘ṭhapetvā gāmañca gāmūpacārañcā’’tipadaṃ pakkhipitvā anupaññattā ayameva kammavācā. <hi rend="bold">Aya</hi>nti pacchimakammavācā. <hi rend="bold">Hi</hi> yasmā bhikkhunisaṅgho antogāme vasati, tasmā purimāyeva vaṭṭatīti yojanā. <hi rend="bold">Yadi eva</hi>nti yadi bhikkhunisaṅghassa ayaṃ pacchimakammavācā vaṭṭanaṃ siyā bhaveyya, evaṃ satīti yojanā. <hi rend="bold">So</hi>ti bhikkhunisaṅgho. <hi rend="bold">Etāya kammavācāyā</hi>ti pacchimakammavācāya. <hi rend="bold">Na labheyyā</hi>ti antogāme vasanattā ticīvaraparihāraṃ na labheyya. Kiṃ na labhatiyevāti āha ‘‘atthi cassa parihāro’’ti. <hi rend="bold">Assā</hi>ti bhikkhunisaṅghassa. <hi rend="bold">Dvepi sīmāyo</hi>ti samānasaṃvāsakasīmā ca avippavāsasīmā cāti dvepi sīmāyo. <hi rend="bold">Tatthā</hi>ti bhikkhubhikkhunīsu. <hi rend="bold">Tassā</hi>ti bhikkhūnaṃ sīmāya. <hi rend="bold">Eseva nayo</hi>ti bhikkhunīnaṃ sīmaṃ ajjhottharitvāpi antopavisitvāpi bhikkhūnaṃ sīmāya sammane eseva nayo. <hi rend="bold">Ete</hi>ti bhikkhubhikkhuniyo. Sāmaññattā hi pulliṅgena vuttaṃ. <hi rend="bold">Ettha cā</hi>ti ‘‘ṭhapetvā gāmañca gāmūpacārañcā’’tipade ca. Saṅgaho veditabbo, kasmā? Gāmena nigamanagarānaṃ ekalakkhaṇattā.</p>

<p rend="bodytext"><hi rend="bold">Parikkhepokāso</hi>ti parikkhepārahokāso. <hi rend="bold">Tesū</hi>ti gāmagāmūpacāresu. <hi rend="bold">Parihāra</hi>nti cīvaravippavāsaāpattiapanayanaṃ. ‘‘Itī’’tiādi nigamanaṃ. <hi rend="bold">Etthā</hi>ti samānasaṃvāsakaavippavāsasīmāsu. <hi rend="bold">Attano dhammatāyā</hi>ti attano sabhāvena. <hi rend="bold">Yatthā</hi>ti yasmiṃ ṭhāne. <hi rend="bold">Hī</hi>ti saccaṃ, yasmā vā. <hi rend="bold">Tassā</hi>ti avippavāsasīmāya. <hi rend="bold">Visu</hi>nti samānasaṃvāsakasīmato pāṭekkaṃ. <hi rend="bold">Tatthā</hi>ti dvīsu sīmāsu. <hi rend="bold">Avippavāsāyā</hi>ti avippavāsasīmāya. <hi rend="bold">Ta</hi>nti gāmaṃ. <hi rend="bold">Sā</hi>ti avippavāsasīmā. <hi rend="bold">Sammatāya sīmāyā</hi>ti <pb ed="M" n="0.0296" /> avippavāsasīmāya sammatāya satiyāti sambandho. Sammatato pacchāti vā yojanā. <hi rend="bold">Nivisatī</hi>ti nivāsatthāya visati pavisati. <hi rend="bold">Sopī</hi>ti gāmopi. <hi rend="bold">Sīmasaṅkhyaṃyevā</hi>ti avippāsasīmavohārameva. Adhiṭṭhitatecīvarikā bhikkhū parihāraṃ labhantīti adhippāyo. Yathā pacchā niviṭṭho gāmo sīmasaṅkhyaṃyeva gacchati, evanti yojanā. ‘‘Pavisissāmā’’ti gehāni katāni, ‘‘pavisissāmā’’ti ālayopi atthīti yojanā. <hi rend="bold">Ālayopī</hi>ti apekkhopi. <hi rend="bold">Apaviṭṭhā</hi>ti gehāni apaviṭṭhā. <hi rend="bold">Gehameva chaḍḍetvā</hi>ti gehaṃ chaḍḍetvā eva. Iminā gehe chaḍḍite sabbaṃ chaḍḍitamevāti dasseti. Paviṭṭhaṃ vā agataṃ vā ekampi kulaṃ atthi <pb ed="V" n="1.0253" /> saceti yojanā. Ettha ca ‘‘ekampi kulaṃ paviṭṭhaṃ vā’’ti idaṃ navagāmaṃ sandhāya vuttaṃ. ‘‘Ekampi kulaṃ agataṃ vā’’ti idaṃ porāṇakagāmaṃ sandhāyāti daṭṭhabbaṃ.</p>

<p rend="bodytext"><hi rend="bold">Tatrā</hi>ti ‘‘vattaṃ jānitabba’’ntivacane. <hi rend="bold">Avippavāsasīmāya</hi>nti mahāsīmāya. Sā eva hi yasmā avippavāsakammavācāya bahulapayojanā hoti, tasmā avippavāsasīmāti vuccati. <hi rend="bold">Itarāyā</hi>ti avippavāsasīmāya. <hi rend="bold">Tatthā</hi>ti tāsu dvīsu sīmāsu. <hi rend="bold">Nirāsaṅkaṭṭhānesu ṭhatvā</hi>ti cetiyaṅgaṇādīnaṃ khaṇḍasīmāya anokāsattā vuttaṃ. Khaṇḍasīmañhi sammanantā cetiyaṅgaṇādiṭṭhānaṃ pahāya aññasmiṃ vivittokāse vihārapaccantaṃ khaṇḍitvā sammananti. <hi rend="bold">Samūhanitu</hi>nti avippavāsasīmaṃ samūhanituṃ. <hi rend="bold">Paṭibandhituṃ na sakkhissantevā</hi>ti avippavāsaṃyeva jānitvā khaṇḍasīmāya aññātattā paṭibandhituṃ na sakkhissanteva. <hi rend="bold">Sīmasambheda</hi>nti khaṇḍasīmaavippavāsasīmānaṃ sambhedaṃ. <hi rend="bold">Sāsanantaradhānena vā</hi>ti satthu āṇāya antaradhānena vā. <hi rend="bold">Sādhukaṃ panā</hi>ti nikkaṅkhaṃ pana.</p>

<p rend="subhead">76. Gāmasīmādikathā</p>

<p rend="bodytext" n="147"><hi rend="paranum">147</hi><hi rend="dot">.</hi> Uposathakammassa visuṃ gahitattā sesakammavasena samānasaṃvāsakatā gahetabbā gobalibaddanayena vā pārisesanayena vā. <hi rend="bold">Ta</hi>nti samānasaṃvāsaekūposathabhāvaṃ. ‘‘Aparicchinnāyā’’ti iminā <pb ed="M" n="0.0297" /><hi rend="bold">aṭṭhapitāyā</hi>ti ettha ṭhapadhātuyā adhippāyatthaṃ dasseti. <hi rend="bold">Gāmaṃ vā nigamaṃ vā</hi>ti ettha nagaraṃ kena saṅgahitanti āha ‘‘gāmaggahaṇena cetthā’’tiādi. Tattha <hi rend="bold">etthā</hi>ti ‘‘gāmaṃ vā nigamaṃ vā’’ti pāṭhe, gāmaggahaṇenāti sambandho. Atha vā <hi rend="bold">etthā</hi>ti gāmanigamanagaresu, nagarampīti sambandho. Gāmādīnaṃ paricchedaṃ vitthārena dassento āha ‘‘tatthā’’tiādi. Tattha <hi rend="bold">tatthā</hi>ti gāmanigamanagaresu. <hi rend="bold">Gāmabhojakā</hi>ti gāmaṃ bhuñjantīti gāmabhojakā. <hi rend="bold">Bali</hi>nti karaṃ. So hi taṃ nissāya gāmabhojakā balanti jīvanti anenāti balīti vuccati. Yampi ekaṃ padesaṃ paricchinditvā detīti yojanā. <hi rend="bold">Gāmakhette</hi>ti rañño āṇā khipiyati etthāti <hi rend="bold">khettaṃ,</hi> gāmoyeva khettaṃ gāmakhettaṃ, tasmiṃ. <hi rend="bold">Ayampī</hi>ti ayaṃ padesopi. <hi rend="bold">Sopī</hi>ti padesopi. Visuṃgāmo nāmāti yojanā. Sopi visuṃgāmo gāmasīmā hotiyevāti yojanā. Visuṃ paricchinditvā dinno gāmo <hi rend="bold">visuṃgāmo. Tasmā</hi>ti yasmā visuṃ gāmo hoti, tasmā. <hi rend="bold">Sā cā</hi>ti visuṃgāmasīmā ca. <hi rend="bold">Itarā</hi>ti visuṃgāmasīmato aññā pakatigāmanagaranigamasīmā cāti yojanā.</p>

<p rend="bodytext"><hi rend="bold">Eva</hi>nti <pb ed="V" n="1.0254" /> ‘‘asammatāya bhikkhave’’tiādinā pāṭhena. <hi rend="bold">Ta</hi>nti sīmaparicchedaṃ. <hi rend="bold">Aparicchinne</hi>ti rājūhi aparicchinne. ‘‘Aṭavipadese’’ti iminā natthi gāmo etthāti <hi rend="bold">agāmako</hi>ti vacanatthassa sarūpaṃ dasseti. <hi rend="bold">Vijjhāṭavisadise</hi>ti vigataṃ aggino jhāyanametthāti vijjhā, corādayo manusse ābhuso ṭavanti pīḷayanti etthāti <hi rend="bold">āṭavi</hi>. Vijjhā ca sā āṭavi ceti <hi rend="bold">vijjhāṭavi,</hi> tāya sadise vijjhāṭavisadise. Ettha purimanaye gāmādīhi āsanno vā hotu, anāsanno vā tehi aparicchinno aṭavipadeso gahetabbo. Pacchimanaye dūro manussānaṃ anāgamanapatho āṭavipadeso gahetabboti ayametesaṃ viseso. <hi rend="bold">Assā</hi>ti bhikkhuno. <hi rend="bold">Samantā</hi>ti samantato. <hi rend="bold">Ayaṃ sīmā</hi>ti ayaṃ sattabbhantarasīmā. <hi rend="bold">Tatthā</hi>ti sattasu abbhantaresu. Samantā ṭhitassa vā nisinnassa vā abbhantare antokoṭṭhāse jātaṃ abbhantaraṃ aṭṭhavīsahatthapamāṇaṃ.</p>

<p rend="bodytext">Yā <pb ed="M" n="0.0298" /> kāci nadī asīmāva hotīti sambandho. <hi rend="bold">Nadīsīmalakkhaṇapattā</hi>ti nadīsīmalakkhaṇaṃ pattā. Iminā sīmalakkhaṇaṃ apattā nadī bandhiyamānā sīmāva hotīti dasseti. Sāvadhāraṇena ‘‘attano sabhāvenevā’’ti iminā bhikkhūnaṃ bandhanabhāvenāti atthaṃ nivatteti. <hi rend="bold">Etthā</hi>ti nadiyaṃ. <hi rend="bold">Etthā</hi>ti jātassarasamuddesu. <hi rend="bold">Yena kenacī</hi>ti antamaso tiracchānagatenapi yena kenaci. Khaṇitvā akato <hi rend="bold">sayaṃjāto</hi>ti sambandho. Idaṃ hetuantogadhavisesanaṃ. Khaṇitvā akatattāti hi attho. <hi rend="bold">Sayaṃjāto</hi>ti sayameva jātoti evakāro yojetabbo. Tena vuttaṃ ‘‘yena kenaci khaṇitvā akato’’ti. <hi rend="bold">Sobbho</hi>ti saṃ ubhoti padavibhāgo kātabbo. Tattha saṃsaddo samantatthavācako, ubhasaddo pūraṇatthavācako. Tasmā samantato āgatena udakena ubhati pūrati etthāti <hi rend="bold">sobbho</hi>ti vacanattho kātabbo. Tena vuttaṃ ‘‘samantato āgatena udakena pūrito tiṭṭhatī’’ti.</p>

<p rend="bodytext"><hi rend="bold">Tatthā</hi>ti nadīsamuddajātassaresu, ādhāre bhummaṃ. <hi rend="bold">Yaṃ</hi>saddo ṭhānavisayoti āha ‘‘yaṃ ṭhāna’’nti. <hi rend="bold">Majjhimassā</hi>ti thāmamajjhimassa. Vakkhati hi ‘‘thāmamajjhimenā’’ti. ‘‘Samantato’’ti iminā <hi rend="bold">samantā</hi>ti ettha nissakkatthe nissakkavacananti dasseti. ‘‘Udakukkhepenā’’ti iminā <hi rend="bold">udakukkhepā</hi>ti ettha karaṇatthe nissakkavacananti dasseti. Udakaṃ ukkhipitvā khipiyati etthāti <hi rend="bold">udakukkhepo</hi>. ‘‘Paricchinna’’nti iminā pāṭhasesaṃ dasseti. <hi rend="bold">Akkhadhuttā</hi>ti ettha <hi rend="bold">akkho</hi>ti pāsako. So hi akati kuṭilaṃ gacchati anenāti akkhoti vuccati, dhavanti mariyādamatikkamma kīḷādipasutaṃ gacchantīti <hi rend="bold">dhuttā,</hi> akkhesu dhuttā akkhadhuttā <pb ed="V" n="1.0255" />. <hi rend="bold">Dāruguḷa</hi>nti sāradārumayaṃ guḷaṃ. ‘‘Vālukaṃ vā’’ti iminā ‘‘udakukkhepā’’ti ettha upalakkhaṇaṃ dasseti. <hi rend="bold">Yatthā</hi>ti yasmiṃ padese. <hi rend="bold">Aya</hi>nti padeso. <hi rend="bold">Tassā</hi>ti udakukkhepassa.</p>

<p rend="bodytext"><hi rend="bold">Etthā</hi>ti nadīsamuddajātassaresu. <hi rend="bold">Mukhadvāra</hi>nti samuddādīnaṃ mukhasaṅkhātaṃ dvāraṃ. <hi rend="bold">Sabbatthā</hi>ti sabbāya nadiyaṃ. Theravādaṃ dassento āha ‘‘yaṃ panā’’tiādi. ‘‘Yojanaṃ…pe… vaṭṭatī’’ti yaṃ pana vacanaṃ mahāsumattherena vuttanti <pb ed="M" n="0.0299" /> yojanā. <hi rend="bold">Tatrāpī</hi>ti yojananadiyampi. Paṭikkhittākāraṃ vitthārento āha ‘‘bhagavatā hī’’tiādi. <hi rend="bold">Nadiyā pamāṇa</hi>nti nadiyā gambhīrapamāṇameva, na āyāmavitthārapamāṇanti attho. ‘‘Na yojanaṃ vā addhayojanaṃ vā’’ti vacanampi idameva sandhāya vuttanti daṭṭhabbaṃ. Kiñcāpi āyāmavitthārapamāṇaṃ na vuttaṃ, pabhavato pana yāva mukhadvārā āyāmavitthāravasena kammaṃ kātuṃ pahonakanadīyeva gahetabbāti daṭṭhabbā. Yā nadīti sambandho. <hi rend="bold">Imassa suttassā</hi>ti ‘‘timaṇḍala’’ntiādikassa imassa suttassa. <hi rend="bold">Pabhavato</hi>ti samudāgamato. <hi rend="bold">Etthā</hi>ti nadiyaṃ. Sabbehi bhikkhūhi ṭhapetabboti sambandho. <hi rend="bold">Tato</hi>ti ekaudakukkhepato.</p>

<p rend="bodytext">Kittakā paripuṇṇā hotīti āha ‘‘samatitthikā’’ti. Titthena samaṃ paripūratīti <hi rend="bold">samatitthikā. Udakasāṭikaṃ nivāsetvāpī</hi>ti pisaddo ‘‘anivāsetvāpī’’ti dasseti. Udakasāṭikaṃ anivāsentopi vatthena avinābhāvato aññaṃ nivāsetvāti attho gahetabbo. Nāvāya ṭhatvā kariyamāne kiṃ gacchantiyāpi nāvāya kātuṃ vaṭṭatīti āha ‘‘gacchantiyā panā’’tiādi. ‘‘Kasmā’’tiādinā kāraṇaṃ dasseti. <hi rend="bold">Hī</hi>ti yasmā. <hi rend="bold">Ta</hi>nti udakukkhepamattaṃ. Evaṃ sati…pe… anusāvanā hoti, tasmā gacchantiyā nāvāya kātuṃ na vaṭṭatīti yojanā. ‘‘Tasmā’’tiādinā laddhaguṇaṃ dasseti. Na kevalaṃ nāvāyamevāti dassento āha ‘‘antonadiya’’ntiādi.</p>

<p rend="bodytext"><hi rend="bold">Rukkhassā</hi>ti antonadiyaṃ jātassa rukkhassa. Sākhā vā patiṭṭhitāti sambandho. <hi rend="bold">Sīmaṃ vā sodhetvā</hi>ti vihārasīmagāmasīmāsu ṭhitānaṃ hatthapāsānayanabahikaraṇavasena sīmaṃ vā sodhetvā. Jātarukkhassa paviṭṭhasākhāya vā pārohe vāti sambandho. <hi rend="bold">Assā</hi>ti bahinaditīre jātarukkhassa. <hi rend="bold">Tatthā</hi>ti khāṇuke.</p>

<p rend="bodytext"><hi rend="bold">Tassā</hi>ti pāsāṇadīpakassa. <hi rend="bold">Pubbe vuttappakāre</hi>ti pubbe nadīnimittaṭṭhāne ‘‘anvaddhamāsa’’ntiādinā <pb ed="V" n="1.0256" /> (mahāva. aṭṭha. 138) vuttappakāre. <hi rend="bold">So</hi>ti pāsāṇadīpako. Puna <hi rend="bold">so</hi>ti pāsāṇadīpakoyeva. <hi rend="bold">Hī</hi>ti saccaṃ, yasmā vā.</p>

<p rend="bodytext"><hi rend="bold">Āvaraṇa</hi>nti <pb ed="M" n="0.0300" /> pāḷiṃ. <hi rend="bold">Ta</hi>nti āvaraṇaṃ. Āvaraṇena vā koṭṭhakabandhena vā hetubhūtena, pacchijjatīti sambandho. Koci āvaraṇappadeso ajjhotthariyatīti sambandho. <hi rend="bold">Tatthā</hi>ti āvaraṇappadese. <hi rend="bold">Hī</hi>ti saccaṃ, yasmā vā. ‘‘Heṭṭhāpāḷi baddhā’’ti idaṃ nadiṃ vināsetvā taḷākakaraṇākāradassanaṃ. <hi rend="bold">Etthā</hi>ti nadiyaṃ, taḷāke vā. <hi rend="bold">Chaḍḍitamodaka</hi>nti taḷākarakkhanatthaṃ ekena vārimaggena chaḍḍitaṃ udakaṃ. <hi rend="bold">Deve avassante</hi>ti dubbuṭṭhikālattā vassantakālepi deve avassante. <hi rend="bold">Sā</hi>ti nadito nīhaṭamātikā. <hi rend="bold">Kālantarenā</hi>ti aññena kālena. <hi rend="bold">Uppatitvā</hi>ti gāmanigamānaṃ upari patitvā. <hi rend="bold">Pavattatī</hi>ti pubbe vuttapakāre vassakāle cattāro māse abbhocchinnā sandati. <hi rend="bold">Vihārasīma</hi>nti vihārasambandhaṃ baddhasīmaṃ.</p>

<p rend="bodytext"><hi rend="bold">Samuddepī</hi>ti pisaddo nadimapekkhati. <hi rend="bold">Tatthā</hi>ti padese. <hi rend="bold">Otaritvā</hi>ti heṭṭhā taritvā. ‘‘Osaritvā’’tipi pāṭho, ayamevattho. <hi rend="bold">Saṇṭhahantī</hi>ti udakena samaṃ tiṭṭhanti. <hi rend="bold">So</hi>ti padeso. <hi rend="bold">Udakantato</hi>ti udakakoṭito. <hi rend="bold">Tatthā</hi>ti samudde. <hi rend="bold">Bādhatī</hi>ti pīḷayati. <hi rend="bold">Tesū</hi>ti nāvāaṭṭakesu. <hi rend="bold">Ta</hi>nti piṭṭhipāsāṇaṃ. <hi rend="bold">Ūmiyo</hi>ti vīciyo. Tā hi paraṃparāvasena uggantvā saviññāṇakāviññāṇake miyanti hiṃsanti, anto pakkhipantīti vā ūmiyoti vuccanti. <hi rend="bold">Tatthā</hi>ti piṭṭhipāsāṇe. <hi rend="bold">Hī</hi>ti saccaṃ, yasmā vā. Udakeneva piṭṭhipāsāṇo ottharīyatīti yojanā. <hi rend="bold">So</hi>ti dīpakapabbato. ‘‘Dūre’’ti vatvā tassa pamāṇaṃ dassento āha ‘‘macchavadhānaṃ anāgamanapathe’’ti. <hi rend="bold">Macchavadhāna</hi>nti kevaṭṭānaṃ. Te hi yasmā macche hananti, tasmā macchavadhāti vuccanti. ‘‘Macchabandhāna’’ntipi pāṭho. Macche bandhantīti <hi rend="bold">macchabandhā</hi>ti vacanattho kātabbo. <hi rend="bold">Anāgamanapathe</hi>ti yattha gantvā tadaheva paccāgantvā na āgamanapathike dese. Natthi āgamanapatho etthāti <hi rend="bold">anāgamanapatho,</hi> deso. Tasmiṃ ‘‘agamanapathe’’tipi pāṭho, so ayutto. Kasmā? Agamanapathassa nādhippetattā. Gantvā hi puna anāgamanapathoyevādhippeto. <hi rend="bold">Tesa</hi>nti macchavadhānaṃ. <hi rend="bold">Gamanapariyantassā</hi>ti gamanakoṭiyā <pb ed="M" n="0.0301" />. <hi rend="bold">Orato</hi>ti orabhāge ṭhito dīpako vā pabbato vāti yojetabbo. <hi rend="bold">Tatthā</hi>ti orabhāge ṭhitesu dīpakapabbatesu. <hi rend="bold">Ottharitvā</hi>ti pakatiudakena ottharitvā. <hi rend="bold">Tatthā</hi>ti ottharitvā ṭhite samudde.</p>

<p rend="bodytext">Karontehipi kātabbanti sambandho. <hi rend="bold">Yatthā</hi>ti yasmiṃ sare. <hi rend="bold">Aya</hi>nti ayaṃ saro, na jātassaro hoti. Ayaṃ saro gāmakhettasaṅkhyameva gacchatīti yojanā. <hi rend="bold">Tatthā</hi>ti sare. <hi rend="bold">Yattha panā</hi>ti <pb ed="V" n="1.0257" /> yasmiṃ sare pana. <hi rend="bold">Tassā</hi>ti jātassarassa. <hi rend="bold">Tatthā</hi>ti padese. Sace gambhīraṃ udakaṃ hotīti yojanā. <hi rend="bold">Tatthā</hi>ti aṭṭake. <hi rend="bold">Etthā</hi>ti jātassare, ṭhitesu piṭṭhipāsāṇadīpakesūti yojanā. <hi rend="bold">Pahonakajātassaro</hi>ti saṅghakammaṃ kātuṃ pahonako jātassaro. ‘‘Sukkhatī’’ti vatvā tadeva samatthetuṃ vuttaṃ ‘‘nirudako’’ti. <hi rend="bold">Tatthā</hi>ti jātassare. Sace nirudakamattena gāmakhettaṃ gacchati. Kadā gacchatīti āha ‘‘sace panetthā’’tiādi. Tattha <hi rend="bold">etthā</hi>ti jātassare. <hi rend="bold">Pokkharaṇīādīnī</hi>ti ettha ādisaddena udakamātikādayo saṅgaṇhāti. Yadā khaṇanti, tadāti pāṭhaseso yojetabbo. ‘‘Taṃ ṭhāna’’nti vuttepi na khaṇanaṭṭhānameva gahetabbaṃ, ‘‘etthā’’ti sāmaññato vuttattā sabboyeva jātassaro gahetabbo. Na kevalaṃ ajātassaramattaṃ hoti, atha kho gāmakhettanti āha ‘‘gāmasīmāsaṅkhyameva gacchatī’’ti.</p>

<p rend="bodytext"><hi rend="bold">Na</hi>nti jātassaraṃ. <hi rend="bold">Pūretvā</hi>ti mattikādīhi pūretvā. <hi rend="bold">Pāḷi</hi>nti āvaraṇaṃ. <hi rend="bold">Sabbameva na</hi>nti sakalameva taṃ jātassaraṃ. <hi rend="bold">Loṇīpī</hi>ti pisaddena na kevalaṃ sobbhoyeva jātassarasaṅkhyaṃ gacchati, atha kho loṇīpīti dasseti. <hi rend="bold">Udakaṭṭhānokāse</hi>ti udakassa ṭhāne okāse.</p>

<p rend="bodytext" n="148"><hi rend="paranum">148</hi><hi rend="dot">.</hi><hi rend="bold">Sīmāya sīmaṃ sambhindantī</hi>ti ettha ‘‘sīmāya sīma’’nti padānaṃ sambandhāpekkhattā tesaṃ sambandhaṃ dassetuṃ vuttaṃ ‘‘attano paresa’’nti. ‘‘Baddhasīma’’nti iminā ‘‘sīma’’nti sāmaññato vuttepi visesato baddhasīmāyeva gahetabbāti dasseti. Tamevatthaṃ vitthārento āha ‘‘sace <pb ed="M" n="0.0302" /> hī’’tiādi. <hi rend="bold">Saṃsaṭṭhaviṭapā</hi>ti aññamaññaṃ āsannattā saṃsaṭṭho viṭapo etesanti saṃsaṭṭhaviṭapā. ‘‘Saṃsaṭṭhaviṭapā’’ti idaṃ upalakkhaṇamattaṃ, mūlānipi saṃsaṭṭhāniyevāti daṭṭhabbaṃ. <hi rend="bold">Tesū</hi>ti dvīsu rukkhesu. <hi rend="bold">Vihārasīmā cā</hi>ti porāṇakavihārasīmā ca. <hi rend="bold">Anto katvā</hi>ti sīmāya anto katvā. Atha pacchāti ettha ‘‘pacchā’’ti iminā athasaddassatthaṃ dasseti. Evaṃ ke akaṃsūti āha ‘‘evaṃ chabbaggiyā akaṃsū’’ti. <hi rend="bold">Tenā</hi>ti karaṇena.</p>

<p rend="bodytext">Ajjhottharaṇākāraṃ dassento āha ‘‘paresa’’ntiādi. <hi rend="bold">Tassā</hi>ti baddhasīmāya. <hi rend="bold">Padesa</hi>nti bhikkhūhi kammaṃ kātuṃ pahonakaṃ ekadesaṃ. Antamaso ekassapi bhikkhuno ṭhatvā adhiṭṭhānuposathaṃ kātuṃ pahonakaṃ padesaṃ. Kammaṃ kātuṃ appahonakapadesaṃ anto karitvā bandhantā <hi rend="bold">sīmāya sīmaṃ sambhindanti</hi> nāma. <hi rend="bold">Sīmāya upacāro</hi>ti pacchā bandhitabbāya sīmāya upacāro. <hi rend="bold">‘‘Vaḍḍhanto sīmāsaṅkaraṃ karotī’’</hi>ti iminā sace avaḍḍhanako pāsāṇo hoti, dvinnampi sīmānaṃ nimittaṃ kātuṃ vaṭṭatīti dasseti.</p>

<p rend="subhead">77. Uposathabhedādikathā</p>

<p rend="bodytext" n="149"><hi rend="paranum">149</hi><hi rend="dot">.</hi> Pannarasikassa <pb ed="V" n="1.0258" /> pubbakiccassa pāḷiyaṃ āgatattā cātuddasikasseva pubbakiccaṃ dassento āha ‘‘ajjuposatho cātuddaso’’ti.</p>

<p rend="bodytext">‘‘Adhammena vagga’’ntiādīsu vinicchayo evaṃ veditabboti yojanā. <hi rend="bold">Adhammena vagga</hi>nti ettha <hi rend="bold">adhammaṃ</hi> nāma ekasmiṃ vihāre catunnaṃ bhikkhūnaṃ suttuddesauposathamakatvā pārisuddhiuposathakaraṇañca tiṇṇaṃ pārisuddhiuposathamakatvā suttuddesakaraṇañca. <hi rend="bold">Vaggaṃ</hi> nāma sabbeva asannipatitvā ekassa chandapārisuddhiharaṇaṃ. Chandapārisuddhi nāma saṅghamajjhaṃyeva āgacchati, na gaṇamajjhaṃ, na puggalassa santikaṃ. <hi rend="bold">Adhammena samagga</hi>nti ettha <hi rend="bold">adhammaṃ</hi> vuttanayameva. <hi rend="bold">Samaggaṃ</hi> nāma sabbesaṃ sannipatanaṃ. <hi rend="bold">Dhammena vagga</hi>nti ettha <hi rend="bold">dhammaṃ</hi> nāma catunnaṃ suttuddesauposathakaraṇañca tiṇṇaṃ pārisuddhiuposathakaraṇañca. <hi rend="bold">Vaggaṃ</hi> vuttanayameva.</p>

<p rend="subhead">78. Pātimokkhuddesakathā</p>

<p rend="bodytext" n="150"><hi rend="paranum">150</hi><hi rend="dot">.</hi><hi rend="bold">Imaṃ</hi><pb ed="M" n="0.0303" /><hi rend="bold">nidāna</hi>nti pātimokkhassa imaṃ nidānaṃ. <hi rend="bold">Sutā kho panā</hi>ti ettha suyyitthāti <hi rend="bold">sutā,</hi> suyyassantīti vā <hi rend="bold">sutā,</hi> pārājikuddesādayo. Sutā ca sutā ca <hi rend="bold">sutā</hi>ti sarūpekaseso kātabbo. <hi rend="bold">Avasesa</hi>nti nidānuddesādito avasesaṃ pārājikuddesādi. <hi rend="bold">Sutenā</hi>ti sutasaddena. ‘‘Atthe asambhavato sadde vuttavidhānaṃ hotī’’ti hi paribhāsato ‘‘sutenā’’ti ettha saddova gahetabbo. <hi rend="bold">Tena nayenā</hi>ti tena nidānuddesanayena.</p>

<p rend="bodytext"><hi rend="bold">Aṭavimanussabhaya</hi>nti aṭaviyaṃ nivasantassa manussassa bhayaṃ, vanacarakabhayanti attho. <hi rend="bold">Rājantarāyo</hi>tiādīsu evaṃ viseso veditabboti yojanā. <hi rend="bold">Davadāho</hi>ti dāyaṃ dahatīti davadāho ākārassa rassaṃ, yakārassa ca vakāraṃ katvā. <hi rend="bold">Na</hi>nti bhikkhuṃ. Ekaṃ vā bhikkhunti yojanā. <hi rend="bold">Paṭhamo vā uddeso</hi>ti nidānuddeso. <hi rend="bold">Etthā</hi>ti pañcasu uddesesu. <hi rend="bold">Yasmi</hi>nti uddese. <hi rend="bold">Sopī</hi>ti uddesopi. <hi rend="bold">Suteneva sāvetabbo</hi>ti sutapadeneva saṅghassa sāvetabboti evasaddo ‘‘na vitthārenā’’ti dasseti.</p>

<p rend="bodytext"><hi rend="bold">Anajjhiṭṭhā</hi>ti ettha upasaggavasena isudhātussa icchākantito aññamatthaṃ dassento āha ‘‘anāṇattā, ayācitā vā’’ti. Ettha ‘‘anāṇattā’’ti idaṃ therena anāṇattabhāvaṃ sandhāya vuttaṃ <pb ed="V" n="1.0259" />. ‘‘Ayācitā’’ti idaṃ sammutiladdhena navakena ayācitabhāvaṃ sandhāya vuttanti daṭṭhabbaṃ. <hi rend="bold">Etthā</hi>ti ‘‘anajjhiṭṭhā dhammaṃ bhāsantī’’ti vacane. <hi rend="bold">Dhammajjhesake</hi>ti dhammakathanatthāya ajjhesatīti dhammajjhesako, tasmiṃ. Āpucchitvā vā tena saṅghattherena yācito hutvā vāti yojanā. <hi rend="bold">Vārapaṭipāṭiyā</hi>ti vārānukkamena. <hi rend="bold">Dehīti vā</hi>ti ettha iti-vā-saddo ‘‘bhaṇa’’ itipadena ca ‘‘kathehi’’ itipadena ca yojetabbo. ‘‘Bhaṇa’’ iti vā ‘‘kathehi’’iti vā ‘‘dehi’’iti vā vattabbāti yojanā <pb ed="M" n="0.0304" />. <hi rend="bold">Tīhipi vidhīhī</hi>ti osāraṇakathanasarabhaññasaṅkhātehi tīhi sajjanehi. Ettha ca suttassa osāriyate uccāriyate <hi rend="bold">osāraṇaṃ,</hi> atthassa kathiyate <hi rend="bold">kathanaṃ,</hi> suttassa ca tadatthassa ca sarena bhaṇiyate <hi rend="bold">sarabhaññaṃ. Osārehī</hi>ti suttaṃ uccārehi. <hi rend="bold">Kathehī</hi>ti atthaṃ kathehi. <hi rend="bold">Sarabhañña</hi>nti suttassa ca tadatthassa ca sarena bhaṇanaṃ. <hi rend="bold">Na</hi>nti saddhivihārikaṃ. <hi rend="bold">Sajjhāyaṃ adhiṭṭhahitvā</hi>ti ‘‘sajjhāyaṃ karomī’’ti adhiṭṭhahitvā. <hi rend="bold">Etthā</hi>ti ajjhesanaṭṭhāne.</p>

<p rend="bodytext"><hi rend="bold">Nissitake</hi>ti saddhivihārikādayo. <hi rend="bold">So</hi>ti saṅghatthero, ‘‘vattabbo’’tipade kammaṃ, ‘‘vadatī’’tiādīsu padesu kattā. <hi rend="bold">Āraddha</hi>nti saṅghena āraddhaṃ. <hi rend="bold">Ṭhapetvā</hi>ti dhammasavanaṃ ṭhapetvā. <hi rend="bold">Osāretvā</hi>ti paṭhamaṃ suttaṃ osāretvā. <hi rend="bold">Puna kathentenā</hi>ti pacchā atthaṃ kathentena. <hi rend="bold">Aṭṭhapetvāyeva vā</hi>ti suttassa ca atthassa ca antarā aṭṭhatvā eva vā. <hi rend="bold">Kathetabba</hi>nti atthajātaṃ kathetabbaṃ. <hi rend="bold">Kathentassa…pe… nayo</hi>ti paṭhamaṃ atthaṃ kathetvā puna suttañca atthañca sarena bhaṇantassa puna āgatepi eseva nayoti attho.</p>

<p rend="bodytext"><hi rend="bold">Upanisinnakathāyapī</hi>ti samīpe nisinnena kathāyapi. <hi rend="bold">Tenā</hi>ti saṅghattherena. <hi rend="bold">Vattuṃ vaṭṭatī</hi>ti visesetvā vattuṃ vaṭṭati. <hi rend="bold">Tenā</hi>ti manussehi jānanabhikkhunā. Saṅghatthero bhaṇati, tuṇhī vā hotīti sambandho. ‘‘Pucchantī’’ti vutteti yojanā. <hi rend="bold">Anumodanādīsupī</hi>tiādisaddena dhammakathādayo saṅgaṇhāti. Saṅghatthero anujānātīti sambandho. <hi rend="bold">Sabbatthā</hi>ti sabbesu vihāraantaragharesu.</p>

<p rend="bodytext"><hi rend="bold">Sajjhāya</hi>nti sayaṃ issarena ayanaṃ uccāraṇaṃ, kenaci anajjhiṭṭho sayaṃ adhiissarena ayanaṃ uccāraṇanti attho. <hi rend="bold">Thero</hi>ti saddhivihāro thero. <hi rend="bold">Vissamissāmī</hi>ti khedavirahitaṃ gamissāmi. <hi rend="bold">Āpucchitabba</hi>nti paṭhamatherampi puna āgatattherampi āpucchitabbaṃ. Ekena saṅghattherena anuññātenāti sambandho. <hi rend="bold">Aññasmī</hi>nti anuññātattherato aññasmiṃ thereti sambandho. <hi rend="bold">Ta</hi>nti puna āgataṃ theraṃ. <hi rend="bold">Attānaṃ</hi><pb ed="M" n="0.0305" /><hi rend="bold">sammanitabba</hi>nti ettha paccatte upayogavacananti āha ‘‘attā sammanitabbo’’ti <pb ed="V" n="1.0260" />. Kiṃ sammatena parisaṃ anoloketvā pucchitabboti āha ‘‘pucchantena panā’’tiādi.</p>

<p rend="bodytext" n="153"><hi rend="paranum">153</hi><hi rend="dot">.</hi><hi rend="bold">Me</hi>ti mayhaṃ. <hi rend="bold">Ito</hi>ti puggalato, uppannoti sambandho. <hi rend="bold">Puramhāka</hi>nti padassa pure amhākanti padacchedaṃ katvā puresaddo paṭhamatthoti āha ‘‘paṭhamaṃ amhāka’’nti. <hi rend="bold">Paṭikacceva</hi>saddo pagevapariyāyo, ‘‘paṭhamataramevā’’ti iminā tassa atthaṃ dasseti. <hi rend="bold">Bhūtamevā</hi>ti vijjamānameva, tathameva vā.</p>

<p rend="subhead">82. Adhammakammapaṭikkosanādikathā</p>

<p rend="bodytext" n="154"><hi rend="paranum">154</hi><hi rend="dot">.</hi><hi rend="bold">Adhammakamma</hi>nti abhūtakammaṃ. <hi rend="bold">Paṭikkositu</hi>nti ettha kusadhātu apanayanatthoti āha ‘‘vāretu’’nti. <hi rend="bold">Diṭṭhi</hi>nti laddhiṃ. <hi rend="bold">Tesa</hi>nti catunnaṃ pañcannaṃ. <hi rend="bold">Yathā</hi>ti yenākārena bhaṇiyamāneti yojanā. <hi rend="bold">Na suṇa</hi>ntīti aññe bhikkhū na suṇanti. <hi rend="bold">Therādhīna</hi>nti therena adhīnaṃ ābandhanti attho. <hi rend="bold">Therāyatta</hi>nti therena āyattaṃ, therassa santakanti attho. <hi rend="bold">Etthā</hi>ti pātimokkhuddese.</p>

<p rend="subhead">83. Pātimokkhuddesakaajjhesanādikathā</p>

<p rend="bodytext" n="155"><hi rend="paranum">155</hi><hi rend="dot">.</hi><hi rend="bold">Navavidhañcā</hi>ti divasavasena tividhaṃ, kārakavasena tividhaṃ, kattabbākāravasena tividhañcāti navakoṭṭhāsañca, navapakārañca vā. <hi rend="bold">Catubbidha</hi>nti ‘‘adhammena vagga’’ntiādikaṃ catubbidhaṃ. <hi rend="bold">Duvidha</hi>nti bhikkhubhikkhunīvasena duvidhaṃ. <hi rend="bold">Navavidha</hi>nti bhikkhupātimokkhe pañcavidhaṃ, bhikkhunipātimokkhe catubbidhanti navavidhaṃ. <hi rend="bold">Etthā</hi>ti ‘‘yo tattha bhikkhu byatto paṭibalo’’ti pāṭhe. <hi rend="bold">Suvisadā</hi>ti suṭṭhu byattā, suddhā vā. <hi rend="bold">Ettakampī</hi>ti pisaddo garahāyaṃ, adhike kā nāma kathāti dasseti.</p>

<p rend="bodytext"><hi rend="bold">Sāmantā āvāsā</hi>ti ettha upayogatthe nissakkavacananti āha ‘‘sāmantaṃ āvāsa’’nti. <hi rend="bold">Yo sakkotī</hi>ti bahūsu navesu yo sakkoti.</p>

<p rend="subhead">84. Pakkhagaṇanādiuggahaṇānujānanakathā</p>

<p rend="bodytext" n="156"><hi rend="paranum">156</hi><hi rend="dot">.</hi><hi rend="bold">Katinaṃ</hi><pb ed="V" n="1.0261" /><pb ed="M" n="0.0306" /><hi rend="bold">pūraṇī</hi>ti katinaṃ tithīnaṃ pūraṇī. <hi rend="bold">Ko divaso</hi>ti kittako divaso. <hi rend="bold">Ayyāyatta</hi>nti ayyehi bhikkhūhi āyattaṃ ābaddhaṃ. <hi rend="bold">Saṃharitvā</hi>ti puna salākaṃ saṃharitvā. Ayaṃ pāṭho kesuci aṭṭhakathāpotthakesu natthi. <hi rend="bold">Kālavato</hi>ti ettha vantupaccayo svatthoti āha ‘‘kālassevā’’ti. Evasaddo pana sambhavato yujjiyati. <hi rend="bold">Pagevā</hi>ti pātova.</p>

<p rend="bodytext" n="158"><hi rend="paranum">158</hi><hi rend="dot">.</hi><hi rend="bold">Sāyampī</hi>ti sāyanhepi. Pisaddena aññampi saraṇakālaṃ sampiṇḍeti.</p>

<p rend="bodytext" n="159"><hi rend="paranum">159</hi><hi rend="dot">.</hi><hi rend="bold">Āṇāpetu</hi>nti ettha anāṇāpetabbabhikkhū apanetvā āṇāpetabbabhikkhū dassetuṃ vuttaṃ ‘‘kiñci kamma’’ntiādi. Sadākālameva kiñci kammaṃ karontoti yojanā. <hi rend="bold">Dhammakathikādīsū</hi>tiādisaddena gaṇavācakādayo saṅgaṇhāti. <hi rend="bold">Vārenā</hi>ti pariyāyena. <hi rend="bold">Sammuñcani</hi>nti yaṭṭhisammuñcaniṃ vā muṭṭhisammuñcaniṃ vā. Samaṃ, suṭṭhu vā muñcati sodheti imāyāti <hi rend="bold">sammuñcanī,</hi> tālujo paṭhamo. <hi rend="bold">Tampī</hi>ti sākhābhaṅgampi.</p>

<p rend="bodytext" n="160"><hi rend="paranum">160</hi><hi rend="dot">.</hi><hi rend="bold">Vuttanayenevā</hi>ti sammajjane vuttanayeneva. <hi rend="bold">Puna āharitabbānī</hi>ti saṅghikāvāsaṃ āsanāni puna āharitabbāni. <hi rend="bold">Taṭṭikāyopī</hi>ti veṇuādimayā taṭṭikāyopi.</p>

<p rend="bodytext" n="161"><hi rend="paranum">161</hi><hi rend="dot">.</hi><hi rend="bold">Kapallikā vā</hi>ti kapālesu pariyāpannā padīpakapālā vā. <hi rend="bold">Ta</hi>nti telādiṃ. <hi rend="bold">Pariyesitabbānī</hi>ti anavajjapariyesanena pariyesitabbāni.</p>

<p rend="subhead">86. Disaṃgamikādivatthukathā</p>

<p rend="bodytext" n="163"><hi rend="paranum">163</hi><hi rend="dot">.</hi><hi rend="bold">Saṃgahetabbo</hi>tiādīnaṃ catunnaṃ kiriyāpadānaṃ visesaṃ dassento āha ‘‘saṃgahetabbo’’tiādi. Saṃgahasaddassa saṅkhepagahaṇesupi vattanato idha ‘‘anuggahatthe’’ti dassetuṃ pāḷiyaṃ vuttaṃ ‘‘anuggahetabbo’’ti. Tena vuttaṃ ‘‘tathākaraṇavasenā’’ti. <hi rend="bold">Upalāpetabbo</hi>ti <pb ed="M" n="0.0307" /> saṅghena bahussuto bhikkhu bhikkhūhi upagantvā lāpetabbo kathāpetabbo. <hi rend="bold">Upaṭṭhāpetabbo</hi>ti saṅghena bahussuto bhikkhu bhikkhūhi upa accanena pūjanena ṭhāpetabbo. ‘‘Sabbesaṃ dukkaṭa’’nti vatvā tadeva samatthetuṃ vuttaṃ ‘‘idha neva therā, na daharā muccantī’’ti. <hi rend="bold">Tenā</hi>ti bahussutena bhikkhunā. <hi rend="bold">Evampi satī</hi>ti evaṃ asādiyanepi sati. <hi rend="bold">Sāyaṃ pāta</hi>nti sāyañca pāto ca sāyaṃpātaṃ. <hi rend="bold">Upaṭṭhāna</hi>nti <pb ed="V" n="1.0262" /> upaṭṭhānaṭṭhānaṃ, upaṭṭhānatthāya vā. <hi rend="bold">Tenā</hi>ti bahussutena bhikkhunā. <hi rend="bold">Tesa</hi>nti mahātherānaṃ. <hi rend="bold">Assā</hi>ti bahussutassa bhikkhuno. <hi rend="bold">Saddhiṃcarā</hi>ti attanā saddhiṃ carantīti saddhiṃcarā. <hi rend="bold">Athāpī</hi>ti yadipi. Eko vā vattasampanno vadatīti yojanā. Eso ca ahañcāti <hi rend="bold">mayaṃ</hi>. Nāmatumhaamhasaddesu hi ekasesena kattabbesu parova gahetabbo. Viharantūti vadantīti yojanā.</p>

<p rend="bodytext"><hi rend="bold">So āvāso gantabbo</hi>ti ettha kimatthāya gantabbo, kiṃ anudivasaṃ gantabboti āha ‘‘uposathakaraṇatthāya anvaddhamāsaṃ gantabbo’’ti. <hi rend="bold">So ca kho</hi>ti āvāso. <hi rend="bold">Utuvasseyevā</hi>ti hemantagimheyeva. Utuvasseyeva gantabboti atthassa ñātabbabhāvaṃ dassento āha ‘‘vassāne panā’’tiādi. <hi rend="bold">Ya</hi>nti kammaṃ. <hi rend="bold">Tatthā</hi>ti ‘‘vassaṃ vasantī’’tiādivacane. <hi rend="bold">So</hi>ti pātimokkhuddesako bhikkhu. <hi rend="bold">Aññasmi</hi>nti aparasmiṃ pātimokkhuddesake. <hi rend="bold">Māsadvaya</hi>nti sāvaṇamāsapuṇṇamito yāva assayujapuṇṇamī, tāva māsadvayaṃ vasitabbaṃ. Idaṃ purimavassaṃ upagantvā pacchimikāya pakkamanādiṃ sandhāya vuttaṃ. Sace pacchimikaṃ upagantvā anantarameva pakkamanādiṃ karoti, māsattayampi vasitabbaṃ.</p>

<p rend="subhead">87. Pārisuddhidānakathā</p>

<p rend="bodytext" n="164"><hi rend="paranum">164</hi><hi rend="dot">.</hi><hi rend="bold">Yena kenaci aṅgapaccaṅgena viññāpetī</hi>ti paṭivacanaṃ nicchāretumasakkonto yena kenaci aṅgapaccaṅgena viññāpeti. <hi rend="bold">Ubhayathā</hi>ti ubhayehi kāyavācāsaṅkhātehi ākārehi. Kāyavācāhi viññāpetīti sambandho. <hi rend="bold">Sabbe</hi>ti akhilā gilānā. <hi rend="bold">Hatthapāse</hi>ti <pb ed="M" n="0.0308" /> saṅghassa hatthapāsamhi. <hi rend="bold">Sace dūre hontī</hi>ti sace bahū gilānā aññamaññaṃ dūre honti. <hi rend="bold">Taṃ divasa</hi>nti tasmiṃ saṅghaappahonakadivase.</p>

<p rend="bodytext"><hi rend="bold">Tattheva pakkamatī</hi>ti ettha nissakkatthe thapaccayoti āha ‘‘tatovā’’ti, pārisuddhihāraṭṭhānato evāti attho. ‘‘Gacchatī’’ti iminā kamudhātuyā padavikkhepatthaṃ dasseti, ‘‘katthacī’’ti iminā tassa kammaṃ. <hi rend="bold">Sāmaṇero paṭijānātī</hi>tiādīsu paṭijānanākāratthassa itisaddassa lopabhāvaṃ dassento āha ‘‘sāmaṇero aha’’nti evaṃ paṭijānātī’’tiādi. <hi rend="bold">Bhūtaṃyevā</hi>ti vijjamānaṃyeva. <hi rend="bold">Sabbatthā</hi>ti sabbesu ‘‘sikkhaṃ paccakkhātako paṭijānātī’’tiādīsu.</p>

<p rend="bodytext">Sabbantimena <pb ed="V" n="1.0263" /> paricchedena catunnaṃ bhikkhūnanti sambandho. <hi rend="bold">Sabbatthā</hi>ti sabbesu ‘‘saṅghappatto vibbhamatī’’tiādīsu. <hi rend="bold">Etthā</hi>ti pārisuddhiharaṇe. <hi rend="bold">Bahūnampī</hi>ti ettha pisaddena ekena ekassāpi, bahūhi ekassāpi, bahūhi bahūnampi āhaṭā pārisuddhi āhaṭāva hotīti dasseti. <hi rend="bold">So</hi>ti pārisuddhihārako bhikkhu. <hi rend="bold">Yesa</hi>nti bhikkhūnaṃ. <hi rend="bold">Tassevā</hi>ti pārisuddhihārakasseva. <hi rend="bold">Itarā panā</hi>ti itaresaṃ pārisuddhi pana. <hi rend="bold">Biḷālasaṅkhalikā</hi>ti ettha <hi rend="bold">biḷālo</hi>ti ākhubhujo. So hi biḷāsayaṃ ākhuṃ gaṇhituṃ alati samatthetīti biḷāloti vuccati. <hi rend="bold">Saṅkhalikā</hi>ti etaṃ sattānaṃ bandhanūpakaraṇavisesassa nāmaṃ. Biḷālassa saṅkhalikā tena sambandhasambandhibhāvena sambandhattāti biḷālasaṅkhalikā. Idaṃ upalakkhaṇamattaṃ yesaṃ kesañci saṅkhalikāya gahetabbattā. Tāya sadisā biḷālasaṅkhalikā pārisuddhīti attho. Idaṃ panettha opammasaṃsandanaṃ – yathā saṅkhalikāya paṭhamaṃ valayaṃ dutiyaṃyeva valayaṃ pāpuṇāti, na tatiyaṃ, evameva paṭhamaṃ dinnā pārisuddhi dutiyameva pāpuṇāti, na tatiyanti.</p>

<p rend="bodytext"><hi rend="bold">Āgantvā</hi>ti saṅghassa hatthapāsaṃ āgantvā. Pāḷiyaṃ <hi rend="bold">sutto na ārocetī</hi>tiādīsu hetvatthe paccattavacanaṃ. Suttena nārocetīti hi <pb ed="M" n="0.0309" /> attho. <hi rend="bold">Pārisuddhihārakassa anāpattī</hi>ti ettha āpattīti anvayatthaṃ atthāpattito dassento āha ‘‘sace…pe… āpajjatī’’ti. <hi rend="bold">Assā</hi>ti bhikkhussa. <hi rend="bold">Ubhinnampī</hi>ti pārisuddhidāyakassa, taṃhārakassa cāti ubhinnampi.</p>

<p rend="subhead">88. Chandadānakathā</p>

<p rend="bodytext" n="165"><hi rend="paranum">165</hi><hi rend="dot">.</hi> Chandadānepi vinicchayo veditabboti yojanā. <hi rend="bold">Uposatho kato hotī</hi>ti pārisuddhidāyakassa ca saṅghassa ca uposatho kato hoti. <hi rend="bold">Añña</hi>nti uposathakammato aññaṃ. Yaṃ pana kammanti sambandho. <hi rend="bold">Kammampī</hi>ti uposathakammato aññaṃ kammampi. Ettha ca tadahuposathe attano ca saṅghassa ca sace uposathakammaṃ hoti, pārisuddhiyeva dātabbā. Atha aññaṃ kammaṃ hoti, chandoyeva dātabbo. Yadi uposathakammañca aññakammañca hoti, pārisuddhi ca chando ca dātabbo. Taṃ sandhāya vuttaṃ ‘‘tadahuposathe pārisuddhiṃ dentena chandampi dātu’’nti. <hi rend="bold">Sīmāya vā</hi>ti baddhasīmāya vā. <hi rend="bold">Acchitu</hi>nti upavesituṃ. ‘‘Āsa upavesane’’ti hi dhātupāṭhesu (saddanītidhātumālāyaṃ 16 sakārantadhātu) vuttaṃ. <hi rend="bold">Sāmaggī vā</hi>ti kāyasāmaggī vā.</p>

<p rend="bodytext" n="167"><hi rend="paranum">167</hi><hi rend="dot">.</hi><hi rend="bold">Saratipi uposathaṃ, napi saratī</hi>ti ettha pisaddassa aniyamavikappatthaṃ dassetuṃ vuttaṃ ‘‘ekadā sarati, ekadā na saratī’’ti. ‘‘Ekanta’’nti iminā <hi rend="bold">neva saratī</hi>ti ettha evasaddassa <pb ed="V" n="1.0264" /> sanniṭṭhānatthaṃ dasseti. <hi rend="bold">Kammaṃ na kopetī</hi>ti sammutiladdhopi aladdhopi ummattako kammaṃ na kopeti.</p>

<p rend="subhead">91. Saṅghuposathādikathā</p>

<p rend="bodytext" n="168"><hi rend="paranum">168</hi><hi rend="dot">.</hi> ‘‘Sammajjitvā’’ti padamapekkhitvā <hi rend="bold">so deso</hi>ti ettha ‘‘upayogatthe paccattavacana’’nti vuttaṃ. <hi rend="bold">Eta</hi>nti ‘‘so deso sammajjitabbo’’tiādivacanaṃ. <hi rend="bold">Tenā</hi>ti tena hetunā. Aṭṭhakathācariyā ‘‘sammajjanī…pe… vuccati’’ iti āhūti yojanā.</p>

<p rend="bodytext"><hi rend="bold">Sammajjanī</hi>ti <pb ed="M" n="0.0310" /> sammajjanakaraṇaṃ. <hi rend="bold">Padīpo</hi>ti padīpujjalanaṃ. <hi rend="bold">Udaka</hi>nti udakaṭṭhapanaṃ. <hi rend="bold">Āsanenā</hi>ti āsanapaññāpanena. ‘‘Itī’’ti ajjhāharitabbaṃ. <hi rend="bold">Uposathassā</hi>ti navavidhassa uposathassa pubbakaraṇanti sambandho. <hi rend="bold">Etānī</hi>ti cattāri kammāni. <hi rend="bold">Vuccatī</hi>ti kathiyati. Idaṃ ‘‘etānī’’ti kammassa ca ‘‘pubbakaraṇa’’nti ākārassa ca abhedattā āsannaṃ ākāramapekkhitvā ekavacanavasena vuttaṃ. ‘‘Akkhātānī’’ti idaṃ pana ‘‘imāni cattārī’’ti kammamapekkhitvā bahuvacanavasena vuttanti daṭṭhabbaṃ.</p>

<p rend="bodytext"><hi rend="bold">Chandapārisuddhiutukkhāna</hi>nti chandakkhānañca pārisuddhikkhānañca utukkhānañca. <hi rend="bold">Bhikkhugaṇanā</hi>ti bhikkhū gaṇetvā akkhānaṃ. <hi rend="bold">Ovādo</hi>ti bhikkhunīhi yācitassa ovādassa akkhānaṃ. <hi rend="bold">Etānī</hi>ti etāni pañca. <hi rend="bold">Pubbakaraṇato pacchā</hi>ti pubbakaraṇassa karaṇato pacchā. Ettha ca ‘‘pubbakaraṇato pacchā kattabbānī’’ti idaṃ kattabbākārasseva visesanaṃ, na atthassa. Ayaṃ pana viseso – saṅghasannipātato pubbabhāge kattabbattā <hi rend="bold">pubbakaraṇaṃ</hi> nāma, uposathakaraṇato pubbabhāge kattabbattā <hi rend="bold">pubbakiccaṃ</hi> nāmāti.</p>

<p rend="bodytext"><hi rend="bold">Uposatho</hi>ti uposathadivaso. <hi rend="bold">Yāvatikā ca bhikkhū</hi>ti yattakā bhikkhū. <hi rend="bold">Kammapattā</hi>ti uposathakammassa pattā yuttā anurūpā. Tāvatikā bhikkhū hatthapāsaṃ avijahitvā ekasīmāyaṃ ṭhitā ca hontīti yojanā. <hi rend="bold">Sabhāgāpattiyo</hi>ti vatthusabhāgā āpattiyo. <hi rend="bold">Vajjanīyā</hi>ti vajjetabbā. <hi rend="bold">Puggalā</hi>ti gahaṭṭhādipuggalā. <hi rend="bold">Tasmi</hi>nti tasmiṃ uposathasīmamāḷake. Etāni cattārīti pāṭhaseso.</p>

<p rend="bodytext">Āgatehi <pb ed="V" n="1.0265" /> tehi bhikkhūhīti yojanā. <hi rend="bold">Pannarasopī</hi>ti pisaddena na kevalaṃ pāḷiyaṃ āgatanayeneva adhiṭṭhātuṃ vaṭṭati, atha kho ‘‘ajja me uposatho pannaraso’’tipīti dasseti.</p>

<p rend="subhead">92. Āpattipaṭikammavidhikathā</p>

<p rend="bodytext" n="169"><hi rend="paranum">169</hi><hi rend="dot">.</hi> Bhagavatā…pe… kātabboti idaṃ veditabbanti sambandho. ‘‘Yassa siyā āpattītiādivacaneneva cā’’tiādihetuttayena ‘‘na sāpattikena uposatho kātabbo’’ti yathārutaṃ apaññattampi <pb ed="M" n="0.0311" /> atthato siddhamevāti dasseti. Hetuttayaṃ ‘‘veditabba’’nti padena yojetabbaṃ. <hi rend="bold">Thullaccayādīsū</hi>ti ādisaddena pācittiyapāṭidesanīyadukkaṭadubbhāsitāpattiyo saṅgaṇhāti. <hi rend="bold">‘‘Taṃ paṭidesemī’’</hi>ti idaṃ suvuttameva hotīti sambandho. <hi rend="bold">Ta</hi>nti āpattiṃ. <hi rend="bold">Tumhamūle</hi>ti tumhaṃ santike. Niggahitalopañhi vākyameva, na samāso. ‘‘Tumha’’ iti ca ‘‘tuyha’’ iti ca navakattherānaṃ vattabbākāradassanamattameva, na icchitatthavipattidassanaṃ. <hi rend="bold">Vuttampī</hi>ti pisaddena na kevalaṃ pāḷinayeneva suvuttaṃ, iminā nayenapi suvuttanti dasseti. ‘‘Passasī’’ti idañca vattabbanti sambandho. Vattabbākāraṃ pana suviññeyyaṃ. ‘‘Āma passāmī’’ti idaṃ pana suvuttameva hotīti sambandho. <hi rend="bold">Vuttampī</hi>ti pisaddo pāḷinayaṃ sampiṇḍeti. <hi rend="bold">Āyatiṃ saṃvareyyāsī</hi>ti ettha pana vattabboti sambandho. Garūsu bahuvacanassa kattabbattā vuttaṃ ‘‘saṃvareyyāthā’’ti. Evaṃ vuttena āpattidesakenāti sambandho.</p>

<p rend="bodytext"><hi rend="bold">Tatrā</hi>ti ‘‘yadā nibbematiko’’ti pāṭhe. Sūriye meghacchanne satīti yojanā. Tena bhikkhunā vattabbanti sambandho, <hi rend="bold">vatthuṃ kittetvā</hi>ti bhojanasaṅkhātaṃ vatthuṃ kittetvā. <hi rend="bold">Tā</hi>ti āpattiyo.</p>

<p rend="bodytext"><hi rend="bold">Sabhāgā āpattī</hi>ti ettha dvīsu vatthusabhāgaāpattisabhāgāsu vatthusabhāgāva adhippetāti dassento āha ‘‘yaṃ dvepi janā’’tiādi. Yaṃ āpattinti sambandho. Samāno bhāgo etāsanti <hi rend="bold">sabhāgā. Desetuṃ vaṭṭatī</hi>ti āpattisabhāgāpi vatthuvisabhāgattā desetuṃ vaṭṭati. <hi rend="bold">Sudesitāvā</hi>ti āpattito bhikkhu vuṭṭhātiyevāti adhippāyo. Aññaṃ dukkaṭanti sambandho. <hi rend="bold">Pana</hi>saddo garahatthajotako sudesitāya garahākārena pavattattā. Kiñcāpi sudesitāva, pana tathāpīti yojanā. <hi rend="bold">Ta</hi>nti dukkaṭaṃ. <hi rend="bold">Nānāvatthuka</hi>nti desanāpaṭiggahaṇavasena nānāvatthukaṃ.</p>

<p rend="bodytext" n="170"><hi rend="paranum">170</hi><hi rend="dot">.</hi> Sabhāgoyeva <pb ed="V" n="1.0266" /> vattabbo, na visabhāgo. <hi rend="bold">Hī</hi>ti saccaṃ, yasmā vā. <hi rend="bold">Tassā</hi>ti visabhāgassa. <hi rend="bold">Ito</hi>ti saṅghasannipātato.</p>

<p rend="subhead">95. Anāpattipannarasakādikathā</p>

<p rend="bodytext" n="172"><hi rend="paranum">172</hi><hi rend="dot">.</hi><hi rend="bold">Te</hi><pb ed="M" n="0.0312" /><hi rend="bold">na jāniṃsū</hi>ti ettha jānanākāradassanatthaṃ ‘‘sīmaṃ okkantāti vā okkamantīti vā’’ti vuttaṃ. <hi rend="bold">Okkantāti vā</hi>ti pavisittha iti vā. <hi rend="bold">Tesa</hi>nti catunnaṃ vā atirekānaṃ vā bhikkhūnaṃ. <hi rend="bold">Vaggā samaggasaññino</hi>ti ettha kasmā vaggā, kasmā samaggasaññinoti āha ‘‘tesa’’ntiādi. Tattha <hi rend="bold">tesa</hi>nti aññesaṃ bhikkhūnaṃ. <hi rend="bold">Sīmaṃ okkantattā</hi>ti sīmaṃ pavisitattā, vaggā hutvāti sambandho. Samaggo iti saññā samaggasaññā, sā etesamatthīti <hi rend="bold">samaggasaññino</hi>.</p>

<p rend="bodytext" n="175"><hi rend="paranum">175</hi><hi rend="dot">.</hi><hi rend="bold">Kukkuccapakatā</hi>ti padassa ‘‘icchāpakato’’ti padena samānabhāvaṃ dassetuṃ vuttaṃ ‘‘yathā’’tiādi. <hi rend="bold">Pubbabhāge</hi>ti uposathakammato pubbabhāge. <hi rend="bold">Sanniṭṭhānaṃ katvāpī</hi>ti kappatevāti sanniṭṭhānaṃ katvāpi. ‘‘Abhibhūtā’’ti iminā <hi rend="bold">pakatā</hi>ti ettha papubbakaradhātuyā upasaggavasena abhibhavanatthaṃ dasseti.</p>

<p rend="bodytext" n="176"><hi rend="paranum">176</hi><hi rend="dot">.</hi> Yathā heṭṭhā vaggāvaggasaññīpannarasakādīsu dukkaṭaṃ vuttaṃ, evamakatvā kasmā ‘‘thullaccaya’’nti āha ‘‘akusalabalavatāyā’’ti.</p>

<p rend="subhead">100. Sīmokkantikapeyyālakathā</p>

<p rend="bodytext" n="177"><hi rend="paranum">177</hi><hi rend="dot">.</hi> Āvāsikenaāgantukapeyyāle sabbaṃ veditabbanti sambandho. Veditabbākāraṃ saha upamāya dassento āha ‘‘yathā’’tiādi. Āgantukenaāvāsikapeyyāle pana ānetabbanti sambandho. <hi rend="bold">Purimapeyyāle</hi>ti āvāsikenaāgantukapeyyāle. Āgantukenaāgantukapeyyāle pana yojetabboti sambandho. Ettha ca <hi rend="bold">peyyāla</hi>nti sadisanayassa ca taṃjānanañāṇassa ca pātabbaṃ rakkhanaṃ <hi rend="bold">peyyaṃ,</hi> peyyaṃ, peyye vā, peyyāya vā alati samatthetīti peyyālanti vacanattho kātabbo.</p>

<p rend="bodytext" n="178"><hi rend="paranum">178</hi><hi rend="dot">.</hi> Āvāsikānaṃ cātuddaso hutvā kasmā āgantukānaṃ pannarasoti āha ‘‘yesa’’ntiādi <pb ed="V" n="1.0267" />. Tattha <hi rend="bold">yesa</hi>nti āgantukānaṃ. <hi rend="bold">Tiroraṭṭhato</hi>ti āvāsikānaṃ raṭṭhassa aññaraṭṭhato. <hi rend="bold">Tirojanapadato</hi>ti <pb ed="M" n="0.0313" /> ekaraṭṭhepi aññajanapadato. <hi rend="bold">Cātuddasikaṃ akaṃsū</hi>ti saññānānattavasena cātuddasikaṃ akaṃsu. <hi rend="bold">Anuvattitabba</hi>nti anumatiṃ vattitabbaṃ. <hi rend="bold">Na paṭikkositabba</hi>nti ‘‘na cātuddaso’’ti vatvā na vāritabbaṃ. <hi rend="bold">Na akāmā</hi>ti ettha kamudhātu icchattho, karaṇatthe ca nissakkavacananti āha ‘‘na anicchāya dātabbā’’ti.</p>

<p rend="subhead">101. Liṅgādidassanakathā</p>

<p rend="bodytext" n="179"><hi rend="paranum">179</hi><hi rend="dot">.</hi> ‘‘Āvāsikānaṃ ākāra’’nti iminā <hi rend="bold">āvāsikākāra</hi>nti padassa chaṭṭhīsamāsaṃ dasseti. <hi rend="bold">Sabbatthā</hi>ti sabbesu ‘‘āvāsikaliṅga’’ntiādīsu. <hi rend="bold">Yenā</hi>ti supaññattamañcapīṭhādinā, gaṇhatīti sambandho. <hi rend="bold">Tesa</hi>nti āvāsikānaṃ. <hi rend="bold">Ācārasaṇṭhāna</hi>nti ācārasaṇṭhitiṃ. So supaññattamañcapīṭhādiko <hi rend="bold">ākāro</hi> nāmāti yojanā. <hi rend="bold">Ya</hi>nti supaññattamañcapīṭhādiṃ, gamayatīti sambandho. <hi rend="bold">Tattha tatthā</hi>ti tasmiṃ tasmiṃ ṭhāne. Līne āvāsiketi sambandho. Taṃ supaññattamañcapīṭhādi <hi rend="bold">liṅgaṃ</hi> nāmāti yojanā. ‘‘Adissamāne’’ti iminā līneti padassa atthaṃ dasseti. ‘‘Jānāpetī’’ti iminā <hi rend="bold">gamayatī</hi>ti padassa ñāṇatthaṃ dasseti. <hi rend="bold">Ya</hi>nti supaññattamañcapīṭhādiṃ. <hi rend="bold">Te</hi>ti āvāsikā. Taṃ supaññattamañcapīṭhādi <hi rend="bold">nimittaṃ</hi> nāmāti yojanā. <hi rend="bold">Yenā</hi>ti supaññattamañcapīṭhādinā. <hi rend="bold">Te</hi>ti āvāsikā uddisiyanti, so supaññattamañcapīṭhādiko <hi rend="bold">uddeso</hi> nāmāti yojanā. Imehi padehi ākiriyanti pakāsiyanti etenāti <hi rend="bold">ākāro,</hi> līne gamayati bodhetīti <hi rend="bold">liṅgaṃ</hi>. Nimiyanti paricchijja ñāyanti etenāti <hi rend="bold">nimittaṃ,</hi> uddisiyanti apadisiyanti etenāti <hi rend="bold">uddeso</hi>ti vacanatthaṃ dasseti. <hi rend="bold">Sabbameta</hi>nti ‘‘āvāsikākāra’’ntiādi etaṃ sabbaṃ. <hi rend="bold">Yathāyoga</hi>nti pāḷiyaṃ yogānurūpaṃ. <hi rend="bold">Tatthā</hi>ti āgantukākārādīsu. ‘‘Amhākaṃ ida’’nti na ñātabbanti aññātaṃ, tadeva <hi rend="bold">aññātakaṃ,</hi> nisīdanādi. ‘‘Amhākaṃ ida’’nti ajānanaṃ nāma attano asantakattā, aññesameva santakattā hotīti āha ‘‘aññesaṃ santaka’’nti. <hi rend="bold">Udakanisseka</hi>nti siñcanavirahitaṃ udakaṃ. <hi rend="bold">Bahuvacanassā</hi>ti ‘‘dhotāna’’nti ettha chaṭṭhībahuvacanassa. <hi rend="bold">Ekavacana</hi>nti ‘‘dhotassā’’ti ekavacanaṃ <pb ed="M" n="0.0314" />. Pacchimapāṭhe malaṃ dhunāti anenāti <hi rend="bold">dhotaṃ,</hi> dhotañca taṃ udakañceti <hi rend="bold">dhotaudakaṃ,</hi> tameva nissekaṃ dhotaudakanissekaṃ.</p>

<p rend="bodytext" n="180"><hi rend="paranum">180</hi><hi rend="dot">.</hi><hi rend="bold">Samānasaṃvāsakadiṭṭhi</hi>nti padassa itilopasamāsaṃ dassento āha ‘‘samānasaṃvāsakā eteti diṭṭhi’’nti. <hi rend="bold">Ete</hi>ti āvāsikā bhikkhū. ‘‘Laddhi’’nti iminā <hi rend="bold">na pucchantī</hi>ti padassa kammaṃ <pb ed="V" n="1.0268" /> dasseti. <hi rend="bold">Nānāsaṃvāsakabhāva</hi>nti tesaṃ laddhinānāsaṃvāsakabhāvaṃ. ‘‘Madditu’’nti iminā <hi rend="bold">nābhivitarantī</hi>ti ettha abhisaddassatthaṃ dasseti. ‘‘Abhibhavitu’’nti iminā ca tadevatthaṃ dasseti. Nānāsaṃvāsakabhāvassa maddanaṃ nāma laddhinissajjāpananti āha ‘‘taṃ diṭṭhiṃ na nissajjāpentī’’ti.</p>

<p rend="subhead">103. Nagantabbagantabbavārakathā</p>

<p rend="bodytext" n="181"><hi rend="paranum">181</hi><hi rend="dot">.</hi><hi rend="bold">Sabhikkhukā</hi>ti padassa saṃvijjanti bhikkhū etasmimāvāseti sabhikkhukoti vacanatthaṃ dassento āha ‘‘yasmiṃ āvāse’’tiādi. <hi rend="bold">Ya</hi>nti āvāsaṃ. <hi rend="bold">Tadahevā</hi>ti tadahuposathe eva. Iminā sace sakkoti, tadaheva gantuṃ, so gantabboti dasseti. ‘‘Akatvā’’ti iminā katvā pana gantabboti dasseti. <hi rend="bold">‘‘Aññatrā’’</hi>ti nipāto ‘‘vinā’’ti nipātassa pariyāyoti āha ‘‘vinā’’ti. Attacatutthena vā attapañcamena vā saṅghena gantuṃ vaṭṭatīti yojanā. Ettha ca <hi rend="bold">‘‘attacatutthena vā’’</hi>ti idaṃ uposathakammaṃ sandhāya vuttaṃ. ‘‘Attapañcamena vā’’ti idaṃ pavāraṇākammaṃ sandhāya vuttanti daṭṭhabbaṃ. <hi rend="bold">Vihāre</hi>ti vihārasīmāya mahāsīmāyanti attho. Idañhi vihārasīmānaṃ abhedena vuttaṃ. <hi rend="bold">Sīmāpī</hi>ti khaṇḍasīmāpi. <hi rend="bold">Na gantabbā</hi>ti saṅghassa garukattā na gantabbā. <hi rend="bold">Etthā</hi>ti khaṇḍasīmādīsu. <hi rend="bold">Tassā</hi>ti bhikkhussa. <hi rend="bold">Gantuṃ vaṭṭatī</hi>ti gaṇuposathaṭṭhānato gantuṃ vaṭṭati, saṅghuposathaṭṭhānato pana na vaṭṭatiyevāti daṭṭhabbaṃ. Vissaṭṭhauposathā āvāsāpi aññaṃ gantuṃ vaṭṭatīti yojanā. <hi rend="bold">Āraññakenāpī</hi>ti araññe ekakena nivāsenapi. <hi rend="bold">Tatthā</hi>ti aññavihāre. <hi rend="bold">Uposatha</hi>nti saṅghuposathañca gaṇuposathañca.</p>

<p rend="bodytext" n="182"><hi rend="paranum">182</hi><hi rend="dot">.</hi><hi rend="bold">Ya</hi>nti āvāsaṃ. <hi rend="bold">Tatthā</hi>ti taṃ āvāsaṃ. Gantuṃ sakkomi iti jāneyyāti yojanā. <hi rend="bold">Tatthā</hi>ti tasmiṃ āvāse. Iminā neva katoti <pb ed="M" n="0.0315" /> sambandho. Neva kato bhavissati iti jāneyyāti yojanā.</p>

<p rend="subhead">105. Vajjanīyapuggalasandassanakathā</p>

<p rend="bodytext" n="183"><hi rend="paranum">183</hi><hi rend="dot">.</hi><hi rend="bold">Hatthapāsūpagamanamevā</hi>ti uposathasaṅghādīnaṃ hatthapāsassa upagamanameva. Idaṃ pārivāsiyapārisuddhidānaṃ nāma na vaṭṭatīti yojanā. <hi rend="bold">Tassā</hi>ti pārivāsiyapārisuddhidānassa. <hi rend="bold">Anuposathe</hi>ti ettha akārassa aññatthaṃ dassento āha ‘‘aññasmiṃ divase’’ti. Tattha <hi rend="bold">aññasmi</hi>nti dvīhi uposathehi aññasmiṃ. Yā saṅghasāmaggī kariyati, tathārūpinti yojanā. <hi rend="bold">Kosambakabhikkhūna</hi>nti <pb ed="V" n="1.0269" /> kosambiyaṃ nivāsīnaṃ bhikkhūnaṃ. Sāmaggī viya yā sāmaggīti yojanā. ‘‘Ṭhapetvā’’ti iminā <hi rend="bold">aññatrā</hi>ti nipātassa atthaṃ dasseti. <hi rend="bold">Ye panā</hi>ti bhikkhū pana samaggā hontīti sambandho. <hi rend="bold">Uposatheyevā</hi>ti uposathadivaseyeva.</p>

<p rend="centre">Iti uposathakkhandhakavaṇṇanāya yojanā samattā.</p>

<p rend="title">3. Vassūpanāyikakkhandhakaṃ</p>

<p rend="subhead">107. Vassūpanāyikānujānanakathā</p>

<p rend="bodytext" n="184"><hi rend="paranum">184</hi><hi rend="dot">.</hi> Vassūpanāyikakkhandhake ‘‘ananuññāto’’ti iminā <hi rend="bold">apaññatto</hi>ti ettha ñādhātuyā anujānanatthaṃ dasseti, ‘‘asaṃvihito’’ti iminā ñādhātuyā ṭhapanatthaṃ. <hi rend="bold">Tedhā</hi>ti te idha. <hi rend="bold">Idha</hi>saddo sāsanañca lokañca desañca padapūraṇañca upādāya vattati, idha pana padapūraṇeti dassento āha ‘‘idhasaddo nipātamatto’’ti. Saṃhananaṃ <hi rend="bold">saṅghāto,</hi> vināsoti attho. Iti imamatthaṃ dasseti ‘‘vināsa’’nti iminā. <hi rend="bold">Sakuntaka</hi>saddo sakuṇapariyāyoti āha ‘‘sakuṇā’’ti. <hi rend="bold">Sakuṇā</hi>ti ca vihaṅgamā. Te hi ākāse gantuṃ sakkontīti sakuṇāti vuccanti. <hi rend="bold">Saṃkasāyissantī</hi>ti ettha ‘‘saṃ kase acchane’’ti dhātupāṭhesu (saddanītidhātumālāyaṃ 16 sakārantadhātu) vuttattā saṃpubbo kasedhātu acchanatthoti āha <pb ed="M" n="0.0316" /> ‘‘vasissantī’’ti. Ekārantoyaṃ dhātu. <hi rend="bold">Nibaddhavāsa</hi>nti niccavāsaṃ. <hi rend="bold">Vassānanāmake</hi>ti vassānautunāmake. Vassānassa catumāsattā ‘‘temāse’’ti vuttaṃ. <hi rend="bold">Vassūpanāyikā</hi>ti ettha nīdhātu gamanatthoti āha ‘‘vassūpagamanānī’’ti. <hi rend="bold">Aparajjū</hi>ti puṇṇamito aparaṃ ahanti aparajju, ahatthe jjupaccayo, atthato pāṭipadadivaso. Ayaṃ aparajjusaddo paṭhamantanipāto. <hi rend="bold">Assā</hi>ti āsaḷhīpuṇṇamiyā. Asamānādhikaraṇavisayo bāhiratthasamāsoyaṃ, atikkantāya satiyāti yojanā. <hi rend="bold">Aparasmiṃ divase</hi>ti pāṭipadadivase. <hi rend="bold">Assā</hi>ti sāvaṇamāsapuṇṇamiyā. <hi rend="bold">Tasmā</hi>ti yasmā ca aparajjugatā, yasmā ca māsagatā, tasmā. ‘‘Anantare pāṭipadadivase’’ti iminā pāḷiyaṃ aparajjugatāya āsaḷhiyā anantare pāṭipadadivase purimikā upagantabbāti atthaṃ dasseti. <hi rend="bold">Āsaḷhiyā</hi>ti āsaḷhīpuṇṇamiyā. Pacchimanayepi māsagatāya āsaḷhiyā anantare pāṭipadadivase pacchimikā upagantabbāti attho <pb ed="V" n="1.0270" /> daṭṭhabbo. <hi rend="bold">Āsaḷhiyā</hi>ti āsaḷhīpuṇṇamiyā samīpe pavattattā āsaḷhīsaṅkhātāya sāvaṇapuṇṇamiyāti attho. Pāṭipadadivaseyeva vassaṃ upagantabbanti sambandho. <hi rend="bold">Sakiṃ vā</hi>tiādīsu vāsaddo aniyamavikappattho. <hi rend="bold">Nicchāretvā</hi>ti niccāretvā, uccāretvāti attho. Aphuṭṭhakkharasaññogehi paro kvaci phuṭṭhattamāpajjati ‘‘nikkhamatī’’tiādīsu viya. Tasmā parassa cakārassa chakāraṃ katvā ‘‘nicchāretvā’’ti vuttaṃ.</p>

<p rend="subhead">108. Vassānecārikāpaṭikkhepādikathā</p>

<p rend="bodytext" n="185"><hi rend="paranum">185</hi><hi rend="dot">.</hi><hi rend="bold">Āpatti veditabbā</hi>ti anapekkhagamanena upacārātikkame sāpekkhagamanena aññattha aruṇuṭṭhāpane āpatti veditabbā. <hi rend="bold">Vihāragaṇanāya āpattiyo veditabbā</hi>ti ettha vassūpanāyikadivase vassaṃ anupagantukāmatācittena vihāraṃ atikkameyya, vihāragaṇanāya āpattiyo veditabbā. Tamevatthaṃ vitthārento āha ‘‘sace hī’’tiādi. <hi rend="bold">Taṃ divasa</hi>nti tasmiṃ vassūpagamanadivase. <hi rend="bold">Sataṃ āpattiyo</hi>ti ettha <hi rend="bold">sata</hi>nti saṅkhyāpadhānattā ekavacananti saddasatthesu vuttaṃ <pb ed="M" n="0.0317" />. <hi rend="bold">Ekā eva āpattī</hi>ti attano vihārassa atikkamaneyeva ekā eva āpatti. Kenaci antarāyena anupagatenāti sambandho.</p>

<p rend="bodytext">Vassanāmo imassatthīti <hi rend="bold">vasso</hi>ti vacanatthaṃ dassento āha ‘‘vassanāmaka’’nti. ‘‘Paṭhamaṃ māsa’’nti iminā aññapadassa sarūpaṃ dasseti. <hi rend="bold">Paṭhamaṃ māsa</hi>nti catūsu vassamāsesu paṭhamaṃ māsaṃ. <hi rend="bold">Ukkaḍḍhitukāmo</hi>ti upari kaḍḍhitukāmo. <hi rend="bold">Āsaḷhīmāsameva,</hi> na sāvaṇamāsanti attho. <hi rend="bold">Juṇha</hi>saddo candapabhāyutto māsoti āha ‘‘māse’’ti. Candapabhāyutto māsoti āha ‘‘māse’’ti. Candapabhāyutto hi māso jotati dippatīti <hi rend="bold">juṇho</hi>ti vuccati. Tasmā ‘‘māse’’ti sāmaññato vuttepi puṇṇamiyutto māsova gahetabbo. <hi rend="bold">Kāci parihāni nāmā</hi>ti kiñci sīlādīnaṃ hāyanaṃ nāma. <hi rend="bold">Aññasmimpī</hi>ti vassūpagamanato aññasmimpi. <hi rend="bold">Dhammike</hi>ti dhammena yutte.</p>

<p rend="subhead">109. Sattāhakaraṇīyānujānanakathā</p>

<p rend="bodytext" n="187"><hi rend="paranum">187</hi><hi rend="dot">.</hi> Sattāhakaraṇīyesu evaṃ vinicchayo veditabboti yojanā. ‘‘Sattāhakaraṇīyenā’’ti padassa sattamīsamāsañca anīyasaddassa kammatthañca dassento āha ‘‘sattāhabbhantare yaṃ kattabba’’nti <pb ed="V" n="1.0271" />. Tattha ‘‘sattāhabbhantare’’ti iminā sattamīsamāsaṃ dasseti, ‘‘kattabba’’nti iminā kammatthaṃ. ‘‘Sattāhabbhantare’’ti iminā sattāhassa abbhantaraṃ <hi rend="bold">sattāha</hi>nti uttarapadalopaṃ dasseti. <hi rend="bold">Pahite gantu</hi>nti ettha pahitesaddassa kattukammāni dassetuṃ vuttaṃ ‘‘bhikkhuādīhi dūte’’ti. Tattha ‘‘bhikkhuādīhī’’ti iminā kattāraṃ dasseti, ‘‘dūte’’ti iminā kammaṃ. <hi rend="bold">Sattāha</hi>nti ettha uttarapadalopañca bhummatthe upayogavacanañca dassento āha ‘‘antosattāheyevā’’ti. <hi rend="bold">Tatthevā</hi>ti tasmiṃ pahitaṭṭhāneyeva. ‘‘Na uṭṭhāpetabbo’’ti iminā ‘‘sattāheyevā’’ti ettha evasaddassa phalaṃ dasseti.</p>

<p rend="bodytext" n="189"><hi rend="paranum">189</hi><hi rend="dot">.</hi> Raso etasmiṃ atthīti <hi rend="bold">rasavatī</hi>ti vutte bhattagehaṃ gahetabbanti āha ‘‘bhattagehaṃ vuccatī’’ti. <hi rend="bold">Bhattageha</hi>nti bhattapacanagehaṃ. <hi rend="bold">Purāyaṃ suttanto</hi>ti ettha purā ayanti padacchedaṃ katvā purāsaddo <pb ed="M" n="0.0318" /> yāvapariyāyoti āha ‘‘yāva ayaṃ suttanto’’ti. Na <hi rend="bold">palujjatī</hi>ti ettha lujadhātu vināsatthoti āha ‘‘na vinassatī’’ti. <hi rend="bold">Parisaṅkhata</hi>nti parisaṅkharitabbaṃ. <hi rend="bold">Sabbatthā</hi>ti sabbesu pahitesu. <hi rend="bold">Imināva kappiyavacanenā</hi>ti iminā eva kappiyena tivākyasaṅkhātena vacanena. <hi rend="bold">Etesa</hi>nti etesaṃ tiṇṇaṃ vākyānaṃ. <hi rend="bold">Vevacanenā</hi>ti ‘‘yaññañca yajituṃ, suttañca uggaṇhituṃ, samaṇe ca dassitu’’nti pariyāyena. <hi rend="bold">Sattasū</hi>ti upāsaka upāsika bhikkhubhikkhunī sikkhamāna sāmaṇera sāmaṇerī saṅkhātāsu sattasu.</p>

<p rend="subhead">110. Pañcannaṃ appahitepi anujānanakathā</p>

<p rend="bodytext" n="193"><hi rend="paranum">193</hi><hi rend="dot">.</hi><hi rend="bold">Pageva pahite</hi>ti iminā ‘‘apahitepi gantabba’’nti ettha pisaddassa sambhāvanatthaṃ dasseti. Pañcannaṃ sahadhammikānaṃ santikaṃ gantabbabhāvassa kāraṇaṃ vibhajitvā dassento āha ‘‘bhikkhu gilāno hotī’’tiādi. <hi rend="bold">Dasahī</hi>ti ‘‘saṅgho kammaṃ kattukāmo hoti, kataṃ vā saṅghena kammaṃ hotī’’ti idaṃ aṅgaṃ ekaṃ katvā dasahi. <hi rend="bold">Navahī</hi>ti parivāsārahaṃ apanetvā navahi. <hi rend="bold">Catūhī</hi>ti gilānaanabhiratikukkuccadiṭṭhigatauppannasaṅkhātehi catūhi. Iti imehi chahīti yojanā. <hi rend="bold">Sāmaṇerassapi chahī</hi>ti ettha channaṃ sarūpaṃ vitthāretvā dassento āha ‘‘ādito’’tiādi. Taṃ suviññeyyameva. <hi rend="bold">Sāmaṇeriyā</hi> santikaṃ pañcahi gantabbanti yojanā. <hi rend="bold">Parato</hi>ti parasmā, parasmiṃ vā. Andhakaṭṭhakathāyaṃ vuttanti sambandho. Ye ñātakā vā ye aññātakā vā atthi, tesampīti yojanā. <hi rend="bold">Ta</hi>nti vacanaṃ.</p>

<p rend="subhead">112. Pahiteyevaanujānanakathā</p>

<p rend="bodytext" n="199"><hi rend="paranum">199</hi><hi rend="dot">.</hi><hi rend="bold">Bhikkhugatiko</hi>ti <pb ed="V" n="1.0272" /> bhikkhu eva gati patiṭṭhā etassāti bhikkhugatikoti vutte bhikkhunissitako purisoti āha ‘‘bhikkhūhi saddhiṃ vasanakapuriso’’ti. <hi rend="bold">Palujjatī</hi>ti vinassati. <hi rend="bold">Bhaṇḍaṃ chedāpita</hi>nti ettha bhaṇḍasaddo parikkhārattho eva, na mūladhanatthoti āha <pb ed="M" n="0.0319" /> ‘‘dabbasambhārabhaṇḍa’’nti. <hi rend="bold">Chedāpita</hi>nti curādigaṇikadhātuṃ ‘‘chindāpita’’nti rudhādigaṇikadhātuyā vaṇṇeti. <hi rend="bold">Dajjāha</hi>nti ekāralopasandhīti āha ‘‘dajje aha’’nti. ‘‘Dajjeha’’ntipi pāṭho. Evañhi sati akāralopasandhi. <hi rend="bold">Dajje</hi>ti dadeyyaṃ, dadāmi vā. <hi rend="bold">Saṅghakaraṇīyenā</hi>ti saṅghassa kātabbena kiccena. Tamatthaṃ dassento āha ‘‘yaṃkiñcī’’tiādi. Tattha yaṃkiñci kātabbanti yojanā. <hi rend="bold">Cetiyachattavedikādīsū</hi>ti cetiyassa chatte ca vedikāya ca. Ādisaddena sudhālimpādayo saṅgaṇhāti. <hi rend="bold">Tassā</hi>ti saṅghakaraṇīyassa. Nipphādanatthaṃ gantabbanti sambandho.</p>

<p rend="bodytext"><hi rend="bold">Etthā</hi>ti vassūpanāyikakkhandhake. ‘‘Animantitenā’’ti padaṃ ‘‘gantu’’nti pade bhāvakattā. <hi rend="bold">Gantu</hi>nti gamituṃ, gamanaṃ vā ‘‘na vaṭṭatī’’ti pade kattā. <hi rend="bold">Paṭhamaṃyevā</hi>ti dhammassavanato paṭhamameva. Sannipatitabbaṃ iti katikā katā hotīti yojanā. <hi rend="bold">Bhaṇḍaka</hi>nti cīvarādibhaṇḍakaṃ. <hi rend="bold">Gantuṃ na vaṭṭatī</hi>ti sayameva gantuṃ na vaṭṭatīti attho daṭṭhabbo. Tena vuttaṃ ‘‘sace panā’’tiādi. <hi rend="bold">Tatthā</hi>ti taṃ vihāraṃ. ‘‘Vaṭṭatī’’ti iminā vassacchedo ca āpatti ca na hotīti dasseti. <hi rend="bold">Atthāyapī</hi>ti pisaddena ‘‘bhaṇḍakaṃ dhovissāmī’’ti atthaṃ apekkhati. <hi rend="bold">Na</hi>nti antevāsikaṃ. <hi rend="bold">Vaṭṭatī</hi>ti ācariyassa āṇāya sattāhe anatikkante vaṭṭati, vassacchedo ca āpatti ca na hoti. Sattāhe atikkante vassacchedova hoti, na āpattīti adhippāyo.</p>

<p rend="subhead">113. Antarāye anāpattivassacchedakathā</p>

<p rend="bodytext" n="201"><hi rend="paranum">201</hi><hi rend="dot">.</hi><hi rend="bold">Avidūre</hi>ti āsanne. <hi rend="bold">Tatthā</hi>ti gāme. <hi rend="bold">Sattāhavārenā</hi>ti sattāhe ekavārena. <hi rend="bold">Aruṇo uṭṭhāpetabbo</hi>ti vihāre aruṇo uṭṭhāpetabbo. <hi rend="bold">Tatrevā</hi>ti gāmeyeva. <hi rend="bold">Maya</hi>nti bhikkhū sandhāya vuttaṃ. Puna <hi rend="bold">maya</hi>nti manusse sandhāya vuttaṃ. <hi rend="bold">Tesaṃyevā</hi>ti vassacchedabhikkhūnaṃ eva. <hi rend="bold">Ta</hi>nti salākabhattādiṃ. <hi rend="bold">Vassaggenā</hi>ti vassagaṇanāya.</p>

<p rend="bodytext"><hi rend="bold">Vassāvāsika</hi>nti <pb ed="M" n="0.0320" /> vassāvāsānaṃ dātabbaṃ cīvaraṃ. <hi rend="bold">Tatthā</hi>ti tasmiṃ vihāre. Yesaṃ pāpitanti <pb ed="V" n="1.0273" /> sambandho. <hi rend="bold">Vihāre</hi>ti vuṭṭhitagāmavihāre. Upanikkhittakaṃ bhaṇḍanti sambandho. <hi rend="bold">Idhā</hi>ti bhikkhuno nivāsaṭṭhāne. Yaṃ cīvarādivebhaṅgiyabhaṇḍaṃ atthi, tanti yojanā. <hi rend="bold">Tatthevā</hi>ti vuṭṭhitagāmavihāre eva. <hi rend="bold">Ito</hi>ti khettavatthuādito. Kappiyakārakānaṃ hattheti sambandho. <hi rend="bold">Tatruppādepī</hi>ti tassa vihārassa dinnakhettavatthuādito uppāde paccayepi. ‘‘Tattheva gantvā apaloketvā bhājetabba’’nti vacanassa yuttiṃ dassento āha ‘‘saṅghikañhī’’tiādi. <hi rend="bold">Antovihāre vā</hi>ti antosīmāya vā. <hi rend="bold">Ubhayatthā</hi>ti antosīmabahisīma saṅkhātesu dvīsu ṭhānesu ṭhitaṃ vebhaṅgiyabhaṇḍanti sambandho.</p>

<p rend="subhead">114. Saṅghabhede anāpattivassacchedakathā</p>

<p rend="bodytext" n="202"><hi rend="paranum">202</hi><hi rend="dot">.</hi><hi rend="bold">Bhinno</hi>ti ettha tapaccayassa atītatthe ayuttabhāvaṃ dassento āha ‘‘bhinne saṅghe karaṇīyaṃ natthī’’ti. <hi rend="bold">Yo panā</hi>ti saṅgho pana. Idaṃ ‘‘bhijjissatī’’tipade kattā, ‘‘āsaṅkito’’tipade kammaṃ. ‘‘Bhijjissatī’’ti iminā <hi rend="bold">bhinno</hi>ti ettha tapaccayassa anāgatatthe pavattabhāvaṃ dasseti. <hi rend="bold">Bhikkhunīhi saṅgho bhinno</hi>ti ettha kiṃ bhikkhunīhi saṅgho bhinnoti daṭṭhabboti āha ‘‘na bhikkhunīhi saṅgho bhinnoti daṭṭhabbo’’ti. <hi rend="bold">Eta</hi>nti bhikkhunīhi abhinnabhāvaṃ. <hi rend="bold">Etā panā</hi>ti bhikkhuniyo pana. <hi rend="bold">Tanti</hi> saṅghaṃ. <hi rend="bold">Eta</hi>nti ‘‘sambahulāhi bhikkhunīhi saṅgho bhinno’’ti vacanaṃ.</p>

<p rend="subhead">115. Vajādīsu vassūpagamanakathā</p>

<p rend="bodytext" n="203"><hi rend="paranum">203</hi><hi rend="dot">.</hi> ‘‘Gopālakānaṃ nivāsaṭṭhāna’’nti iminā gopālakā gāvo viya vaje nivasantīti dasseti.</p>

<p rend="bodytext"><hi rend="bold">Upakaṭṭha</hi>saddo āsannapariyāyoti āha ‘‘āsannāyā’’ti. <hi rend="bold">Tatthā</hi>ti kuṭikāyaṃ. <hi rend="bold">Idhā</hi>ti imissaṃ kuṭikāyaṃ. Avihārattā ‘‘idhāti’’sāmaññavasena vuttaṃ. <hi rend="bold">Tikkhattu</hi>nti idaṃ ukkaṭṭhavasena vuttaṃ. Heṭṭhā hi ‘‘sakiṃ vā dvikkhattuṃ vā tikkhattuṃ vā’’ti (mahāva. aṭṭha. 184) vuttattā sakimpi vaṭṭatīti daṭṭhabbaṃ. <hi rend="bold">Tampī</hi>ti <pb ed="M" n="0.0321" /> sālāsaṅkhepena ṭhitasakaṭampi. ‘‘Ālayo’’ti iminā ‘‘idha vassaṃ upemī’’ti vacībhedo na kātabboti dasseti. <hi rend="bold">Ālayo</hi>ti ca satthe ‘‘idha vassaṃ vasissāmī’’ti cittassa allīyanaṃ. <hi rend="bold">Maggapaṭipanneyeva satthe</hi>ti anādare bhummavacanaṃ. <hi rend="bold">Tatthevā</hi>ti sattheyeva. Sattho atikkamatīti sambandho. <hi rend="bold">Tatthā</hi>ti patthitaṭṭhāne. <hi rend="bold">Vippakiratī</hi>ti visuṃ visuṃ gacchati <pb ed="V" n="1.0274" />. Sace agāmake ṭhāne vippakirati, purimaṃ gāmaṃ sannivattitabbaṃ. Na aññagāmaṃ gantabbaṃ. <hi rend="bold">Tato</hi>ti gāmato.</p>

<p rend="bodytext"><hi rend="bold">Upagantabba</hi>nti ‘‘idha vassaṃ upemī’’ti tikkhattuṃ vatvā upagantabbaṃ. <hi rend="bold">Tatthevā</hi>ti samuddeyeva. <hi rend="bold">Kūla</hi>nti tīraṃ. Tañhi kulati udakaṃ āvaratīti <hi rend="bold">kūla</hi>nti vuccati. <hi rend="bold">Ayañcā</hi>ti nāvāyaṃ vassūpagamanabhikkhu. <hi rend="bold">Anutīramevā</hi>ti anukkamena, anusārena vā tīrameva. <hi rend="bold">Aññatthā</hi>ti paṭhamaladdhagāmato aññasmiṃ ṭhāne. <hi rend="bold">Tatthevā</hi>ti paṭhamaladdhagāmeyeva.</p>

<p rend="bodytext"><hi rend="bold">Itī</hi>tiādi nigamanaṃ. <hi rend="bold">Pavāretuñca labhatī</hi>ti ettha casaddo vākyasampiṇḍanattho. <hi rend="bold">Purimesu ca panā</hi>ti ettha casaddo byatirekattho, panasaddo visesatthajotako. <hi rend="bold">Anāpatti hotī</hi>ti anāpattimattameva hoti.</p>

<p rend="subhead">116. Vassaṃ anupagantabbaṭṭhānakathā</p>

<p rend="bodytext" n="204"><hi rend="paranum">204</hi><hi rend="dot">.</hi><hi rend="bold">Rukkhasusīreyevā</hi>ti rukkhassa vivare eva. Vivarañhi su saṃ irati gacchatīti <hi rend="bold">susīro</hi>ti vuccati. <hi rend="bold">Padaracchadana</hi>nti phalakehi chāditaṃ. <hi rend="bold">Pavisanadvāra</hi>nti pavisananikkhamanadvāraṃ. Pavisanañca nikkhamanañca <hi rend="bold">pavisana</hi>nti virūpekasesena kātabbaṃ. <hi rend="bold">Khāṇumatthake</hi>ti khāṇuno upari. <hi rend="bold">Viṭabhī</hi>ti viṭaṃ aññamaññavedhanaṃ apati gacchatīti viṭapo, pakārassa bhakāraṃ, itthiliṅgajotakaīpaccayañca katvā viṭabhīti vuccati. <hi rend="bold">Tatthā</hi>ti aṭṭake. <hi rend="bold">Yassā</hi>ti bhikkhuno, natthīti sambandho. <hi rend="bold">Pañcannaṃ chadanāna</hi>nti tiṇapaṇṇaiṭṭhakāsilāsudhāsaṅkhātānaṃ (cūḷava. 303) pañcannaṃ chadanānaṃ. Idañca yebhuyyavasena vuttaṃ padaracchadanādīnampi gahitattā. <hi rend="bold">Dvārabandhana</hi>nti dvārena bandhitabbaṃ. <hi rend="bold">Chavakuṭikā</hi>ti chavānaṃ sayanaṭṭhāne susāne katā kuṭikā chavakuṭikāti vuccati. <hi rend="bold">Ṭaṅkitamañcādī</hi>tiādisaddena <pb ed="M" n="0.0322" /> ṭaṅkitapīṭhaṃ saṅgaṇhāti. <hi rend="bold">Tatthā</hi>ti chavakuṭiyaṃ. <hi rend="bold">Aññaṃ kuṭika</hi>nti chavakuṭito aññaṃ kuṭikaṃ. <hi rend="bold">Āvaraṇa</hi>nti bhittiṃ. <hi rend="bold">Dvāra</hi>nti pavisananikkhamanadvāraṃ. <hi rend="bold">Chattakuṭikā nāmesā</hi>ti esā chattena katā kuṭikā nāma. Mahantena kapallena kuṭikaṃ katvāti sambandho.</p>

<p rend="subhead">117. Adhammikakatikākathā</p>

<p rend="bodytext" n="205"><hi rend="paranum">205</hi><hi rend="dot">.</hi><hi rend="bold">Aññāpī</hi>ti ‘‘antarāvassaṃ na pabbājetabba’’nti katikāya aññāpi. Katikā hotīti <pb ed="V" n="1.0275" /> sambandho. <hi rend="bold">Tassā</hi>ti adhammikakatikāya. <hi rend="bold">Vutta</hi>nti catutthapārājikavaṇṇanāyaṃ (pārā. aṭṭha. 2.226) vuttaṃ.</p>

<p rend="subhead">118. Paṭissavadukkaṭāpattikathā</p>

<p rend="bodytext" n="207"><hi rend="paranum">207</hi><hi rend="dot">.</hi><hi rend="bold">Paṭissave āpatti dukkaṭassā</hi>ti ettha kiṃ vassāvāsapaṭissuteyeva dukkaṭāpatti hotīti āha ‘‘na kevala’’ntiādi. <hi rend="bold">Etassevā</hi>ti vassāvāsasseva. <hi rend="bold">Evamādināpī</hi>ti pisaddo ‘‘paṭissave’’ti ettha yojetabbo. ‘‘Paṭissavepī’’ti hi attho. <hi rend="bold">Tassa tassā</hi>ti kammassa. <hi rend="bold">Tañca kho</hi>ti tañca dukkaṭaṃ visaṃvādanapaccayā hotīti yojanā. <hi rend="bold">Paṭhamampī</hi>ti pisaddo ‘‘pacchāpī’’ti padaṃ sampiṇḍeti. Paṭhamampi hi pācittiyaṃ, pacchāpi dukkaṭanti attho.</p>

<p rend="bodytext"><hi rend="bold">So tadaheva akaraṇīyo</hi>tiādīsu evaṃ vinicchayo veditabboti yojanā. <hi rend="bold">Purimikā ca na paññāyatī</hi>ti ettha pure bhavā purimā, sā eva purimikā, pāṭipadatithī. Nānāsīmāya dvīsu āvāsesu vassaṃ upagacchantassa dutiye ‘‘vasissāmī’’ti paṭhamāvāsassa upacārato nikkhantamatte paṭhamasenāsanaggāhassa passambhanaṃ sandhāya vuttaṃ ‘‘purimikā ca na paññāyatī’’ti. <hi rend="bold">Aruṇaṃ anuṭṭhāpetvā</hi>ti vassaṃ upagamanavihāre aruṇaṃ anuṭṭhāpetvā. <hi rend="bold">Tadahevā</hi>ti tasmiṃ vassūpagamanaahani eva, pakkantassāpīti sambandho. <hi rend="bold">Pi</hi>saddassa garahatthaṃ dassento āha ‘‘ko pana vādo’’tiādi. <hi rend="bold">Ālayo</hi>ti cittassa allīyanaṃ. <hi rend="bold">Asatiyā</hi>ti satipamuṭṭhena. <hi rend="bold">Vassaṃ na upetī</hi>ti ‘‘imasmiṃ vihāre imaṃ temāsaṃ vassaṃ upemī’’ti (mahāva. aṭṭha. 184) vacībhedaṃ katvā vassaṃ na upeti.</p>

<p rend="bodytext"><hi rend="bold">Sattāha</hi>nti <pb ed="M" n="0.0323" /> sattāhena, anāgatāyāti sambandho. <hi rend="bold">Navamito</hi>ti pubbakattikamāsassa juṇhapakkhanavamito, pacchimakattikamāsassa juṇhapakkhanavamito vā. <hi rend="bold">Mā vā āgacchatu, anāpattī</hi>ti vassaṃvutthattā mā vā āgacchatu, anāpattīti attho.</p>

<p rend="centre">Iti vassūpanāyikakkhandhakavaṇṇanāya yojanā samattā.</p>

<p rend="title">4. Pavāraṇākkhandhakaṃ</p>

<p rend="subhead">120. Aphāsukavihārakathā</p>

<p rend="bodytext" n="209"><hi rend="paranum">209</hi><hi rend="dot">.</hi> Pavāraṇākkhandhake <pb ed="V" n="1.0276" /><hi rend="bold">allāpo</hi>ti ettha ātyūpasaggassa ādikammatthaṃ, lapadhātuyā ca kathanatthaṃ dassento āha ‘‘paṭhamavacana’’nti. Ādito, ādimhi vā lapanaṃ kathanaṃ, lapati anenāti vā <hi rend="bold">allāpo</hi> saṃyoge pare rasso. Saṃ puna lapanaṃ, lapati vā anenāti <hi rend="bold">sallāpo. Hatthavilaṅghakenā</hi>ti ettha vipubbo laghidhātu ukkhipanatthoti āha ‘‘hatthukkhepakenā’’ti. <hi rend="bold">Pasusaṃvāsa</hi>nti ettha <hi rend="bold">pasū</hi>ti sabbacatuppadā. Te hi aññamaññaṃ pasanti bādhanti, manussādīhi vā pasīyanti bādhīyantīti pasavoti vuccanti. <hi rend="bold">Pasūnaṃ viya saṃvāsa</hi>nti pasūnaṃ saṃvāso viya saṃvāsoti <hi rend="bold">pasusaṃvāso,</hi> taṃ pasusaṃvāsaṃ. Tamatthaṃ vitthārento āha ‘‘pasavopi hī’’tiādi. <hi rend="bold">Tathā</hi>ti yathā na karonti, tathāti attho. <hi rend="bold">Etepī</hi>ti bhikkhavopi. <hi rend="bold">Tasmā</hi>ti yasmā akaṃsu, tasmā. <hi rend="bold">Nesa</hi>nti bhikkhūnaṃ. <hi rend="bold">Sabbatthā</hi>ti sabbesu eḷakasaṃvāsasapattasaṃvāsesu. <hi rend="bold">Mūgabbata</hi>nti mūgassa vataṃ viya vatanti mūgabbataṃ, suññavacanavatanti attho. <hi rend="bold">Titthiyasamādāna</hi>nti titthiyehi samādātabbaṃ. <hi rend="bold">Vatasamādāna</hi>nti samādātabbaṃ vataṃ. <hi rend="bold">Aññamaññānulomatā</hi>ti ettha tāsaddassa bhāvatthaṃ dassento āha ‘‘anulomabhāvo’’ti. Iminā ‘‘devatā’’tiādīsu (saṃ. ni. aṭṭha. 1.1.1; khu. pā. aṭṭha. 5.evamiccādipāṭhavaṇṇanā; su. ni. aṭṭha. 2.aṅgalasuttavaṇṇanā) viya tāpaccayassa svatthaṃ ‘‘janatā’’tiādīsu (pe. va. aṭṭha. 460) viya samūhatthañca nivatteti. ‘‘Aññamaññaṃ vattu’’nti vacanassa yuttiṃ <pb ed="M" n="0.0324" /> dassento āha ‘‘vadantu ma’’ntiādi. Vadantaṃ bhikkhuṃ vattunti yojanā. ‘‘Āpattīhi vuṭṭhānabhāvo’’ti iminā <hi rend="bold">āpattivuṭṭhānatā</hi>ti padassa pañcamīsamāsañca tāpaccayassa bhāvatthañca dasseti. ‘‘Vinaya’’ntiādinā purato katvā karaṇaṃ <hi rend="bold">purekkhāro,</hi> tassa bhāvo <hi rend="bold">purekkhāratā,</hi> vinayaṃ purekkhāratā <hi rend="bold">vinayapurekkhāratā</hi>ti vacanatthaṃ dasseti. Ettha purasaddassa ekārattaṃ saddasatthesu (moggallānabyākaraṇe 5.134 sutte) vadanti. Tassa yuttiṃ dassento āha ‘‘vadantuma’’ntiādi (moggallānabyākaraṇe 5.134 sutte).</p>

<p rend="bodytext" n="210"><hi rend="paranum">210</hi><hi rend="dot">.</hi><hi rend="bold">Sabbasaṅgāhikā</hi>ti ‘‘saṅgho pavāreyyā’’ti sāmaññato vuttattā sabbesaṃ tevācikādīnaṃ saṅgāhakā. <hi rend="bold">Ñattī</hi>ti ñāpeti saṅghaṃ etāya vacanāyāti ñatti. Sabbasaṅgāhikabhāvaṃ <pb ed="V" n="1.0277" /> vitthārento āha ‘‘evañhi vutte’’tiādi. <hi rend="bold">Tevācika</hi>nti tisso vācā etassāti tevācikaṃ, tīhi vācāhi kattabbanti vā tevācikaṃ. Eseva nayo sesesupi. <hi rend="bold">Samānavassika</hi>nti samānaṃ vassaṃ etesanti samānavassā, tehi kattabbanti samānavassikaṃ. <hi rend="bold">Añña</hi>nti dvevācikaekavācikaṃ.</p>

<p rend="bodytext" n="211"><hi rend="paranum">211</hi><hi rend="dot">.</hi><hi rend="bold">Acchantī</hi>ti ettha āsadhātuyā upavesanatthaṃ dassento āha ‘‘nisinnāva hontī’’ti. ‘‘Na uṭṭhahantī’’ti iminā evaphalaṃ dasseti. <hi rend="bold">Tadamantarā</hi>ti ettha ‘‘tadantarā’’ti vattabbe vācāsiliṭṭhavasena makārāgamaṃ katvā vuttanti āha ‘‘tadantarā’’ti. Tassa attano pavāritakālassa antarā. <hi rend="bold">‘‘Yāva pavārentī’’</hi>ti padassa niyamatthaṃ dassetuṃ vuttaṃ ‘‘tāvatakaṃ kāla’’nti. <hi rend="bold">Yāvā</hi>ti nipātassa payogattā ‘‘tadamantarā’’ti ettha abhividhiavadhyatthe pañcamīvibhatti hotīti daṭṭhabbaṃ.</p>

<p rend="subhead">121. Pavāraṇābhedakathā</p>

<p rend="bodytext" n="212"><hi rend="paranum">212</hi><hi rend="dot">.</hi><hi rend="bold">Cātuddasikāyā</hi>ti bhaṇḍanakārakehi upaddutattā paccukkaḍḍhitāya pubbakattikamāsassa kāḷapakkhacātuddasikāya. ‘‘Ajja pavāraṇā pannarasī’’ti pubbakiccaṃ kātabbanti yojanā.</p>

<p rend="bodytext"><hi rend="bold">Pavāraṇākammesū</hi>ti <pb ed="M" n="0.0325" /> niddhāraṇe bhummaṃ, ‘‘adhammena vaggaṃ pavāraṇākamma’’ntiādīsu sambandhitabbaṃ. <hi rend="bold">Adhammena vagga</hi>nti ettha <hi rend="bold">adhammaṃ</hi> nāma saṅgho hutvāpi saṅghapavāraṇamakatvā gaṇapavāraṇāya karaṇaṃ, gaṇo hutvāpi gaṇapavāraṇamakatvā saṅghapavāraṇāya karaṇañca. Vaggaṃ nāma ekasīmāyaṃ vasantānampi sabbesaṃ ekato asannipatanaṃ.</p>

<p rend="bodytext"><hi rend="bold">Adhammena samagga</hi>nti ettha adhammaṃ vuttanayameva. <hi rend="bold">Samaggaṃ</hi> nāma sabbesaṃ ekato sannipatanaṃ.</p>

<p rend="bodytext"><hi rend="bold">Dhammena vagga</hi>nti ettha <hi rend="bold">dhammaṃ</hi> nāma saṅgho hutvā saṅghapavāraṇāya karaṇaṃ, gaṇo hutvā gaṇapavāraṇāya karaṇañca. <hi rend="bold">Vaggaṃ</hi> vuttanayameva. <hi rend="bold">Dhammena samaggaṃ</hi> suviññeyyameva. <hi rend="bold">Iti</hi>saddo parisamāpanattho.</p>

<p rend="bodytext" n="213"><hi rend="paranum">213</hi><hi rend="dot">.</hi><hi rend="bold">Evaṃ dinnāyā</hi>ti evaṃ pāḷiyaṃ vuttanayeneva dinnāya. <hi rend="bold">Pavāretabba</hi>nti vassaṃvutthapavāraṇāya <pb ed="V" n="1.0278" /> pavāretabbaṃ. <hi rend="bold">Tisso</hi>ti tissanāmako. Diṭṭhena vā vadatūti sambandho. <hi rend="bold">Ta</hi>nti tissanāmakaṃ bhikkhuṃ. Saṅgho anukampaṃ upādāya vadatūti yojanā. <hi rend="bold">Vuḍḍhataro</hi>ti pavāraṇādāyako taṃhārakato vuḍḍhataro. <hi rend="bold">Hī</hi>ti laddhaguṇo. <hi rend="bold">Tenā</hi>ti pavāraṇāhārakena. <hi rend="bold">Tassā</hi>ti pavāraṇādāyakassa.</p>

<p rend="bodytext"><hi rend="bold">Idhāpi cā</hi>ti imasmiṃ pavāraṇākkhandhakepi ca. Apisaddo uposathakkhandhakaṃ apekkhati. <hi rend="bold">Avasesakammatthāyā</hi>ti pavāraṇākammato avasesānaṃ kammānamatthāya hotīti sambandho. Pavāraṇāya āhaṭāya satiyāti yojanā. <hi rend="bold">Tassa cā</hi>ti pavāraṇādāyakassa ca. <hi rend="bold">Sabbesa</hi>nti pavāraṇādāyakassa ca saṅghassa cāti sabbesaṃ. <hi rend="bold">Aññaṃ pana kamma</hi>nti pavāraṇākammato aññaṃ kammaṃ pana. <hi rend="bold">Tena pana bhikkhunā</hi>ti pavāraṇādāyakena bhikkhunā pana. Ettha ca tadahupavāraṇāya attano ca saṅghassa ca sace pavāraṇākammameva hoti, pavāraṇāyeva dātabbā. Atha aññameva kammaṃ hoti, chandoyeva dātabbo. Yadi pavāraṇākammañca aññakammañca hoti, pavāraṇā ca chando ca dātabbo <pb ed="M" n="0.0326" />. Taṃ sandhāya vuttaṃ ‘‘tadahu pavāraṇāya pavāraṇaṃ dentena chandampi dātu’’nti (mahāva. 213). <hi rend="bold">Tenā</hi>ti dānahetunā.</p>

<p rend="bodytext" n="218"><hi rend="paranum">218</hi><hi rend="dot">.</hi><hi rend="bold">Ajja me pavāraṇā</hi>ti ettha pāḷinayato aññaṃ aṭṭhakathānayaṃ dassento āha ‘‘sace’’tiādi.</p>

<p rend="bodytext" n="219"><hi rend="paranum">219</hi><hi rend="dot">.</hi><hi rend="bold">Vuttanayamevā</hi>ti uposathakkhandhake (mahāva. aṭṭha. 169) vuttanayameva.</p>

<p rend="bodytext" n="222"><hi rend="paranum">222</hi><hi rend="dot">.</hi><hi rend="bold">Puna pavāretabba</hi>nti ettha na kevalaṃ pavāraṇāyeva puna kātabbā, pubbakiccādīnipi puna kātabbānīti dassento āha ‘‘puna pubbakicca’’ntiādi.</p>

<p rend="bodytext" n="228"><hi rend="paranum">228</hi><hi rend="dot">.</hi><hi rend="bold">Eseva nayo</hi>ti ‘‘ajja pavāraṇā pannarasī’’ti pubbakiccaṃ atidisati. <hi rend="bold">Assā</hi>ti vacanassa. <hi rend="bold">Ñatti</hi>nti ‘‘suṇātu me bhante saṅgho ajja pavāraṇā’’ti ñattiṃ. <hi rend="bold">Pacchimehī</hi>ti pacchimavassaṃ upagatehi bhikkhūhi. <hi rend="bold">Uposathagge</hi>ti uposathassa gaṇhanaṭṭhāne gehe. <hi rend="bold">Dve ñattiyo</hi>ti pavāraṇāñatti ca uposathañatti cāti dve ñattiyo. <hi rend="bold">Idañcā</hi>ti idaṃ vakkhamānaṃ pana. <hi rend="bold">Etthā</hi>ti purimikapacchimikabhikkhūnaṃ saṃsaggaṭṭhāne. <hi rend="bold">Purimikāya upagatehī</hi>ti vibhattaapādānaṃ anumeyyavisayaapādānaṃ, thokatarāti sambandho, sahādiyogo vā, samasamāti sambandho. <hi rend="bold">Samasamā</hi>ti samena, samato vā samā samasamā, atirekasamāti attho. Kiñci ūnaṃ vā adhikaṃ vā natthīti adhippāyo. <hi rend="bold">Itī</hi>ti idaṃ lakkhaṇaṃ.</p>

<p rend="bodytext"><hi rend="bold">So</hi>ti <pb ed="V" n="1.0279" /> pacchimiko bhikkhu. <hi rend="bold">Itarenā</hi>ti pacchimikena. <hi rend="bold">Tesa</hi>nti purimikānaṃ. <hi rend="bold">Ekenā</hi>ti purimikena. <hi rend="bold">Ekassā</hi>ti pacchimikassa. Puna <hi rend="bold">ekenā</hi>ti pacchimikena. ‘‘Ekassā’’ti anuvattetabbo, purimikassāti attho. Purimavassūpagatehi adhikatarāti sambandho. <hi rend="bold">Thokatarehī</hi>ti pacchimavassūpagatehi thokatarehi purimavassūpagatehīti yojanā.</p>

<p rend="bodytext"><hi rend="bold">Kattikāyā</hi>ti pacchimakattikāya. <hi rend="bold">Cātumāsiniyā pavāraṇāyā</hi>ti catunnaṃ māsānaṃ pūraṇiyā pavāraṇāya. <hi rend="bold">Pavāraṇāñattiṃ ṭhapetvā</hi>ti samasamā <pb ed="M" n="0.0327" /> hutvāpi pavāraṇādivasattā pavāraṇāñattiṃ ṭhapetvā. <hi rend="bold">Tehī</hi>ti pacchimikehi. <hi rend="bold">Itarehī</hi>ti purimikehi. <hi rend="bold">Tesa</hi>nti pacchimikānaṃ. <hi rend="bold">Thokatarā vā</hi>ti ekādinā thokatarā vā. <hi rend="bold">Tesa</hi>nti purimikānaṃ. <hi rend="bold">Tehī</hi>ti pacchimikehi.</p>

<p rend="bodytext" n="233"><hi rend="paranum">233</hi><hi rend="dot">.</hi><hi rend="bold">Saṅghasāmaggiyā</hi>ti ettha kīdisī saṅghasāmaggī veditabbāti āha ‘‘kosambakasāmaggīsadisāva veditabbā’’ti. <hi rend="bold">Etthā</hi>ti sāmaggīpavāraṇāyaṃ. <hi rend="bold">Appamattake</hi>ti pattacīvarādiṃ paṭicca uppanne appamattake vivāde. <hi rend="bold">Pavāraṇāyamevā</hi>ti pavāraṇādivaseyeva. Kasmiṃ divase sāmaggīpavāraṇā kātabbāti āha ‘‘sāmaggīpavāraṇa’’ntiādi. <hi rend="bold">Paṭhamapavāraṇa</hi>nti pubbakattikapuṇṇamiṃ. <hi rend="bold">Yāva kattikacātumāsinī puṇṇamā</hi>ti ayaṃ avadhi anabhividhiavadhi nāma. Kasmā? Kattikacātumāsinipuṇṇamiṃ ṭhapetvā antoyeva gahetabbattā. <hi rend="bold">Etthantare</hi>ti etasmiṃ dvinnaṃ puṇṇaminamantare aṭṭhavīsatipamāṇe divase kātabbā. <hi rend="bold">Tato</hi>ti etthantarasaṅkhātā aṭṭhavīsadivasato.</p>

<p rend="subhead">140. Dvevācikādipavāraṇākathā</p>

<p rend="bodytext" n="234"><hi rend="paranum">234</hi><hi rend="dot">.</hi><hi rend="bold">Ñattiṃ ṭhapentenāpī</hi>ti <hi rend="bold">pi</hi>saddo na kevalaṃ pavārentena eva dvevācikaṃ pavāretabbaṃ, atha kho ñattiṃ ṭhapentenāpi dvevācikañattiyeva ṭhapetabbāti dasseti. <hi rend="bold">Ettha cā</hi>ti ‘‘samānavassikaṃ pavāretu’’nti pāṭhe ca. <hi rend="bold">Samānavassikā</hi>ti gaṇanavasena samānaṃ vassaṃ etesanti samānavassikā, samāne vasse upasampādentīti vā samānavassikā. <hi rend="bold">Ekato</hi>ti ekasmiṃ khaṇe, ekapahārena vā.</p>

<p rend="subhead">141. Pavāraṇāṭṭhapanakathā</p>

<p rend="bodytext" n="236"><hi rend="paranum">236</hi><hi rend="dot">.</hi> Sabbaṃ saṅgaṇhātīti <hi rend="bold">sabbasaṅgāhikaṃ</hi>. Puggalassa ṭhapanaṃ <hi rend="bold">puggalikaṃ. Tatthā</hi>ti dvīsu pavāraṇāṭṭhapanesu <pb ed="V" n="1.0280" />. Sabbasaṅgāhike ṭhapitā hotīti sambandho. Yāva rekāro atthi, tāvāti yojanā. Bhāsiyitthāti <hi rend="bold">bhāsitā</hi>. Lapiyitthāti <hi rend="bold">lapitā</hi>. Na pariyosiyitthāti <hi rend="bold">apariyositā. Etthantare</hi>ti etasmiṃ sukārarekārānaṃ antare. <hi rend="bold">Ekapadepī</hi>ti <hi rend="bold">pi</hi>saddo ekakkharepīti atthaṃ sampiṇḍeti. <hi rend="bold">Ṭhapitā</hi>ti ‘‘suṇātu me bhante <pb ed="M" n="0.0328" /> saṅgho, itthannāmo puggalo sāpattiko, tassa pavāraṇaṃ ṭhapemī’’ti ñattiyā ṭhapitā. <hi rend="bold">Yyakāre</hi>ti ‘‘pavāreyyā’’ti ettha yyakāre. <hi rend="bold">Tato</hi>ti yyakārato. Puggalikaṭṭhapane pana aṭṭhapitā hotīti sambandho. <hi rend="bold">Saṃkārato</hi>ti ‘‘saṅghaṃ bhante’’ti ettha saṃkārato. <hi rend="bold">Sabbapacchimo</hi>ti tīsu vāresu tatiyavāre sabbesaṃ akkharānaṃ pacchimo ṭikāro atthīti yojanā. <hi rend="bold">Etthantare</hi>ti etasmiṃ saṃkāraṭikārānaṃ antare. <hi rend="bold">Tasmā</hi>ti yasmā pariyositā hoti, tasmā. ‘‘Eseva nayo’’ti vuttavacanaṃ vitthārento āha ‘‘etāsupi hī’’tiādi. Tattha <hi rend="bold">etāsupī</hi>ti dvevācikaekavācikasamānavassikāsupi. Pisaddo tevācikamapekkhati. <hi rend="bold">Ṭhapanakhetta</hi>nti ṭhapanassa bhūmi. <hi rend="bold">Iti</hi>saddo parisamāpanattho.</p>

<p rend="bodytext" n="237"><hi rend="paranum">237</hi><hi rend="dot">.</hi><hi rend="bold">Anuyuñjiyamāno</hi>ti ettha anuyuñjasaddo pucchanatthoti āha ‘‘pucchiyamāno’’ti. <hi rend="bold">Parato</hi>ti parasmiṃyeva khandhaketi (mahāva. 237) attho. <hi rend="bold">Alaṃ bhikkhu mā bhaṇḍanantiādīnī</hi>ti ettha ādisaddena ‘‘mā kalahaṃ, mā vivāda’’ntivacanāni saṅgaṇhāti, vacanāni vatvā omadditvāti yojanā. <hi rend="bold">Vacanomaddanā</hi>ti vacaneneva omaddanā. <hi rend="bold">Hī</hi>ti saccaṃ. <hi rend="bold">Idhā</hi>ti imasmiṃ pavāraṇāṭṭhapanaṭṭhāne. <hi rend="bold">Anuddhaṃsitaṃ paṭijānātī</hi>ti ettha paṭijānanākāraṃ dassento āha ‘‘amūlakena pārājikena anuddhaṃsito ayaṃ mayā’’ti. ‘‘Liṅganāsanāyā’’ti iminā daṇḍakammanāsanasaṃvāsanāsanāni nivatteti.</p>

<p rend="bodytext" n="238"><hi rend="paranum">238</hi><hi rend="dot">.</hi><hi rend="bold">Eta</hi>nti ‘‘asukā āpattī’’ti vacanaṃ. <hi rend="bold">Kalahassa mukha</hi>nti kalahassa upāyo.</p>

<p rend="subhead">143. Vatthuṭṭhapanādikathā</p>

<p rend="bodytext" n="239"><hi rend="paranum">239</hi><hi rend="dot">.</hi> Corā agamaṃsu kirāti sambandho. Pokkharaṇito nīharitvāti sambandho. <hi rend="bold">So</hi>ti bhikkhu, evamāhāti sambandho. <hi rend="bold">Vutthenā</hi>ti vasantena, yena kenaci katanti sambandho. <hi rend="bold">Taṃ puggala</hi>nti vatthukataṃ taṃ puggalaṃ. <hi rend="bold">Etthā</hi>ti ‘‘vatthuṃ ṭhapetvā saṅgho pavāreyyā’’ti pāṭhe <pb ed="M" n="0.0329" />. Iminā vatthunā apadisāhīti sambandho. <hi rend="bold">Na</hi>nti puggalaṃ. <hi rend="bold">Anuvijjitvā</hi>ti anuyuñjitvā, pucchitvāti attho.</p>

<p rend="bodytext">Eko <pb ed="V" n="1.0281" /> bhikkhu pūjesi, pivīti sambandho. <hi rend="bold">Tassā</hi>ti bhikkhussa. <hi rend="bold">Tadanurūpo</hi>ti tesaṃ pūjanapivanānaṃ anurūpo. <hi rend="bold">So</hi>ti codako bhikkhu. <hi rend="bold">Taṃ gandha</hi>nti taṃ sarīragandhaṃ. Yaṃ puggalanti yojanā. <hi rend="bold">Ṭhapesī</hi>ti pavāraṇāya ṭhapesi. <hi rend="bold">Ayamassā</hi>ti ayaṃ doso assa puggalassa.</p>

<p rend="bodytext"><hi rend="bold">Idāneva na</hi>nti ettha ‘‘na’’nti padaṃ ‘‘puggala’’nti padena yojetabbaṃ. Naṃ puggalanti hi attho. <hi rend="bold">Ubhaya</hi>nti vatthuñca puggalañcāti ubhayaṃ. <hi rend="bold">Kallaṃ vacanāyā</hi>ti yuttaṃ kathetuṃ. Kasmā kallaṃ vacanāyāti yojanā. Pavāraṇato pubbe, pacchā cāti sambandho. Iti tasmā kallaṃ vacanāyāti yojanā. <hi rend="bold">Idañhi ubhaya</hi>nti vatthupuggalasaṅkhātaṃ idameva ubhayaṃ. Pavāraṇāya pubbeti yojanā. <hi rend="bold">Ukkoṭentassā</hi>ti cālentassa.</p>

<p rend="subhead">144. Bhaṇḍanakārakavatthukathā</p>

<p rend="bodytext" n="240"><hi rend="paranum">240</hi><hi rend="dot">.</hi><hi rend="bold">Catutthapañcamā</hi>ti chasu pakkhesu poṭṭhapādamāsassa juṇhapakkhakāḷapakkhasaṅkhātā catutthapañcamā. <hi rend="bold">Tatiyo</hi>ti sāvaṇamāsassa kāḷapakkho tatiyo. <hi rend="bold">Tatiyacatutthapañcamā vā</hi>ti ettha <hi rend="bold">tatiyo</hi>ti sāvaṇamāsassa kāḷapakkho. <hi rend="bold">Catuttho</hi>ti poṭṭhapādamāsassa juṇhapakkho. <hi rend="bold">Pañcamo</hi>ti tasseva kāḷapakkho. ‘‘Tatiya…pe… pañcamā vā’’ti padāni ‘‘dve vā tayo vā’’ti padehi yathākkamaṃ yojetabbāni. <hi rend="bold">Catutthe vā kate</hi>ti catutthapakkhe vā pannarasibhāvena kate. <hi rend="bold">Dve cātuddasikā</hi>ti tatiyapakkhe ca cātuddasiyā saddhiṃ dve cātuddasikā. <hi rend="bold">Ime</hi>ti bhaṇḍanakārakā. <hi rend="bold">Te</hi>ti bhaṇḍanakārakā.</p>

<p rend="bodytext"><hi rend="bold">Asaṃvihitā</hi>ti ettha <hi rend="bold">a</hi>kārassa virahatthaṃ dassento āha ‘‘saṃvidahanavirahitā’’ti. Tattha <hi rend="bold">saṃvidahanavirahitā</hi>ti saṃvidahanarakkhavirahitā. <hi rend="bold">Āgamanajānanatthāyā</hi>ti bhaṇḍanakārakānaṃ āgamanassa jānanatthāya. <hi rend="bold">Kilantatthā</hi>ti tumhe kilantā bhavatha. ‘‘Sammohaṃ katvā’’ti <pb ed="M" n="0.0330" /> iminā <hi rend="bold">vikkhitvā</hi>ti padassa vikkhepaṃ katvāti atthaṃ dasseti. <hi rend="bold">No ce labhethā</hi>ti ettha kimatthāya na labhethāti āha ‘‘bahisīmaṃ gantu’’nti. ‘‘Bhaṇḍanakārakānaṃ…pe… hontī’’ti iminā alabhanassa kāraṇaṃ dasseti. <hi rend="bold">Ya</hi>nti āgamaṃ juṇhaṃ. <hi rend="bold">Komudiyā cātumāsiniyā</hi>ti pacchimakattikapuṇṇamāyaṃ. Sā hi kumudānamatthitāya komudī, catunnaṃ vassikānaṃ māsānaṃ pūraṇattā cātumāsinīti vuccati. Tadā hi kumudāni supupphitāni honti, tasmā kumudānaṃ samūhā, kumudāni eva vā <hi rend="bold">komudā,</hi> te ettha atthīti <hi rend="bold">komudī</hi>ti vuccati, kumudavatīti vuttaṃ hoti <pb ed="V" n="1.0282" />. <hi rend="bold">Avassaṃ pavāretabba</hi>nti dhuvaṃ pavāretabbaṃ. <hi rend="bold">Hī</hi>ti saccaṃ, yasmā vā. <hi rend="bold">Ta</hi>nti komudiṃ cātumāsiniṃ.</p>

<p rend="subhead">145. Pavāraṇāsaṅgahakathā</p>

<p rend="bodytext" n="241"><hi rend="paranum">241</hi><hi rend="dot">.</hi><hi rend="bold">Aññataro phāsuvihāro</hi>ti ettha phāsuvihāro nāma koti āha ‘‘taruṇasamatho vā taruṇavipassanā vā’’ti. Iminā taruṇasamathavipassanā phāsuṃ viharati anenāti <hi rend="bold">phāsuvihāro</hi>ti dasseti. <hi rend="bold">Paribāhirā bhavissāmā</hi>ti ettha kasmā imamhā phāsuvihārā paribāhirā bhavissantīti āha ‘‘anibaddharattiṭṭhānadivāṭṭhānādibhāvenā’’tiādi. Tattha <hi rend="bold">anibaddharattiṭṭhānadivāṭṭhānādibhāvenā</hi>ti anibaddhadivāṭṭhānādibhāvena hetubhūtena, asakkontāti sambandho. Ādisaddena anibaddhacaṅkamādayo saṅgaṇhāti. ‘‘Chandadānaṃ paṭikkhipatī’’ti iminā ‘‘sabbeheva ekajjhaṃ sannipatitabba’’nti vākyassa aññatthāpohanaṃ dasseti. <hi rend="bold">Hī</hi>ti saccaṃ, yasmā vā. Imesu tīsu chandadānaṃ na vaṭṭati, tasmā paṭikkhipatīti yojanā. Ayaṃ pavāraṇāsaṅgaho nāma na dātabboti yojanā. Taruṇasamathavipassanālābhī ekapuggalo vā hotūti yojanā. ‘‘Ekassapi dātabboyevā’’ti iminā ayaṃ pavāraṇāsaṅgaho ekassa dinnopi sabbesaṃ dinno hotīti dasseti. Pavāraṇāsaṅgahe dinne satīti yojanā. <hi rend="bold">Āgantukā</hi>ti saṭṭhivassāpi āgantukā. <hi rend="bold">Tesa</hi>nti dinnapavāraṇāsaṅgahānaṃ. <hi rend="bold">Antarāpī</hi>ti komudiyā cātumāsiniyā antarāpi.</p>

<p rend="centre">Iti pavāraṇākkhandhakavaṇṇanāya yojanā samattā.</p>

<p rend="title">5. Cammakkhandhakaṃ</p>

<p rend="subhead">147. Soṇakoḷivisavatthukathā</p>

<p rend="bodytext" n="242"><hi rend="paranum">242</hi><hi rend="dot">.</hi> Cammakkhandhake <pb ed="M" n="0.0331" /><pb ed="V" n="2.0001" /><hi rend="bold">issariyādhipacca</hi>nti ettha issarassa bhāvo <hi rend="bold">issariyaṃ,</hi> adhipatino bhāvo <hi rend="bold">ādhipaccaṃ,</hi> issariyañca ādhipaccañca, tehi samannāgataṃ issariyādhipaccanti atthaṃ dassento āha ‘‘issarabhāvena ca adhipatibhāvena ca samannāgata’’nti. ‘‘Rājabhāva’’nti iminā <hi rend="bold">rajja</hi>nti ettha rañño bhāvo rajjanti vacanatthaṃ dasseti. ‘‘Raññā kattabbakicca’’nti iminā rañño idaṃ <hi rend="bold">rajja</hi>nti vacanatthaṃ dasseti. ‘‘Koḷivīsoti gotta’’nti idaṃ aṭṭhakathāvādavasena vuttaṃ <pb ed="V" n="2.0002" />, apadāne pana tassa jātakkhaṇe pitarā koṭivīsadhanassa dinnattā ‘‘koḷivīso nāmā’’ti vuttaṃ. Vuttañhi tattha</p>

<p rend="gatha1">‘‘Jātaputtassa me sutvā, pitu chando ayaṃ ahu;</p>

<p rend="gathalast">Dadāmahaṃ kumārassa, vīsakoṭī anūnakā’’ti.</p>

<p rend="unindented">Iminā pāḷinayena ‘‘koṭivīso’’ti vattabbe ‘‘cakkavāḷa’’ntiādīsu viya ṭakārassa ḷakāraṃ katvā <hi rend="bold">koḷivīso</hi>ti vuttanti daṭṭhabbaṃ. <hi rend="bold">Añjanavaṇṇānī</hi>ti añjanassa vaṇṇo viya vaṇṇo etesanti añjanavaṇṇāni. Lomāni jātāni hontīti sambandho. <hi rend="bold">So</hi>ti soṇo. Ṭhapesi kirāti sambandho. <hi rend="bold">Tehī</hi>ti asītisahassapurisehi. <hi rend="bold">Paṇṇasāla</hi>nti paṇṇena chāditaṃ, tena ca parikkhittaṃ sālaṃ. <hi rend="bold">Uṇṇapāvāraṇa</hi>nti uṇṇamayaṃ uttarāsaṅgaṃ. <hi rend="bold">Pādapuñchanika</hi>nti pādaṃ puñchati sodheti anenāti pādapuñchaniyaṃ, tadeva pādapuñchanikaṃ. <hi rend="bold">Sabbevā</hi>ti soṇena saha asītisahassapurisā eva. <hi rend="bold">Tassa cā</hi>ti soṇassa ca. <hi rend="bold">Pubbayogo</hi>ti pubbūpāyo.</p>

<p rend="bodytext"><hi rend="bold">Asītigāmikasahassānī</hi>ti ettha gāmesu vasantīti gāmikā, tesaṃ asītisahassāni asītigāmikasahassānīti atthaṃ dassento āha ‘‘tesū’’tiādi. Tattha ‘‘kulaputtāna’’nti iminā vasantyatthe pavattassa <pb ed="M" n="0.0332" /> ṇikapaccayassa sarūpaṃ dasseti. ‘‘Asītisahassānī’’ti iminā saddantaropi asītisahassasaddānaṃ samāsabhāvaṃ dasseti. <hi rend="bold">Kenacidevā</hi>ti ettha ‘‘kenaci ivā’’ti padavibhāgaṃ katvā dakāro padasandhimatto, ivasaddo upamatthoti āha ‘‘kenaci karaṇīyena viyā’’ti. Atha vā ‘‘na panā’’tiādinā evaphalassa dassitattā ‘‘kenaci evā’’ti padacchedaṃ katvā evatthopi yujjatevāti daṭṭhabbaṃ. <hi rend="bold">Assā</hi>ti bimbisārarañño. <hi rend="bold">Tassā</hi>ti soṇassa. Dassanāya aññatra kiñci karaṇīyaṃ na atthīti yojanā. <hi rend="bold">Rājā</hi>ti bimbisāro rājā, sannipātāpesīti sambandho. <hi rend="bold">Diṭṭhadhammike atthe</hi>ti ettha diṭṭhadhammasaddo idhalokattho, ikasaddo hitatthe pavattoti āha ‘‘idhalokahite’’ti. ‘‘Amhāka’’nti iminā <hi rend="bold">‘‘so no bhagavā’’</hi>ti ettha <hi rend="bold">no</hi>saddo amhasaddakāriyoti dasseti. Amhākaṃ so bhagavāti yojanā. <hi rend="bold">Samparāyike</hi>ti paralokahite.</p>

<p rend="bodytext">‘‘Jānāpemī’’ti iminā <hi rend="bold">‘‘paṭivedemī’’</hi>ti ettha vidadhātuyā ñāṇatthaṃ dasseti. <hi rend="bold">Paṭikāya nimujjitvā</hi>ti ettha paṭikāsaddo aḍḍhendupāsāṇavācakoti āha ‘‘aḍḍhacandapāsāṇe’’ti. So hi paṭati aḍḍhabhāvaṃ gacchatīti <hi rend="bold">paṭikā</hi>ti vuccati. Paṭikāsaddoyaṃ attharaṇavisesepi vattati. <hi rend="bold">Yassa</hi><pb ed="V" n="2.0003" /><hi rend="bold">dānī</hi>ti ettha yasaddassa visayaṃ dassento āha ‘‘tesaṃ hitakaraṇīyatthassā’’ti. Iminā ayaṃ yaṃsaddo na taṃsaddāpekkhoti dasseti. Atha vā <hi rend="bold">yassā</hi>ti yo assa. Assa tesaṃ hitakaraṇīyatthassa yo kālo atthi, taṃ kālaṃ bhagavā jānātīti yojanā. <hi rend="bold">Tesa</hi>nti asītigāmikasahassānaṃ. <hi rend="bold">Pacchāyāya</hi>nti ettha pakāro paccantatthavācakoti āha ‘‘vihārapaccante chāyāya’’nti. <hi rend="bold">Sammanāharantī</hi>ti saṃ punappunaṃ manasāgataṃ abhimukhaṃ harantīti atthaṃ dassento āha ‘‘punappunaṃ manasikarontī’’ti. ‘‘Pasādavasenā’’ti iminā ‘‘kodhavasenā’’tiādīni paṭikkhipati. ‘‘Puna visiṭṭhatara’’nti iminā <hi rend="bold">bhiyyoso mattāyā</hi>ti nipātassa atthaṃ dasseti.</p>

<p rend="subhead">Soṇassa pabbajjākathā</p>

<p rend="bodytext" n="243"><hi rend="paranum">243</hi><hi rend="dot">.</hi> ‘‘Makkhito’’ti <pb ed="M" n="0.0333" /> iminā phurati vipphārati byāpetīti <hi rend="bold">phuṭo</hi>ti vutte phuradhātuyā vipphāraṇaṃ nāma makkhitatthoti dasseti. <hi rend="bold">Yatthā</hi>ti yasmiṃ ṭhāne. Iminā gāvo āhananti etthāti <hi rend="bold">gavāghātana</hi>nti atthaṃ dassebhi. <hi rend="bold">Tantissare</hi>ti tantiyā guṇassa sare. <hi rend="bold">Vādanakusalo</hi>ti vādane kusalo. <hi rend="bold">Kharamucchitā</hi>ti kharena mucchitā. ‘‘Sarasampannā’’ti iminā saro etissamatthīti <hi rend="bold">saravatī,</hi> vīṇāti dasseti. <hi rend="bold">Kammaññā</hi>ti ettha kammasaddato khamatthe ññapaccayoti āha ‘‘kammakkhamā’’ti. <hi rend="bold">Mandamucchanā</hi>ti mandena mucchanā. <hi rend="bold">Same guṇe</hi>ti ettha <hi rend="bold">samo</hi> nāma majjhimo, <hi rend="bold">guṇo</hi> nāma mukhyato vīṇāya jiyā, upacārato saroti āha ‘‘majjhime sare’’ti. <hi rend="bold">Vīriyasamatha</hi>nti ettha vīriyañca samatho cāti atthaṃ paṭikkhipanto āha ‘‘vīriyasampayuttaṃ samatha’’nti. Iminā vīriyena sampayuttaṃ samathaṃ <hi rend="bold">vīriyasamatha</hi>nti dasseti. ‘‘Vīriyaṃ samathena yojehī’’ti iminā vīriyena samathaṃ yojehīti atthopi dassitoti daṭṭhabbaṃ. <hi rend="bold">Indriyānañca samata</hi>nti ettha saddhādīni pañcindriyāneva gahetabbāni, na aññānīti dassento āha ‘‘saddhādīnaṃ indriyāna’’nti. ‘‘Samabhāva’’nti iminā tāpaccayo bhāvatthe hotīti dasseti. <hi rend="bold">Tatthā</hi>ti ‘‘indriyānaṃ samata’’ntipāṭhe, saddhādīsu indriyesu vā. <hi rend="bold">Tattha ca nimittaṃ gaṇhāhī</hi>ti ettha bhāvenabhāvalakkhaṇe thapaccayo hotīti āha ‘‘tasmiṃ samathe satī’’ti. Ādāse sati mukhabimbena kattubhūtena uppajjitabbaṃ iva, tasmiṃ samathe sati yena nimittena kattubhūtena uppajjitabbanti yojanā. Samathassa nimittaṃ <hi rend="bold">samathanimittaṃ,</hi> indriyānaṃ samabhāvo. Eseva nayo sesesupi. Samathanimittādīni cattāri ekasesena vā sāmaññaniddesena vā ‘‘nimitta’’nti vuccati.</p>

<p rend="bodytext" n="244"><hi rend="paranum">244</hi><hi rend="dot">.</hi><hi rend="bold">Aññaṃ</hi><pb ed="V" n="2.0004" /><hi rend="bold">byākareyya</hi>nti ettha aññaṃ byākaronto attānaṃ ‘‘arahā aha’’nti jānāpetīti āha ‘‘arahā aha’’nti jānāpeyya’’nti. <hi rend="bold">Cha ṭhānānī</hi>ti ettha ṭhānasaddo kāraṇatthoti āha ‘‘cha kāraṇānī’’ti <pb ed="M" n="0.0334" />. ‘‘Paṭivijjhitvā’’tiādinā <hi rend="bold">adhimutto</hi>ti padassa adhippāyatthaṃ dasseti. Saddattho pana adhimuccatīti <hi rend="bold">adhimutto</hi>ti daṭṭhabbo. Arahattaṃ vuccatīti sambandho. <hi rend="bold">Hī</hi>ti vitthāro. <hi rend="bold">Asammohotī</hi>ti ettha ākāratthavācako <hi rend="bold">iti</hi>saddo pubbapadesupi yojetvā ‘‘nekkhamaṃ iti vuccatī’’tiādinā yojanā kātabbā.</p>

<p rend="bodytext">‘‘Paṭivedharahita’’nti iminā <hi rend="bold">kevalaṃ saddhāmattaka</hi>nti ettha mattasaddassa nivattetabbatthaṃ dasseti. <hi rend="bold">Paṭivedhapaññāyā</hi>ti maggapaññāya. ‘‘Asammissa’’nti iminā kevalasaddassa asammissatthaṃ dasseti. <hi rend="bold">Paṭicaya</hi>nti ettha paṭisaddo anupacchinnattho, cidhātu vaḍḍhanatthoti āha ‘‘punappunaṃ karaṇena vaḍḍhi’’nti, maggapaṭivedhena vītarāgattāyevāti sambandho. <hi rend="bold">Tanninnamānasoyevā</hi>ti tasmiṃ phalasamāpattivihāre ninnamānaso eva.</p>

<p rend="bodytext"><hi rend="bold">Lābhasakkārasiloka</hi>nti ettha labhanaṃ <hi rend="bold">lābho,</hi> suṭṭhu karaṇaṃ <hi rend="bold">sakkāro,</hi> silokanaṃ vaṇṇabhaṇanaṃ <hi rend="bold">siloko,</hi> lābho ca sakkāro ca siloko ca lābhasakkārasilokanti atthaṃ dassento āha ‘‘catupaccayalābhañcā’’tiādi. <hi rend="bold">Tesaṃyevā</hi>ti catunnaṃ paccayānameva. ‘‘Sīlañca vatañcā’’ti iminā <hi rend="bold">sīlabbata</hi>ntipadassa dvandavākyaṃ dasseti.</p>

<p rend="bodytext"><hi rend="bold">Bhusa</hi>saddassa kaliṅgaratthaṃ paṭikkhipanto āha ‘‘balavanto’’ti ‘‘khīṇāsavassā’’ti iminā <hi rend="bold">nevassā</hi>ti ettha tasaddassa visayaṃ dasseti. ‘‘Gahetvā’’ti iminā <hi rend="bold">pariyādiyantī</hi>ti ettha paripubbaāpubbadādhātuyā gahaṇatthaṃ dasseti. <hi rend="bold">Hī</hi>ti saccaṃ. Kilesā karontīti sambandho. <hi rend="bold">Tesa</hi>nti kilesānaṃ. <hi rend="bold">Āneñjappatta</hi>nti ettha iñjanaṃ kampanaṃ iñjaṃ, na iñjaṃ aneñjaṃ, tameva āneñjaṃ, taṃ pattanti āneñjappattanti atthaṃ dassento āha ‘‘acalanappatta’’nti. <hi rend="bold">Vayañcā</hi>ti <hi rend="bold">ca</hi>saddo avuttasampiṇḍanatthoti āha ‘‘vayampi uppādampī’’ti.</p>

<p rend="bodytext"><hi rend="bold">Upādānakkhayassā</hi>ti ettha upādānakkhayaṃ adhimuttassāti dassento āha ‘‘upayogatthe sāmivacana’’nti. ‘‘Uppādañca vayañcā’’ti iminā <hi rend="bold">āyatanuppāda</hi>nti <pb ed="M" n="0.0335" /> ettha uppādasaddena vayopi avinābhāvato gahetabboti dasseti. <hi rend="bold">Sammā</hi>ti nipāto ñāyatthoti āha ‘‘hetunā nayenā’’ti. <hi rend="bold">Santacittassā</hi>ti ettha santasaddassa khedādīsupi pavattattā idha nibbutatthe vattatīti āha ‘‘nibbutacittassā’’ti. <hi rend="bold">Anunayapaṭighehī</hi>ti anu punappunaṃ ārammaṇe cittaṃ netīti <hi rend="bold">anunayo,</hi><pb ed="V" n="2.0005" /> rāgo, ārammaṇe paṭihaññatīti <hi rend="bold">paṭigho,</hi> doso, anunayo ca paṭigho ca anunayapaṭighā, tehi. Iṭṭhe anunayo, aniṭṭhe paṭigho hotīti sambandho daṭṭhabbo.</p>

<p rend="subhead">148. Diguṇādiupāhanapaṭikkhepakathā</p>

<p rend="bodytext" n="245"><hi rend="paranum">245</hi><hi rend="dot">.</hi><hi rend="bold">Aññaṃ byākarontī</hi>ti ettha aññasaddo sabbanāmasuddhanāmavasena duvidho. Tesu idha suddhanāmaṃ, taṃ pana bāle ca dārake ca arahatte ca pavattati, idha pana arahatteti dassento āha ‘‘arahattaṃ byākarontī’’ti. <hi rend="bold">Yenā</hi>ti sabhāvena. <hi rend="bold">Arahāti ñāyatī</hi>ti arahāiti attho ñāyati. <hi rend="bold">So</hi>ti sabhāvo. <hi rend="bold">Suttavaṇṇanātoyevā</hi>ti aṅguttaraṭṭhakathāto eva. <hi rend="bold">Na upanīto</hi>ti na upari nīto. <hi rend="bold">Ekacce moghapurisā</hi>ti ekaccesaddo aññepariyāyo, moghasaddo tucchavevacanoti āha ‘‘aññe pana tucchapurisā’’ti. ‘‘Hasamānā viyā’’ti iminā <hi rend="bold">hasamānakaṃ maññe</hi>ti ettha maññesaddo viyatthoti dasseti. <hi rend="bold">Asantamevā</hi>ti avijjamānaṃyeva. <hi rend="bold">Ekapalāsika</hi>nti ettha palāsasaddo paṇṇavācako. Paṭalaṃ nāma paṇṇaṃ viya hoti, tasmā ‘‘ekapaṭala’’nti vuttaṃ. <hi rend="bold">Asītisakaṭavāhe</hi>ti ettha asīti padaṃ sakaṭapadena sambandhaṃ katvā asītisakaṭehi vahitabbeti attho daṭṭhabbo. ‘‘Dve sakaṭabhārā eko vāho’’ti iminā vāhānaṃ cattālīsabhāvaṃ dasseti. <hi rend="bold">Sattahatthikañca anīka</hi>nti ettha anīkassa sarūpaṃ dassento āha ‘‘cha hatthiniyo cā’’tiādi. Sattannaṃ hatthīnaṃ samūho <hi rend="bold">sattahatthikaṃ</hi>. Sattaanīkattā ekūnapaññāsahatthino honti. Tesu satta hatthino, dvācattālīsa <pb ed="M" n="0.0336" /> hatthiniyo honti. <hi rend="bold">Dviguṇā</hi>ti ettha guṇasaddo paṭalatthoti āha ‘‘dvipaṭalā’’ti. <hi rend="bold">Guṇaṅguṇūpāhanā</hi>ti ettha dviguṇatiguṇānaṃ visuṃ gahitattā pārisesato guṇaṅguṇabhāvaṃ dassento āha ‘‘catupaṭalato paṭṭhāya vuccatī’’ti. <hi rend="bold">Guṇaṅguṇūpāhanā</hi>ti paṭalapaṭalā upāhanā, bahupaṭalā upāhanāti attho. Ukārena saha yojetvā gakāro sajjhāyitabbo ca likhitabbo ca. Idāni potthakesu pana ukāro na dissati.</p>

<p rend="subhead">149. Sabbanīlikādipaṭikkhepakathā</p>

<p rend="bodytext" n="246"><hi rend="paranum">246</hi><hi rend="dot">.</hi><hi rend="bold">Sabbāva nīlikā</hi>ti sabbāva upāhanāyo nīlikā, sabbaṭṭhānesu nīlametāsanti <hi rend="bold">sabbanīlikā</hi>tipi kātabbo. <hi rend="bold">Tattha cā</hi>ti tesu nīlikādīsu ca. Ummārapupphassa vaṇṇo viya vaṇṇo etissāti <hi rend="bold">ummārapupphavaṇṇā</hi>. Evaṃ sesesupi. <hi rend="bold">Addāriṭṭhakavaṇṇā</hi>ti ettha <hi rend="bold">addo</hi>ti allo. <hi rend="bold">Ariṭṭho</hi>ti pheṇilarukkho vā kāko vā, tasmā addo allo ariṭṭho pheṇilarukkho, kāko vāti addāriṭṭho, tadeva addāriṭṭhako, addāriṭṭhakassa vaṇṇo viya vaṇṇo etissāti addāriṭṭhakavaṇṇā <pb ed="V" n="2.0006" />. <hi rend="bold">Etāsū</hi>ti sabbanīlikādīsu. <hi rend="bold">Puñchitvā</hi>ti parimajjitvā. <hi rend="bold">Appamattakenāpī</hi>ti <hi rend="bold">pi</hi>saddo sambhāvane. Sabbanīlādike bhinne kā nāma kathāti attho.</p>

<p rend="bodytext">‘‘Yāsaṃ vaddhāyeva nīlā’’ti iminā nīlakā vaddhikā etāsanti <hi rend="bold">nīlakavaddhikā</hi>ti chaṭṭhībāhiratthasamāsaṃ dasseti. <hi rend="bold">Vaddhikā</hi>ti ca naddhi. Sā hi upāhanatalato vaddhayatīti vaddhikāti ca upāhanatalaṃ bandhati imāyāti vaddhikāti ca vuccati. <hi rend="bold">Sabbatthā</hi>ti sabbesu pītakavaddhikādīsu. <hi rend="bold">Etāyopī</hi>ti nīlakavaddhikādikā upāhanāyopi. <hi rend="bold">Tale</hi>ti upāhanāya tale. ‘‘Khallakaṃ bandhitvā’’ti iminā khallakena bandhitabbāti <hi rend="bold">khallakabaddhā</hi>ti vacanatthaṃ dasseti. <hi rend="bold">Yonakaupāhanā</hi>ti yonakajātīnaṃ manussānaṃ upāhanā. <hi rend="bold">Paliguṇṭhetvā</hi>ti parisamantato veṭhetvā. ‘‘Upari…pe… jaṅgha’’nti iminā puṭabaddhato visesaṃ dasseti. <hi rend="bold">Tūlapicunā</hi>ti tūlasaṅkhātena picunā. ‘‘Tittirapattasadisā’’ti iminā tittirassa <pb ed="M" n="0.0337" /> pattaṃ viya <hi rend="bold">tittirapattikā</hi>ti vacanatthaṃ dasseti. <hi rend="bold">Tittiro</hi>ti ca eko sakuṇaviseso. <hi rend="bold">Kaṇṇikaṭṭhāne</hi>ti dvinnaṃ vaddhikānaṃ ekato samāgamaṭṭhāne. ‘‘Meṇḍa…pe… katā’’ti iminā meṇḍassa visāṇena sadisā vaddhikā etāsanti <hi rend="bold">meṇḍavisāṇavaddhikā</hi>ti vacanatthaṃ dasseti. <hi rend="bold">Tathevā</hi>ti yathā meṇḍaajasiṅgasaṇṭhāne vaddhe yojetvā katā, tathevāti attho. ‘‘Vicchikā…pe… katā’’ti iminā vicchikāya aḷo <hi rend="bold">vicchikāḷo,</hi> so viya vaddhikā etāsanti <hi rend="bold">vicchikāḷikā</hi>ti vacanatthaṃ dasseti. Aḷasaddo ‘‘aḷacchinno’’tiādīsu (mahāva. 119) aṅguṭṭhavācako, idha pana naṅguṭṭhavācako, tasmā vuttaṃ ‘‘naṅguṭṭhasaṇṭhāne’’ti. <hi rend="bold">Talesū</hi>ti upāhanāya talesu. ‘‘Mora…pe… sibbikā’’ti iminā morapiñchehi parisamantato, parikkhipitvā vā sibbitā <hi rend="bold">morapiñchaparisibbitā</hi>ti vacanatthaṃ dasseti. <hi rend="bold">Citrā upāhanāyo</hi>ti ettha citrasaddo vicitratthoti āha ‘‘vicitrā’’ti. <hi rend="bold">Etāsū</hi>ti khallakabaddhādīsu. <hi rend="bold">Vaḷañjetabbā</hi>ti paribhuñjitabbā. Vaḷaji paribhogeti dhātupāṭho (saddanītidhātumālāyaṃ 15 jakārantadhātu). Tālujo tatiyo. <hi rend="bold">Tesu panā</hi>ti khallakādīsu pana. <hi rend="bold">Sati</hi> santesūti yojanā. Sīhacammena parikkhipitabbāti <hi rend="bold">sīhacammaparikkhatā</hi>ti vacanatthaṃ dassento āha ‘‘pariyantesū’’tiādi. <hi rend="bold">Pakkhibiḷālo</hi>ti tuliyo. So hi pakkhayuttattā ca biḷālamukhasadisamukhattā ca pakkhibiḷāloti vuccati. Iminā <hi rend="bold">luvakacammaparikkhatā</hi>ti ettha luvakasaddo pakkhibiḷālapariyāyoti dasseti. ‘‘Ulūkacammaparikkhatā’’tipi pāṭho. <hi rend="bold">Etāsupī</hi>ti sīhacammaparikkhatādīsupi. Yā kāci upāhanāyoti sambandho.</p>

<p rend="bodytext" n="247"><hi rend="paranum">247</hi><hi rend="dot">.</hi><hi rend="bold">Omukka</hi>nti ettha avatyūpasaggassa viyogatthaṃ dassento āha ‘‘paṭimuñcitvā apanīta’’nti. Purāṇaṃ guṇaṅguṇūpāhananti attho.</p>

<p rend="subhead">151. Ajjhārāme upāhanapaṭikkhepakathā</p>

<p rend="bodytext" n="248"><hi rend="paranum">248</hi><hi rend="dot">.</hi> ‘‘Yena <pb ed="V" n="2.0007" /> sippenā’’tiādinā abhi adhikaṃ jīvanti anenāti <hi rend="bold">abhijīvanaṃ,</hi> kiṃtaṃ? Sippanti atthaṃ dasseti. <hi rend="bold">Tassā</hi>ti sippassa <pb ed="M" n="0.0338" />. <hi rend="bold">Idhā</hi>ti imasmiṃ sāsane. Yaṃsaddo vacanavipallāsoti āha ‘‘ye tumhe’’ti. <hi rend="bold">Hī</hi>ti saccaṃ. <hi rend="bold">Yaṃnipāto</hi>ti yaṃiti nipāto yadisaddassa atthe pavattatīti yojanā. <hi rend="bold">Ācariyā evā</hi>ti evasaddena ācariyamattabhāvaṃ paṭikkhipati. <hi rend="bold">Hī</hi>ti saccaṃ. <hi rend="bold">So</hi>ti avassiko. <hi rend="bold">Ta</hi>nti chabbassaṃ. <hi rend="bold">Nissāya vacchatī</hi>ti avassikassa catuvassakāle chabbassassa dasavassikattā taṃ nissāya vasati. Upajjhāyamattaṃ dassento āha ‘‘upajjhāyassā’’tiādi. <hi rend="bold">Mahantatarā</hi>ti attano vuḍḍhatarā. Upajjhāyassa mattaṃ pamāṇametesanti <hi rend="bold">upajjhāyamattā</hi>.</p>

<p rend="bodytext" n="249"><hi rend="paranum">249</hi><hi rend="dot">.</hi> Pādato nikkhantena khīlasadisena maṃsena pavatto ābādho <hi rend="bold">pādakhīlābādho</hi>ti vacanatthaṃ dassento āha ‘‘pādato’’tiādi. Pādato nikkhantanti sambandho.</p>

<p rend="bodytext" n="251"><hi rend="paranum">251</hi><hi rend="dot">.</hi><hi rend="bold">Tiṇapādukā</hi>tiādīsu tiṇena katā pādukā tiṇapādukāti vacanatthādiṃ dassento āha ‘‘yena kenaci tiṇenā’’tiādi. Taṃ suviññeyyameva. ‘‘Bhūmiyaṃ suppatiṭṭhitāti’’ādinā na saṅkamitabbāti <hi rend="bold">asaṅkamanīyā</hi>ti atthaṃ dasseti.</p>

<p rend="bodytext" n="252"><hi rend="paranum">252</hi><hi rend="dot">.</hi><hi rend="bold">Aṅgajātenevā</hi>ti attano aṅgajātena eva. <hi rend="bold">Aṅgajāta</hi>nti gāvīnaṃ aṅgajātaṃ. <hi rend="bold">Ogāhetvā</hi>ti ettha otyūpasaggo daḷhatthoti āha ‘‘daḷhaṃ gahetvā’’ti.</p>

<p rend="subhead">153. Yānādipaṭikkhepakathā</p>

<p rend="bodytext" n="253"><hi rend="paranum">253</hi><hi rend="dot">.</hi><hi rend="bold">Itthiyuttenā</hi>ti ettha rūḷīvasena dhenupi itthī nāmāti āha ‘‘dhenuyuttenā’’ti. <hi rend="bold">Purisantarenā</hi>ti ettha puriso eva antaro añño etthāti <hi rend="bold">purisantaraṃ</hi> yānaṃ. Purisantaro nāma atthato sārathīti āha ‘‘purisasārathinā’’ti, yānenāti yojanā. <hi rend="bold">Gaṅgāmahiyāyā</hi>ti ettha gaṅgā ca mahī ca gaṅgāmahī, tattha kīḷikā gaṅgāmahiyāti atthaṃ dassento āha ‘‘gaṅgāmahīkīḷikāyā’’ti. Tattha hi itthipurisā yānehi udakakīḷaṃ kīḷanti. <hi rend="bold">Purisayuttaṃ</hi><pb ed="M" n="0.0339" /><hi rend="bold">hatthavaṭṭaka</hi>nti ettha ‘‘anujānāmi bhikkhave purisayuttañca hatthavaṭṭakañcā’’ti dassento āha ‘‘etthā’’tiādi. Tattha <hi rend="bold">purisayutta</hi>nti purisena yujjitabbanti purisayuttaṃ yānaṃ. <hi rend="bold">Hatthavaṭṭaka</hi>nti hatthena <pb ed="V" n="2.0008" /> vaṭṭetabbanti hatthavaṭṭakaṃ yānaṃ. <hi rend="bold">Yānugghātenā</hi>ti yānassa ullaṅghitvā gamanena. Hanadhātu hi gatyattho. Tamatthaṃ dassento āha ‘‘yānaṃ abhiruhantassā’’tiādi. ‘‘Tappaccayā’’ti iminā yānugghātenāti ettha hetvatthe karaṇavacananti dasseti. <hi rend="bold">Pīṭhakasivikanti</hi> pīṭhena saha kataṃ sivikaṃ. <hi rend="bold">Paṭapoṭalika</hi>nti paṭamayaṃ poṭalikaṃ.</p>

<p rend="subhead">154. Uccāsayanamahāsayanapaṭikkhepakathā</p>

<p rend="bodytext" n="254"><hi rend="paranum">254</hi><hi rend="dot">.</hi> Uccaṃ āsayanaṃ <hi rend="bold">uccāsayanaṃ</hi>. Mahantaṃ āsayanaṃ <hi rend="bold">mahāsayanaṃ</hi>. Āsandiādīsu evaṃ vinicchayo veditabboti yojanā. <hi rend="bold">Pamāṇātikkantāsana</hi>nti dīghāsanaṃ. Tañhi āgamma sadati nisīdatīti ettha, āyataṃ vā suṭṭhuṃ dadātīti <hi rend="bold">āsandī</hi>ti vuccati. <hi rend="bold">Vāḷarūpānī</hi>ti sīhabyagghādivāḷarūpāni. Pādesu vāḷarūpāni paricchinditvā aṅkīyati lakkhīyatīti <hi rend="bold">pallaṅko. Gonako</hi>ti gavati dīghalomehi uggacchati etthāti gonako. <hi rend="bold">Kojavo</hi>ti kuyaṃ bhūmiyaṃ javati gacchatīti kojavo. <hi rend="bold">Tassā</hi>ti gonakassa. Lomāni caturaṅgulādhikāni honti kirāti yojanā. <hi rend="bold">Vānacitrauṇṇāmayattharaṇo</hi>ti vānena sibbanena sañjātaṃ citrarūpametthāti vānacitraṃ, uṇṇāya nibbatto <hi rend="bold">uṇṇāmayo,</hi> soyeva attharaṇo uṇṇāmayattharaṇo, vānacitrañca taṃ uṇṇāmayattharaṇo ceti vānacitrauṇṇāmayattharaṇo. <hi rend="bold">Setattharaṇo</hi>ti setatthikehi sevīyatīti soto, soyeva attharaṇo setattharaṇo. Iminā atthena paṭati setabhāvaṃ gacchatīti <hi rend="bold">paṭikā</hi>ti kātabbaṃ. Paṭikāsaddoyaṃ aḍḍhendupāsāṇepi pavattati. <hi rend="bold">Ghanapupphako</hi>ti ghanaṃ kathinaṃ pupphametthāti ghanapupphako. Iminā ghanapupphasaṅkhātaṃ paṭalamettha atthīti <hi rend="bold">paṭalikā</hi>ti dasseti. <hi rend="bold">So</hi>ti attharaṇo. <hi rend="bold">Āmalakapaṭo</hi>ti āmalakapupphaṃ dassetvā kato paṭo. <hi rend="bold">Tūlikā</hi>ti tūlaṃ pūretvā <pb ed="M" n="0.0340" /> katā tūlikā. <hi rend="bold">Vikatikā</hi>ti sīhabyagghādirūpehi (dī. ni. aṭṭha. 1.15) vicittākārena karīyatīti vikatikā. <hi rend="bold">Dīghanikāyaṭṭhakathāyaṃ ‘‘uddalomī</hi>ti ubhatodasaṃ uṇṇāmayattharaṇaṃ. <hi rend="bold">Ekantalomī</hi>ti ekatodasaṃ uṇṇāmayattharaṇa’’nti vuttaṃ. Idha pana <hi rend="bold">‘‘uddalomī</hi>ti ekato uggatalomaṃ uṇṇāmayattharaṇaṃ, <hi rend="bold">ekantalomī</hi>ti ubhato uggatalomaṃ uṇṇāmayattharaṇa’’nti vuttaṃ. Tasmā dve aṭṭhakathāyo aññamaññaṃ visadisā honti. Ettha dīghanikāyaṭṭhakathānayena vacanatthaṃ karissāmi. Uṭṭhitaṃ dvīhi pakkhehi, dvīsu vā dasāsaṅkhātaṃ lomametthāti <hi rend="bold">uddalomī</hi>. Niggahitāgamaṃ katvā ‘‘undalomī’’tipi pāṭho, ayamevattho. Ekasmiṃ ante dasāsaṅkhātaṃ lomametthāti <hi rend="bold">ekantalomī</hi>ti. <hi rend="bold">Koseyyakaṭṭissamaya</hi>nti ettha <hi rend="bold">koseyya</hi>nti kosiyasuttaṃ. <hi rend="bold">Kaṭṭissa</hi>nti kaṭṭissanāmakaṃ vākaṃ. Iminā koseyyañca kaṭṭissañca <hi rend="bold">kaṭṭissānī</hi>ti virūpekasesaṃ katvā kaṭṭissehi <pb ed="V" n="2.0009" /> pakataṃ attharaṇaṃ kaṭṭissanti atthaṃ dasseti. <hi rend="bold">Suddhakoseyya</hi>nti ratanaaparisibbitaṃ suddhakoseyyaṃ. Iminā suddhakaṭṭissampi vaṭṭatīti dasseti.</p>

<p rend="bodytext">Soḷasa nāṭakitthiyo ṭhatvā naccaṃ karonti etthāti <hi rend="bold">kuttaka</hi>nti atthaṃ dassento āha ‘‘soḷasanna’’ntiādi. <hi rend="bold">Ajinacammehī</hi>ti ajinamigacammehi, kataiti sambandho. <hi rend="bold">Paveṇī</hi>ti dupaṭṭatipaṭṭādīhi paraṃparavasena katattā ‘‘paveṇī’’ti vuccati. Ajinacammāni hi sukhumatarāni, tasmā dupaṭṭatipaṭṭādīni katvā paveṇivasena katāni. Tasmā vuttaṃ ‘‘ajinapaveṇī’’ti. ‘‘Kadalimigacammaṃ nāmā’’ti iminā tassa cammaṃ kadalimigaiti gahetabbaṃ uttarapadalopavasena vā upacārena vāti dasseti. <hi rend="bold">Pavara</hi>saddo uttamatthoti āha ‘‘uttamapaccattharaṇa’’nti. <hi rend="bold">Ta</hi>nti kadalimigapavarapaccattharaṇaṃ. <hi rend="bold">Sauttaracchada</hi>nti ettha sakāro sahasaddakāriyoti dassento āha ‘‘saha uttaracchadenā’’ti. ‘‘Uparī’’ti iminā uttarasaddassa seṭṭhādayo nivatteti. ‘‘Saddhi’’nti iminā sahasaddassa tulyatthaṃ nivatteti. ‘‘Seta…pe… na vaṭṭatī’’ti iminā rattavitānaṃ heṭṭhā kappiyapaccattharaṇe satipi na vaṭṭatīti dasseti <pb ed="M" n="0.0341" />. Kasmā? Rattavitānassa akappiyattā. <hi rend="bold">Ubhatolohitakūpadhāna</hi>nti ettha ubhasarūpaṃ dassetuṃ vuttaṃ ‘‘sīsūpadhānañca pādūpadhānañcā’’ti. Sīso upagantvā tiṭṭhati etthāti <hi rend="bold">upadhānaṃ,</hi> upa bhusaṃ vā sukhaṃ dhāretīti <hi rend="bold">upadhānaṃ,</hi> bibbohanaṃ. Sace pamāṇayuttaṃ, taṃ upadhānaṃ vaṭṭatīti yojanā.</p>

<p rend="subhead">155. Sabbacammapaṭikkhepādikathā</p>

<p rend="bodytext" n="255"><hi rend="paranum">255</hi><hi rend="dot">.</hi><hi rend="bold">Dīpipotako</hi>ti dīpipoto viyāti dīpipotako vaccho. <hi rend="bold">Bhittidaṇḍakādīsū</hi>ti bhittisambandhesu daṇḍakādīsu. Ādisaddena bhittithambhādayo saṅgaṇhāti.</p>

<p rend="bodytext" n="256"><hi rend="paranum">256</hi><hi rend="dot">.</hi> Yo na sakkoti anupāhano gāmaṃ pavisituṃ, so gilāno nāmāti yojanā.</p>

<p rend="subhead">157. Soṇakuṭikaṇṇavatthukathā</p>

<p rend="bodytext" n="257"><hi rend="paranum">257</hi><hi rend="dot">.</hi><hi rend="bold">Etenā</hi>ti ‘‘kuraraghare’’ti pāṭhena. <hi rend="bold">Assā</hi>ti mahākaccānassa. <hi rend="bold">Papātanāmake</hi>ti yasmā mahātaṭo ettha atthi, tasmā papātanāmako hoti. <hi rend="bold">Etenā</hi>ti ‘‘papātake pabbate’’ti pāṭhena. <hi rend="bold">Assā</hi>ti mahākaccānassa. Koṭiagghanakaṃ piḷandhanaṃ kaṇṇe etassatthīti <hi rend="bold">kuṭikaṇṇo</hi>ti vacanatthaṃ dassento āha ‘‘koṭiagghanakaṃ panā’’tiādi. Piḷandhati anenāti <hi rend="bold">piḷandhanaṃ,</hi> alaṅkāro <pb ed="V" n="2.0010" />. Dantajo catutthakkharo. ‘‘Pasādajanaka’’nti iminā pasādaṃ janetīti <hi rend="bold">pāsādiko</hi>ti vacanatthaṃ dasseti. <hi rend="bold">Pasādanīya</hi>nti pasāditabbaṃ, pasādituṃ arahanti attho. <hi rend="bold">Atthavacana</hi>nti attho vuccati anenāti atthavacanaṃ. Pāḷiyaṃ idāni potthakesu ‘‘pasādanīya’’nti pāṭho natthi. ‘‘Pāsādika’’ntipadassa pubbe ‘‘dassanīya’’nti pāṭhoyeva atthi. <hi rend="bold">Uttamadamathasamatha</hi>ntiettha damathasaddassa ñāṇatthañca indriyasaṃvaratthañca samathasaddassa samādhatthañca cittūpasamatthañca dassento āha ‘‘uttamaṃ damathañcā’’tiādi. Casaddena dvandavākyaṃ dasseti. <hi rend="bold">Visūkāyikavipphanditāna</hi>nti visūkāya paṭipakkhāya pavattānaṃ diṭṭhicittasaṅkhātānaṃ vividhacalanānaṃ. ‘‘Vīriyindriya’’nti iminā <hi rend="bold">yatindriya</hi>nti ettha <hi rend="bold">yata</hi>saddo vīriyavācakoti <pb ed="M" n="0.0342" /> dasseti. <hi rend="bold">Nāga</hi>nti ettha natthi āgu pāpametassāti nāgoti vacanatthaṃ dassento āha ‘‘āguvirahita’’nti kiṃ divasato paṭṭhāyāti āha ‘‘mama pabbajjādivasato paṭṭhāyā’’ti. Kaṇhā mattikā uttari etthāti <hi rend="bold">kaṇhuttarā</hi>ti atthaṃ dassento āha ‘‘kaṇhamattikuttarā’’ti. ‘‘Uparī’’ti iminā uttarasaddassa atthaṃ dasseti. ‘‘Gunnaṃ khurehī’’ti iminā gunnaṃ khurakaṇṭakasadisattā <hi rend="bold">gokaṇṭakā</hi> nāmāti dasseti. Te gokaṇṭake rakkhitunti sambandho. Evaṃ kharā bhūmi hotīti yojanā. <hi rend="bold">Etehī</hi>ti eragūādīhi catūhi tiṇehi. <hi rend="bold">Ta</hi>nti eragūtiṇaṃ. <hi rend="bold">Tenā</hi>ti moragūtiṇena. Jantussa vaṇṇoti sambandho. <hi rend="bold">Senāsanaṃ paññapesī</hi>ti ettha kiṃ nāma senāsanaṃ paññapesīti āha ‘‘bhisiṃ vā kaṭasārakaṃ vā paññapesī’’ti. Paññapetvā ca pana soṇassa ārocesi. Kiṃ ārocesīti āha ‘‘āvuso’’tiādi. Satthā vasitukāmoti sambandho.</p>

<p rend="bodytext" n="258"><hi rend="paranum">258</hi><hi rend="dot">.</hi> ‘‘Tassa soṇassā’’ti iminā <hi rend="bold">paṭibhātu ta</hi>nti ettha ‘‘ta’’ntipadaṃ sāmyatthe upayogavacananti dasseti. <hi rend="bold">Ta</hi>nti tava. <hi rend="bold">Aṭṭhakavaggikānī</hi>ti aṭṭhapamāṇo, aṭṭhasamūho vā vaggo etesanti aṭṭhakavaggikāni. Kāmasuttādīni (su. ni. 772 ādayo) soḷasa suttāni. <hi rend="bold">Yo</hi>ti puggalo, samannāgatoti sambandho. <hi rend="bold">Ariyopī</hi>ti pisaddo na kevalaṃ sucisamannāgatoyeva pāpe na ramati, atha kho ariyopīti dasseti. ‘‘Paṭibhātu ta’’nti pāṭhato yāva ‘‘sucīti vutta’’nti pāṭhā kesuciyeva aṭṭhakathāpotthakesu atthi. <hi rend="bold">Ayaṃ khvassā</hi>ti ettha <hi rend="bold">assa</hi>saddo ākhyātoti āha ‘‘bhaveyyā’’ti. <hi rend="bold">Paridassesī</hi>ti pañca varāni paricchinditvā dassesi. Yaṃ vacanaṃ me upajjhāyo jānāpeti, tassa vacanassa ayaṃ kālo bhaveyyāti yojanā.</p>

<p rend="bodytext" n="259"><hi rend="paranum">259</hi><hi rend="dot">.</hi><hi rend="bold">Vinayadharapañcamenā</hi>ti ettha upajjhāyapañcamenāti atthaṃ paṭikkhipanto āha ‘‘anussāvanācariyapañcamenā’’ti. <hi rend="bold">Upāhanakosako</hi>ti upāhanāya pakkhipanokāso kosako. Eḷakacammaajacammesu akappiyaṃ nāma natthi. Migacamme pana kiñci vaṭṭati, na kiñci vaṭṭati <pb ed="V" n="2.0011" /><pb ed="M" n="0.0343" />. Taṃ vibhajitvā dassento āha ‘‘migacamme’’tiādi. <hi rend="bold">Etesaṃyevā</hi>ti eṇimigādīnaṃ channameva. <hi rend="bold">Aññesaṃ panā</hi>ti chahi migehi avasesānaṃ pana. Tesaṃ cammaṃ na vaṭṭatīti sambandho.</p>

<p rend="bodytext">Gāthāyaṃ makkaṭo ca kāḷasīho ca sarabho ca kadalimigo ca keci ye vāḷamigā atthi, te cāti yojanā. <hi rend="bold">Tesa</hi>nti makkaṭādīnaṃ.</p>

<p rend="bodytext"><hi rend="bold">Tatthā</hi>ti gāthāya, makkaṭādīsu vā. ‘‘Sīhabyagghaacchataracchā’’ti iminā vāḷamigānaṃ sarūpaṃ dasseti. Ettakāyeva vāḷamigāti āha ‘‘na kevala’’ntiādi. <hi rend="bold">Etesaṃyevā</hi>ti sīhabyagghaacchataracchānameva. Na cammaṃ na vaṭṭatīti sambandho. <hi rend="bold">Yesa</hi>nti channaṃ eṇimigādīnaṃ. <hi rend="bold">Te</hi>ti cha eṇimigādike. <hi rend="bold">Hi</hi> saccaṃ sabbesaṃ etesaṃ vāḷamigānaṃ cammaṃ na vaṭṭatīti yojanā. <hi rend="bold">Āharitvā vā na dinna</hi>nti āharitvā vā hatthe vā pādamūle vā ṭhapetvā na dinnaṃ. ‘‘Gaṇanaṃ na upetī’’ti iminā gaṇanaṃ upagacchatīti <hi rend="bold">gaṇanūpaga</hi>nti atthaṃ dasseti. <hi rend="bold">Adhiṭṭhitañcā</hi>ti adhiṭṭhitaṃ pana. <hi rend="bold">Yadā</hi>ti yasmiṃ kāle. <hi rend="bold">Tato</hi>ti kālato.</p>

<p rend="centre">Iti cammakkhandhakavaṇṇanāya yojanā samattā.</p>

<p rend="title">6. Bhesajjakkhandhakaṃ</p>

<p rend="subhead">160. Pañcabhesajjādikathā</p>

<p rend="bodytext" n="260"><hi rend="paranum">260</hi><hi rend="dot">.</hi> Bhesajjakkhandhake saradakāle uppanno <hi rend="bold">sāradiko</hi>ti atthaṃ dassento āha ‘‘saradakāle uppannenā’’ti. ‘‘Pittābādhenā’’ti iminā ābādhassa sarūpaṃ dasseti. Pittābādhassa kāraṇaṃ vitthārento āha ‘‘tasmiṃ hī’’tiādi. <hi rend="bold">Tenā</hi>ti hetunā. <hi rend="bold">Tesa</hi>nti bhikkhūnaṃ. <hi rend="bold">Koṭṭhabbhantaragata</hi>nti koṭṭhassa abbhantaraṃ gataṃ. Antassa anto pavisanaṃ hotīti adhippāyo. <hi rend="bold">Āhārattha</hi>nti āhārassa kiccaṃ, āhārena vā kattabbaṃ kiccaṃ.</p>

<p rend="bodytext" n="261"><hi rend="paranum">261</hi><hi rend="dot">.</hi><hi rend="bold">Nacchādentī</hi>ti tāni bhesajjāni bhojanāni nacchādenti. Kasmā? Bhojanānaṃ ajīraṇattā <pb ed="V" n="2.0012" />. Iti imamatthaṃ dassento āha ‘‘na <pb ed="M" n="0.0344" /> jīrantī’’ti. Nacchādattā na vātarogaṃ paṭippassambhetuṃ sakkonti. Ettha ca ‘‘na jīrantī’’ti iminā nacchādanassa kāraṇaṃ dasseti. ‘‘Na vāta…pe… sakkontī’’ti iminā tasseva phalaṃ dassetīti daṭṭhabbaṃ. ‘‘Siniddhānī’’ti iminā sinihantīti <hi rend="bold">senehikānī</hi>ti atthaṃ dasseti. <hi rend="bold">Bhattacchannakenā</hi>ti ettha bhattassa acchannakaṃ nāma bhattassa arocikaṃ bhattassa ruciyā anuppādakanti āha ‘‘bhattārocakenā’’ti.</p>

<p rend="bodytext" n="262"><hi rend="paranum">262</hi><hi rend="dot">.</hi><hi rend="bold">Acchavasa</hi>ntiādīsu vinicchayo veditabboti yojanā. Pāḷiyaṃ ‘‘paṭiggahitaṃ nippakkaṃ saṃsaṭṭha’’nti padānaṃ kiriyāvisesanaṃ katvā ‘‘paribhuñjitu’’nti padena sambandhitabbabhāvaṃ dassetuṃ vuttaṃ ‘‘kāle paṭiggahitanti ādīsū’’tiādi. <hi rend="bold">Telaparibhogena paribhuñjitu</hi>nti ettha kittakaṃ kālaṃ telaparibhogena paribhuñjitabbanti āha ‘‘sattāhakāla’’nti.</p>

<p rend="subhead">161. Mūlādibhesajjakathā</p>

<p rend="bodytext" n="263"><hi rend="paranum">263</hi><hi rend="dot">.</hi><hi rend="bold">Mūlabhesajjādivinicchayopī</hi>ti pisaddo acchavasantiādīsu vinicchayaṃ apekkhati. <hi rend="bold">Idhā</hi>ti bhesajjakkhandhake. <hi rend="bold">Yaṃ ya</hi>nti vinicchayaṃ. <hi rend="bold">Pisanasilā</hi>ti pisati etthāti <hi rend="bold">pisanā,</hi> sāyeva silāti pisanasilā. Iminā acalaṃ hutvā nisīdatīti <hi rend="bold">nisado</hi>ti atthaṃ dasseti. <hi rend="bold">Pisanapotako</hi>ti pisati anenāti pisano, soyeva potakoti pisanapotako, iminā nisadato potakoti <hi rend="bold">nisadapotako</hi>ti atthaṃ dasseti. <hi rend="bold">Hiṅgujātiyo</hi>ti hiṅgukulāni.</p>

<p rend="bodytext"><hi rend="bold">Sāmudda</hi>nti ettha samudde santiṭṭhatīti sāmuddanti vacanatthaṃ dassento āha ‘‘samuddatīre’’tiādi. ‘‘Tīre’’ti iminā samuddeti ettha sattamīvibhattiyā samīpatthe pavattabhāvaṃ dasseti. <hi rend="bold">Pakatiloṇa</hi>nti sabhāvaloṇaṃ, na dabbasambhārehi saddhiṃ pacitanti attho. ‘‘Pabbate uṭṭhahatī’’ti iminā sindhunāmake pabbate uṭṭhahatīti <hi rend="bold">sindhava</hi>nti atthaṃ dasseti. Ubbito bhūmito īrati uggacchatīti <hi rend="bold">ubbira</hi>nti vacanatthaṃ dassento <pb ed="M" n="0.0345" /> āha ‘‘bhūmito aṅkuraṃ uṭṭhahatī’’ti. Iminā aṭṭhakathānayena oṭṭhajo tatiyakkharoyeva yujjati, potthakesu pana catutthakkharoyeva dissati. ‘‘Ubbhida’’ntipi pāṭho. <hi rend="bold">Bila</hi>nti koṭṭhāso. Tasmā dabbasambhārehi bilehi saddhiṃ pacitaṃ bilanti atthaṃ dassento āha ‘‘dabbasambhārehi saddhiṃ pacita’’nti. Abhidhāne pana (abhidhāne 461 gāthāyaṃ) ‘‘bilāla’’nti pāṭho atthi. <hi rend="bold">Ta</hi>nti bilaṃ.</p>

<p rend="bodytext" n="264"><hi rend="paranum">264</hi><hi rend="dot">.</hi> Assādīnaṃ <pb ed="V" n="2.0013" /> kāyagandho viya kassaci kāyagandho hotīti yojanā. <hi rend="bold">Tassāpī</hi>ti bhikkhunopi. Pisaddena kaṇḍuvābādhabhikkhuādayopi sampiṇḍeti. Chakaṇasaddassa assādīnaṃ malepi pavattanato vuttaṃ ‘‘gomaya’’nti. <hi rend="bold">Pākatikacuṇṇampī</hi>ti apakkarajanacuṇṇampi. <hi rend="bold">Etampī</hi>ti pākatikacuṇṇampi.</p>

<p rend="bodytext"><hi rend="bold">Ta</hi>nti āmakamaṃsaṃ, na khādīti sambandho. <hi rend="bold">Ta</hi>nti āmakalohitaṃ vā, na pivīti sambandho. <hi rend="bold">Amanusso</hi>ti manussasadiso bhūto. <hi rend="bold">Ta</hi>nti āmakamaṃsalohitaṃ.</p>

<p rend="bodytext" n="265"><hi rend="paranum">265</hi><hi rend="dot">.</hi><hi rend="bold">‘‘Añjana’’</hi>nti nāmaṃ sāmaññanti āha ‘‘añjananti sabbasaṅgāhakavacanameta’’nti. <hi rend="bold">Sabbasaṅgāhakavacana</hi>nti sabbesaṃ añjanānaṃ saṅgāhakavacanaṃ. <hi rend="bold">Eta</hi>nti ‘‘añjana’’nti etaṃ vacanaṃ. Añjati cakkhuṃ makkheti anenāti <hi rend="bold">añjanaṃ,</hi> añjati cakkhuṃ byattaṃ karotīti vā <hi rend="bold">añjanaṃ,</hi> tālujo tatiyakkharo. <hi rend="bold">Kapalla</hi>nti kapalle pavattaṃ. Kapālañhi dīpasikhāya upari nikujjitvā tattha pavattaṃ masi ‘‘kapalla’’nti vuccati. Tamatthaṃ dassento āha ‘‘dīpasikhato gahitamasī’’ti. <hi rend="bold">Añjanūpapisanehī</hi>ti ettha añjanehi saddhiṃ upanetuṃ pisitabbanti añjanūpapisananti vacanatthaṃ dassento āha ‘‘añjanena saddhiṃ ekato pisitehī’’ti. ‘‘Ekato’’ti iminā ‘‘saddhi’’nti padasseva atthaṃ dasseti. <hi rend="bold">Hī</hi>ti saccaṃ. Yaṃkiñci añjanūpapisanaṃ cuṇṇaṃ na na vaṭṭatīti yojanā. Atha vā na vaṭṭati na hoti, vaṭṭatiyevāti yojanā. Imasmiṃ naye ‘‘na vaṭṭatī’’ti ākhyātapadaṃ kiriyāntarāpekkhattā kattā hoti. Ākhyātesupi hi kattuttañca kammattañca labbhati. <hi rend="bold">Candana</hi>ntiādīni suviññeyyāneva.</p>

<p rend="bodytext"><hi rend="bold">Aṭṭhimaya</hi>nti <pb ed="M" n="0.0346" /> padassa atibyāpitadosaṃ paṭikkhipanto āha ‘‘manussaṭṭhiṃ ṭhapetvā’’ti. <hi rend="bold">Salākaṭṭhāniya</hi>nti ettha salākā tiṭṭhanti etthāti salākaṭṭhāniyanti vacanatthaṃ dassento āha ‘‘yatthā’’tiādi. Tattha <hi rend="bold">yatthā</hi>ti yasmiṃ susiradaṇḍakādike. <hi rend="bold">Salāka</hi>nti añjanisalākaṃ. <hi rend="bold">Odahantī</hi>ti ṭhapenti. <hi rend="bold">Aṃsabaddhako</hi>ti aṃse baddhati anenāti aṃsabaddhako. <hi rend="bold">Yamakanatthukaraṇi</hi>nti natthu karīyati imāyāti natthukaraṇī, yamakā natthukaraṇī yamakanatthukaraṇī.</p>

<p rend="bodytext" n="267"><hi rend="paranum">267</hi><hi rend="dot">.</hi> Taṃ sabbaṃ telapākanti sambandho. ‘‘Ati viya khittamajjānī’’ti iminā ati viya khipīyanti pakkhipīyantīti atikhittāni, tāniyeva majjāni atikhittamajjānīti vacanatthaṃ dasseti.</p>

<p rend="bodytext"><hi rend="bold">Paṇṇaseda</hi>nti <pb ed="V" n="2.0014" /> paṇṇehi sedaṃ. <hi rend="bold">Aṅgārāna</hi>nti aṅgārehi. <hi rend="bold">Tatthā</hi>ti tesu paṃsuvālikādīsu. <hi rend="bold">Vātaharaṇapaṇṇānī</hi>ti vātassa apanayanāni uddālādīni paṇṇāni. <hi rend="bold">Tatthā</hi>ti tesu paṇṇesu. <hi rend="bold">Nānāpaṇṇabhaṅgakuthita</hi>nti nānāpaṇṇāniyeva bhañjitabbaṭṭhena nānāpaṇṇabhaṅgaṃ, tena kuthitaṃ nānāpaṇṇabhaṅgakuthitaṃ. <hi rend="bold">Uṇhodakassā</hi>ti uṇhodakena. <hi rend="bold">Tatthā</hi>ti udakakoṭṭhake.</p>

<p rend="bodytext"><hi rend="bold">Pabbe pabbe</hi>ti phaḷumhi phaḷumhi. <hi rend="bold">Yenā</hi>ti pajjena. Taṃ pajjaṃ abhisaṅkharitunti yojanā. ‘‘Pādānaṃ sappāyabhesajja’’nti iminā pādassa hitaṃ pajjanti vacanatthaṃ dasseti. <hi rend="bold">Tilakakkenā</hi>ti ettha kakkasaddassa cuṇṇavācakattā ‘‘piṭṭhehī’’ti vuttaṃ. Kabaḷena pakkhipanaṃ <hi rend="bold">kabaḷikaṃ</hi>. Sattupiṇḍassa bhattakabaḷasadisattā <hi rend="bold">sattupiṇḍa</hi>nti vuttaṃ. <hi rend="bold">Āṇi viyā</hi>ti khīlā viya. <hi rend="bold">Khārenā</hi>ti loṇasakkharikamayena khārena. Vikāsaṃ rundhatīti <hi rend="bold">vikāsikaṃ,</hi> telarundhanapilotikaṃ. <hi rend="bold">Vaṇakamma</hi>nti vaṇassa, vaṇe vā kammaṃ.</p>

<p rend="bodytext" n="268"><hi rend="paranum">268</hi><hi rend="dot">.</hi> Sappadaṭṭhakāleyeva kiṃ sāmaṃ gahetvā paribhuñjitabbanti āha ‘‘na kevala’’ntiādi. <hi rend="bold">Ida</hi>nti mahāvikaṭaṃ, paribhuñjīkabbanti sambandho <pb ed="M" n="0.0347" />. <hi rend="bold">Aññesu panā</hi>ti sappadaṭṭhato aññesu pana. Sace bhūmipatto gūtho hoti, paṭiggahetabboti yojanā.</p>

<p rend="bodytext" n="269"><hi rend="paranum">269</hi><hi rend="dot">.</hi><hi rend="bold">Vasīkaraṇapānakasamuṭṭhitarogo</hi>ti kantibhāvasaṅkhātaṃ vasaṃ karoti anenāti vasīkaraṇaṃ, bhesajjaṃ, pivate pānaṃ, taṃyeva pānakaṃ, vasīkaraṇassa pānakaṃ vasīkaraṇapānakaṃ, tena samuṭṭhito rogo vasīkaraṇapānakasamuṭṭhitarogo. Iminā <hi rend="bold">gharadinnakābādho</hi>ti ettha gharaṇiyā dinnena vasīkaraṇapānakena samuṭṭhito ābādho gharadinnakābādhoti vacanatthaṃ dasseti. Sītāya āloḷetabbanti <hi rend="bold">sītāloḷaṃ,</hi> udakaṃ. Sītāsaddo naṅgalalekhāsaṅkhātaṃ phālapaddhatiṃ mukhyato vadati, phālapaddhatikare phāle laggamattikaṃ upacārato vadati. Tena vuttaṃ ‘‘sītāya āloḷetabba’’nti. Aṭṭhakathāyampi tamatthaṃ dassento āha ‘‘naṅgalenā’’tiādi.</p>

<p rend="bodytext"><hi rend="bold">Vipakkagahaṇiko</hi>ti visesena pācāpanagahaṇiko. <hi rend="bold">Muttaharītaka</hi>nti ettha ‘‘mutta’’nti sāmaññato vuttepi gomuttameva gahetabbanti dassento āha ‘‘gomuttaparibhāvitaṃ harītaka’’nti. Iminā muttena paribhāvitaṃ harītakaṃ muttaharītakanti vacanatthaṃ dasseti. <hi rend="bold">Taṇḍulakasaṭo</hi>ti taṇḍuladhovanodakakasaṭo dhotasiniddho, <hi rend="bold">sova</hi> muggapacitapānīyoti yojanā. ‘‘Maṃsarasenā’’ti iminā maṃsaraso maṃsena paṭicchādetabbanti <hi rend="bold">paṭicchādanīya</hi>nti vuccatīti dasseti.</p>

<p rend="subhead">163. Guḷādianujānanakathā</p>

<p rend="bodytext" n="272"><hi rend="paranum">272</hi><hi rend="dot">.</hi><hi rend="bold">Hī</hi>ti <pb ed="V" n="2.0015" /> saccaṃ. <hi rend="bold">Pakkattā</hi>ti muggānaṃ pakkabhāvato. <hi rend="bold">Te</hi>ti muggā.</p>

<p rend="bodytext" n="274"><hi rend="paranum">274</hi><hi rend="dot">.</hi><hi rend="bold">Akappiyakuṭiya</hi>nti akappiyakuṭiyā anto. <hi rend="bold">Assā</hi>ti bhikkhuno na vaṭṭatīti sambandho. <hi rend="bold">Tampī</hi>ti uṇhayāgumpi. Pisaddena pageva āmisaṃ pacitunti dasseti. <hi rend="bold">Uttaṇḍulabhatta</hi>nti pakkataṇḍulato viyogoti uttaṇḍulo, ukāro hi viyogatthavācako, apakkataṇḍuloti attho. Uttaṇḍulamayaṃ bhattanti uttaṇḍulabhattaṃ. Sakiṃ kuthitesu khīratakkādīsu aggiṃ dātuṃ vaṭṭatīti yojanā. Biḷālādīnaṃ <pb ed="M" n="0.0348" /> sattānaṃ samūho rūḷhīvasena <hi rend="bold">ukkapiṇḍako</hi>ti vuccatīti āha ‘‘biḷālamūsikagodhāmaṅgusā’’ti. Vighāsādabhāvena nihatamānattā kāyavācaṃ dametīti <hi rend="bold">damako</hi> vighāsādoti āha ‘‘vighāsādā’’ti.</p>

<p rend="bodytext" n="276"><hi rend="paranum">276</hi><hi rend="dot">.</hi><hi rend="bold">Tato nīhaṭa</hi>nti ettha tasaddassa visayaṃ dassento āha ‘‘yatthā’’tiādi. <hi rend="bold">Yatthā</hi>ti yasmiṃ ṭhāne. <hi rend="bold">Nīhaṭa</hi>nti nīharitvā haritaṃ.</p>

<p rend="bodytext" n="278"><hi rend="paranum">278</hi><hi rend="dot">.</hi><hi rend="bold">Vanaṭṭhaṃ pokkharaṭṭha</hi>nti ettha vane tiṭṭhatīti <hi rend="bold">vanaṭṭho,</hi> pokkhare tiṭṭhatīti <hi rend="bold">pokkharaṭṭho</hi>ti vacanatthaṃ dassento āha ‘‘vane cevā’’tiādi. ‘‘Paduminigacche’’ti iminā pokkharasaddo padumavācakoti dasseti. Yassa bījaṃ aṅkuraṃ na janeti, taṃ phalaṃ <hi rend="bold">abījaṃ</hi> nāmāti yojanā.</p>

<p rend="subhead">167. Satthakammapaṭikkhepakathā</p>

<p rend="bodytext" n="279"><hi rend="paranum">279</hi><hi rend="dot">.</hi> Dukkhena rupatīti <hi rend="bold">duropayo</hi>ti dassento āha ‘‘dukkhena ruhatī’’ti. <hi rend="bold">Satthakammaṃ vā vatthikammaṃ vā</hi>ti ettha satthena kātabbaṃ kammaṃ <hi rend="bold">satthakammaṃ,</hi> vatthipīḷanaṃ kātabbaṃ kammaṃ <hi rend="bold">vatthikamma</hi>nti vacanatthaṃ dassento āha ‘‘yathā paṭicchanne’’tiādi. ‘‘Sūciyā vā’’tiādinā satthakammanti ettha ‘‘sattha’’nti padaṃ upalakkhaṇamattanti dasseti. ‘‘Satthena vā’’ti padaṃ ‘‘chindanaṃ vā phālanaṃ vā’’tipadehi yojetabbaṃ. ‘‘Sūciyā vā kaṇṭakena vā sattikāya vā’’tipadāni ‘‘vijjhanaṃ vā’’ti padena yojetabbāni. ‘‘Pāsāṇasakkhalikāya vā nakhena vā’’ti padāni ‘‘lekhanaṃ vā’’ti padena yojetabbāni. <hi rend="bold">Eta</hi>nti satthena chindanādikammaṃ. <hi rend="bold">Ettha cā</hi>ti satthakammavatthikammesu. <hi rend="bold">Tattha panā</hi>ti sambādhe pana. <hi rend="bold">Tenā</hi>ti khārādinā. Vaccamagge yāya bhesajjamakkhitādānavaṭṭiyā <pb ed="V" n="2.0016" /> khārakammaṃ vā karonti, yāya veḷunāḷikāya telaṃ vā pavesenti, sā bhesajjamakkhitādānavaṭṭi vā sā veḷunāḷikā vā vaṭṭatiyevāti yojanā.</p>

<p rend="bodytext" n="280"><hi rend="paranum">280</hi><hi rend="dot">.</hi><hi rend="bold">Taṃ</hi><pb ed="M" n="0.0349" /><hi rend="bold">divasa</hi>nti tasmiṃ divase. Kiñci satthanti yojanā. <hi rend="bold">Imāyā</hi>ti suppiyāya aññaṃ kiñci adeyyaṃ kimpi bhavissatīti yojanā. <hi rend="bold">Yatra nāmā</hi>ti ettha trapaccayo kāraṇatthe hotīti āha ‘‘yasmā nāmā’’ti. ‘‘Vīmaṃsī’’ti iminā <hi rend="bold">paṭivekkhī</hi>ti ettha paṭiavapubbo ikkhadhātu vīmaṃsanatthoti dasseti. <hi rend="bold">Asukamaṃsa</hi>nti asukaṃ maṃsaṃ, asukassa vā sattassa maṃsaṃ.</p>

<p rend="subhead">169. Hatthimaṃsādipaṭikkhepakathā</p>

<p rend="bodytext" n="281"><hi rend="paranum">281</hi><hi rend="dot">.</hi> Araññakokā nāmāti sasabiḷālādayo satte khādanatthāya kukati ādadātīti <hi rend="bold">koko</hi> araññe jāto koko <hi rend="bold">araññakoko, sunakhasadisā</hi>ti gāmasunakhena sadisā. <hi rend="bold">Tesa</hi>nti araññakokānaṃ. <hi rend="bold">Yo panā</hi>ti sunakho pana, uppannoti sambandho. <hi rend="bold">Gāmasunakhiyā</hi>ti sāmyatthe sāmivacanaṃ. <hi rend="bold">Kokenā</hi>ti sahādiyoge karaṇavacanaṃ. Tāni padāni ‘‘saṃyogenā’’ti padena yojetabbāni. <hi rend="bold">Tassā</hi>ti sunakhassa.</p>

<p rend="bodytext"><hi rend="bold">Etthā</hi>ti manussamaṃsādīsu. <hi rend="bold">Sajātikatāyā</hi>ti samānajātikabhāvato. <hi rend="bold">Anupaddavatthāyā</hi>ti anupaddavatthaṃ, paṭikkhittānīti sambandho. <hi rend="bold">Āpattī</hi>ti manussamaṃse thullaccayena, sese dukkaṭena āpatti. <hi rend="bold">Uddissa kataṃ panā</hi>ti bhikkhuṃ uddissa katamaṃsaṃ pana.</p>

<p rend="subhead">170. Yāgumadhugoḷakādikathā</p>

<p rend="bodytext" n="282"><hi rend="paranum">282</hi><hi rend="dot">.</hi><hi rend="bold">Ekako</hi>ti ettha ekato asahāyatthe kapaccayoti āha ‘‘natthi me dutiyo’’ti. <hi rend="bold">So</hi>ti brāhmaṇo. <hi rend="bold">Vayaṃ katvā</hi>ti paribbayaṃ katvā, paṭiyādāpesi kirāti yojanā. <hi rend="bold">Anumodanagāthāyā</hi>ti anumodanapakāsakāya gāthāya. ‘‘Patthayataṃ icchata’’nti padānaṃ alamatthapayoge sampadānattā vuttaṃ ‘‘alameva dātunti iminā sambandho’’ti. <hi rend="bold">Soyeva gahetabbo</hi>ti ‘‘dātu’’ntibhāvassa kattubhāvena so eva pāṭho gahetabboti attho.</p>

<p rend="bodytext" n="283"><hi rend="paranum">283</hi><hi rend="dot">.</hi> Yā <pb ed="M" n="0.0350" /> yāgu pavāraṇaṃ janeti, sā yāgu <hi rend="bold">bhojjayāgu</hi> nāmāti yojanā. <hi rend="bold">Ya</hi>nti kālaṃ. ‘‘Ādiṃ katvā’’ti iminā <hi rend="bold">yadaggenā</hi>ti ettha aggasaddo ādyattho kiriyāvisesanatthe karaṇavacananti <pb ed="V" n="2.0017" /> dasseti. ‘‘Sagganibbattakapuñña’’nti iminā <hi rend="bold">saggā</hi>ti ettha phalūpacāraṃ dasseti. <hi rend="bold">So</hi>ti guḷo.</p>

<p rend="bodytext" n="284"><hi rend="paranum">284</hi><hi rend="dot">.</hi><hi rend="bold">Tathārūpenā</hi>ti tathāsabhāvena. Guḷassa anurūpasabhāvenāti attho.</p>

<p rend="subhead">173. Pāṭaligāmavatthukathā</p>

<p rend="bodytext" n="285"><hi rend="paranum">285</hi><hi rend="dot">.</hi> Yathā sabbaṃ santhataṃ hoti, evaṃ tathā sabbasantharisanthatanti yojanā.</p>

<p rend="bodytext" n="286"><hi rend="paranum">286</hi><hi rend="dot">.</hi><hi rend="bold">Sunidho ca vassakāro cā</hi>ti ettha cakārehi dvandavākyaṃ dasseti. <hi rend="bold">Āyamukhapacchindanattha</hi>nti suṅkamukhassa pacchedanatthaṃ. ‘‘Gharavatthūnī’’ti iminā vatthusaddassa kāraṇadabbatthe paṭikkhipitvā bhūbhedatthaṃ dīpeti. Tā devatā nāmenti kirāti yojanā. <hi rend="bold">Yathānurūpa</hi>nti yaṃ yaṃ bhogabalānurūpaṃ. <hi rend="bold">Loke</hi>ti sattaloke. <hi rend="bold">Saddo</hi>ti kittighoso. <hi rend="bold">Tenevā</hi>ti tena saddassa abbhuggatahetunā eva. ‘‘Osaraṇaṭṭhānaṃ nāmā’’ti iminā <hi rend="bold">ariyaṃ āyatana</hi>nti ettha āyatanasaddo samosaraṇaṭṭhānatthoti dasseti. Yattakaṃ kayavikkayaṭṭhānaṃ nāmāti sambandho. ‘‘Vāṇijānaṃ…pe… kayavikkayaṭṭhānaṃ nāmā’’ti iminā vaṇijā patanti sannipatanti etthāti <hi rend="bold">vaṇippato</hi>ti vacanatthaṃ dasseti. ‘‘Vaṇijapato’’ti vattabbe jakāralopoti daṭṭhabbo. Pāḷiyaṃ ‘‘tesa’’nti pāṭhasesassa ajjhāharitabbabhāvaṃ dassetuṃ vuttaṃ ‘‘tesaṃ ariyāyatanavāṇijapatāna’’nti. <hi rend="bold">Tesa</hi>nti ca sāmyatthe sāmivacanaṃ, niddhāraṇatthe vā vibhattaapādānatthe vā. <hi rend="bold">Ida</hi>nti puraṃ <pb ed="M" n="0.0351" />. <hi rend="bold">Puṭabhedana</hi>nti ettha puṭaṃ bhindanti etthāti <hi rend="bold">puṭabhedana</hi>nti vacanatthaṃ dassento āha ‘‘bhaṇḍikabhedanaṭṭhāna’’nti. ‘‘Samuccayattho vāsaddo’’ti vuttavacanaṃ vitthārento āha ‘‘tatra hī’’tiādi. Tattha <hi rend="bold">tatrā</hi>ti pāṭaliputte, tīsu vā aggiudakamithubhedesu. ‘‘Aññamaññabhedā’’ti iminā <hi rend="bold">mithubhedā</hi>ti ettha mithusaddassa aññamaññavevacanabhāvaṃ dasseti. Uḷumpakullasaddānaṃ atthe samānepi karaṇavisesaṃ dassento āha ‘‘uḷumpa’’ntiādi. Uḷu vuccati udakaṃ, tato pāti rakkhatīti <hi rend="bold">uḷumpo</hi>. Kaṃ vuccati udakaṃ, tasmiṃ ulati gacchatīti <hi rend="bold">kullo</hi>.</p>

<p rend="bodytext"><hi rend="bold">Aṇṇava</hi>nti ettha aṇṇavo nāma kiṃ samuddassa nāmanti āha ‘‘aṇṇava’’ntiādi. ‘‘Aṇṇava’’nti etaṃ nāmaṃ udakaṭṭhānassa adhivacananti yojanā. Aṇṇo vuccati udakaṃ, taṃ etasmiṃ <pb ed="V" n="2.0018" /> atthīti <hi rend="bold">aṇṇavo</hi>. Sarasaddassa akārādimhi ca kaṇḍe ca pavattanato vuttaṃ ‘‘saranti idha nadī adhippetā’’ti. <hi rend="bold">Idhā</hi>ti imissaṃ gāthāyaṃ. <hi rend="bold">Ida</hi>nti atthajātaṃ.</p>

<p rend="bodytext"><hi rend="bold">Ye</hi>ti ariyā. <hi rend="bold">Te</hi>ti ariyā, tarantīti sambandho. <hi rend="bold">Visajjapallalānī</hi>ti ettha visajjasaddo tvāpaccayanto, pallalasaddo ninnaṭṭhānavācakoti āha ‘‘visajja…pe… ninnaṭṭhānānī’’ti. Ayaṃ pana jano kullaṃ bandhatīti yojanā. Tiṇṇā medhāvino janā iti vuttaṃ hotīti yojanā.</p>

<p rend="bodytext" n="287"><hi rend="paranum">287</hi><hi rend="dot">.</hi><hi rend="bold">Ananubodhā</hi>ti ettha kāraṇatthe nissakkavacananti āha ‘‘abujjhanenā’’ti. <hi rend="bold">Sandhāvitaṃ saṃsarita</hi>nti ettha tapaccayassa kammatthaṃ sandhāya vuttaṃ ‘‘mayā ca tumhehi cā’’ti. Iminā kattutthe sāmivacananti dasseti. ‘‘Atha vā’’tiādinā tapaccayassa bhāvatthaṃ dasseti. <hi rend="bold">Saṃsita</hi>nti ettha saradhātuyā rakāro lopoti āha ‘‘saṃsarita’’nti. ‘‘Taṇhārajjū’’ti iminā bhavato bhavaṃ netīti <hi rend="bold">bhavanettī</hi>ti vacanatthena taṇhārajju bhavanetti nāmāti dasseti.</p>

<p rend="bodytext" n="289"><hi rend="paranum">289</hi><hi rend="dot">.</hi> Vaṇṇavatthālaṅkārāni <pb ed="M" n="0.0352" /> sāmaññavasena ‘‘nīlā’’ti vuttānīti āha ‘‘nīlāti idaṃ sabbasaṅgāhaka’’nti. <hi rend="bold">Tatthā</hi>ti ‘‘nīlā’’tiādipāṭhe. <hi rend="bold">Tesa</hi>nti licchavīnaṃ. Pakativaṇṇā nīlā na hontīti yojanā. <hi rend="bold">Eta</hi>nti ‘‘nīlā’’tiādivacanaṃ. <hi rend="bold">Paṭivattesī</hi>ti ettha vatudhātu upasaggavasena vā atthātisayavasena vā paharaṇatthoti āha ‘‘pahāresī’’ti. ‘‘Sajanapada’’nti iminā <hi rend="bold">sāhāra</hi>nti ettha āhārasaddo janapadatthoti dasseti. Janapado hi yasmā nagarassa parivārabhāvena āharitabbo, imasmā ca rājapurisā baliṃ āharanti, tasmā āhāroti vutto. Sajanapadaṃ vesāliṃ dajjeyyāthāti yojanā. <hi rend="bold">Aṅguliṃ phoṭesu</hi>nti ettha phuṭadhātu sañcalanatthoti āha ‘‘aṅguliṃ cālesu’’nti. <hi rend="bold">Itthikāyā</hi>ti itthīyeva purisato khuddakaṭṭhena itthikā, tāya.</p>

<p rend="subhead">178. Sīhasenāpativatthukathā</p>

<p rend="bodytext" n="290"><hi rend="paranum">290</hi><hi rend="dot">.</hi><hi rend="bold">Dhammassa ca anudhamma</hi>nti ettha dhammasaddo kāraṇatthoti āha ‘‘kāraṇassa anukāraṇa’’nti. ‘‘Parehī’’ti padaṃ ‘‘vutta’’iti pade kattā. ‘‘Vuttakāraṇenā’’tipadaṃ ‘‘sakāraṇo’’tipade karaṇaṃ. Koci appamattakopi tumhākaṃ vādoti yojanā. ‘‘Viññūhī’’ti padaṃ ‘‘garahitabba’’iti pade kattā. ‘‘Garahitabbakāraṇa’’nti padaṃ ‘‘na āgacchatī’’ti pade kammaṃ <pb ed="V" n="2.0019" />. <hi rend="bold">Anabbhakkhātukāmā</hi>ti ettha abhityūpasaggo abhibhavanattho āpubbo khādhātu pakathanatthoti āha ‘‘abhibhavitvā na ācikkhitukāmā’’ti.</p>

<p rend="bodytext" n="293"><hi rend="paranum">293</hi><hi rend="dot">.</hi><hi rend="bold">Anuviccakāra</hi>nti ettha anuviccasaddo vicadhātu tvāpaccayantoti āha ‘‘anuvicitvā’’ti. ‘‘Cintetvā’’ti iminā vicadhātuyā ñāṇatthaṃ dasseti. ‘‘Kātabba’’nti iminā kātabbanti <hi rend="bold">kāra</hi>nti vacanatthaṃ dasseti. <hi rend="bold">Paṭāka</hi>nti dhajapaṭākaṃ. ‘‘Āhiṇḍeyyu’’nti iminā <hi rend="bold">pariyāyeyyu</hi>nti ettha paripubbaāpubba yādhātuyā gatyatthaṃ dasseti. Pāḷiyaṃ ‘‘parihareyyu’’ntipi pāṭho. <hi rend="bold">Āhiṇḍeyyu</hi>nti āhiṇḍanti. Muddhajo tatiyakkharo <pb ed="M" n="0.0353" />. <hi rend="bold">Opānabhūta</hi>nti ettha opāno viya bhūto opānabhūtoti atthaṃ dassento āha ‘‘paṭiyattaudapāno viya ṭhita’’nti. ‘‘Udapāno’’ti iminā opānasaddo udapānatthoti dasseti. Udapāno hi sabbe janā osaritvā pivanti etthāti <hi rend="bold">opāno</hi>ti vuccati. <hi rend="bold">Imesa</hi>nti nigaṇṭhānaṃ. <hi rend="bold">Hī</hi>ti saccaṃ, yasmā vā. Sampattānaṃ dānaṃ dātabbameva, tasmā mā upacchinditthāti yojanā. <hi rend="bold">Uddissā</hi>ti tvāpaccayantasaddo ‘‘kata’’nti uttarapadena samāsoti āha ‘‘uddisitvā kata’’nti. Eseva nayo <hi rend="bold">‘‘paṭiccakamma’’</hi>nti etthāpi.</p>

<p rend="bodytext" n="294"><hi rend="paranum">294</hi><hi rend="dot">.</hi> Paṭiccakammanti etaṃ nāmaṃ nimittakammassa adhivacananti yojanā. <hi rend="bold">Yo</hi>ti yo koci jano. Vadhakassa pāṇaghātakammaṃ hoti viya, tassāpi hotīti yojanā. <hi rend="bold">Na jīrantī</hi>ti ettha jaradhātu gatyatthoti āha ‘‘na gacchantī’’ti.</p>

<p rend="subhead">179. Kappiyabhūmianujānanakathā</p>

<p rend="bodytext" n="295"><hi rend="paranum">295</hi><hi rend="dot">.</hi><hi rend="bold">Bahārāmakoṭṭhake</hi>ti ettha samīpatthe bhummavacananti āha ‘‘bahārāmakoṭṭhakasamīpeti ārāmakoṭṭhakassa bahi samīpeti attho’’ti. <hi rend="bold">Acchantī</hi>ti vasanti. <hi rend="bold">Eta</hi>nti ‘‘paccantima’’nti etaṃ vacanaṃ. <hi rend="bold">Dhuravihāropī</hi>ti padhānavihāropi. <hi rend="bold">Tattha tatthā</hi>ti tasmiṃ tasmiṃ ṭhāne. <hi rend="bold">Anupageyevā</hi>ti pātoyeva. <hi rend="bold">Oravasadda</hi>nti uccaravasaṅkhātaṃ saddaṃ. <hi rend="bold">Kapilasuttapariyosāne</hi>ti suttanipāte (su. ni. aṭṭha. 2.kapilasuttavaṇṇanā) saṅgahitassa kapilasuttassa pariyosāne. Pañcasatānaṃ kevaṭṭapurisānanti sambandho.</p>

<p rend="bodytext"><hi rend="bold">Ussāvanantikādīsu</hi> evaṃ vinicchayo veditabboti yojanā. Yo vihāro kariyatīti sambandho. Bhūmiyā gati viya gati etesanti <hi rend="bold">bhūmigatikā</hi>. Patiṭṭhāpentehi bahūhi bhikkhūhi patiṭṭhāpetabboti <pb ed="V" n="2.0020" /> sambandho. Nicchārentehi bhikkhūhīti yojanā. <hi rend="bold">Saya</hi>nti bhikkhu. <hi rend="bold">Taṃ panā</hi>ti ‘‘saṅghassa kappiyakuṭiṃ adhiṭṭhāmī’’ti vacanaṃ pana. <hi rend="bold">Avatvāpī</hi>ti <hi rend="bold">pi</hi>saddo tathā ‘‘vatvāpī’’ti atthaṃ sampiṇḍeti. <hi rend="bold">Aṭṭhakathāsū</hi>ti <pb ed="M" n="0.0354" /> mahāaṭṭhakathādīsu tīsu aṭṭhakathāsu. <hi rend="bold">Etthā</hi>ti ussāvanantikakuṭiyaṃ. ‘‘Samakālaṃ vaṭṭatī’’ti vacanaṃ daḷhīkaronto āha ‘‘sace hī’’tiādi. <hi rend="bold">Vacane</hi>ti ‘‘kappiyakuṭiṃ karomā’’ti vacane. <hi rend="bold">Tasmi</hi>nti thambhe. <hi rend="bold">Tenevā</hi>ti akatabhāveneva. <hi rend="bold">Hī</hi>ti saccaṃ. <hi rend="bold">Etthā</hi>ti bahūsu.</p>

<p rend="bodytext"><hi rend="bold">Yato</hi>ti iṭṭhakasilāmattikāpiṇḍato. <hi rend="bold">Vuttanayenevā</hi>ti ‘‘bahūhi samparivāretvā kappiyakuṭiṃ karomā’’ti vuttanayeneva. <hi rend="bold">Iṭṭhakādayo</hi>ti ‘‘kappiyakuṭiṃ karomā’’ti adhiṭṭhātabbaiṭṭhakādayo. Andhakaṭṭhakathāyaṃ vuttanti sambandho. <hi rend="bold">Tathā</hi>ti yathā andhakaṭṭhakathāyaṃ vuttaṃ, tathā. Thambhādīni ukkhipitvā patiṭṭhāpanañca ‘‘kappiyakuṭiṃ karomā’’ti sāvanañca antaṃ pariyosānametissāti <hi rend="bold">ussāvanantikā</hi>.</p>

<p rend="bodytext"><hi rend="bold">Tāsū</hi>ti dvīsu gonisādikāsu. <hi rend="bold">Yatthā</hi>ti kuṭiyaṃ. Neva ārāmo parikkhitto hotīti sambandho. Puna <hi rend="bold">yatthā</hi>ti kuṭiyaṃ. <hi rend="bold">Aya</hi>nti kuṭi. <hi rend="bold">Ubhayatthāpī</hi>ti ārāmavihāragonisādikāsu dvīsupi. Bahutaraṃ parikkhittopi parikkhittoyeva nāmāti yojanā. <hi rend="bold">Etthā</hi>ti upaḍḍhaparikkhittabahutaraparikkhittaārāme. Gāvo pavisitvā yathāsukhaṃ nisīdanti etthāti <hi rend="bold">gonisādā</hi> gosālā. Gonisādā viyāti <hi rend="bold">gonisādikā</hi> kuṭi.</p>

<p rend="bodytext">Manussā vadantīti sambandho. <hi rend="bold">Esā</hi>ti kuṭi. <hi rend="bold">Vuttepī</hi>ti <hi rend="bold">pi</hi>sadde, ‘‘kappiyakuṭiṃ demā’’ti vākyaṃ apekkhati. Andhakaṭṭhakathāyaṃ vuttanti sambandho. Yasmā vaṭṭati, tasmāti yojanā. <hi rend="bold">Tesa</hi>nti sesasahadhammikadevamanussānaṃ. <hi rend="bold">Tehī</hi>ti sesasahadhammikadevamanussehi. Punapi vuttaṃ, kiṃ vuttanti āha ‘‘bhikkhussa…pe… hotī’’ti. <hi rend="bold">Apī</hi>ti tadaññesaṃ. <hi rend="bold">Ta</hi>nti vacanaṃ. <hi rend="bold">Hī</hi>ti saccaṃ, yasmā vā. Saṅghassa santakameva vā bhikkhussa santakameva vāti yojanā. Iti tasmā suvuttanti sambandho. Gahapatīnaṃ santakaṃ <hi rend="bold">gahapati</hi> kuṭi. ‘‘Kammavācaṃ sāvetvā’’ti idaṃ upalakkhaṇamattaṃ kammavācamavatvā apalokanenapi kappiyattā. Kammavācāya <pb ed="M" n="0.0355" /> vā apalokanena vā sammanitabbāti <hi rend="bold">sammuti</hi> kuṭi. Itisaddo parisamāpanattho.</p>

<p rend="bodytext">Yaṃ āmisaṃ vutthaṃ, sabbaṃ taṃ āmisantiyojanā. Akappiyabhūmiyaṃ sahaseyyapahonake gehe vutthaṃ ṭhapitanti sambandho. Yaṃ pana saṅghikaṃ vā puggalikaṃ vā atthīti yojanā. <hi rend="bold">Tesaṃyevā</hi>ti bhikkhubhikkhunīnameva <pb ed="V" n="2.0021" />. Ekarattampi ṭhapitaṃ yaṃ santakaṃ atthīti yojanā. <hi rend="bold">Ta</hi>nti saṅghikādi. <hi rend="bold">Tatthā</hi>ti akappiyabhūmiyaṃ sahaseyyapahonakagehe. <hi rend="bold">Eta</hi>nti antovutthaantopakkasaṅkhātaṃ yāvayāmakālikaṃ, ‘‘na kappatī’’ti byatirekassa anvayaṃ dassento āha ‘‘sattāhakālikaṃ panā’’tiādi.</p>

<p rend="bodytext"><hi rend="bold">Tatrā</hi>ti purimavacanāpekkhaṃ. Tatra vacaneti hi attho. Sāmaṇero detīti sambandho. Yaṃkiñci taṇḍulādikaṃ āmisanti yojanā. <hi rend="bold">Mukhasannidhi nāmā</hi>ti āpattiyā mukho upāyo sannidhi nāmāti attho. <hi rend="bold">Tatthā</hi>ti mahāpaccariyaṃ, mukhasannidhiantovutthesu vā. Bhikkhu pacitvā paribhuñjatīti sambandho. <hi rend="bold">Āmisasaṃsaṭṭha</hi>nti āmisena saṃsaggaṃ.</p>

<p rend="bodytext"><hi rend="bold">Jahitavatthukā</hi>ti jahitaṃ vatthu etāsanti jahitavatthukā. Ussāvanantikā katāti sambandho. <hi rend="bold">Sā</hi>ti ussāvanantikā. <hi rend="bold">Yo yo</hi>ti thambho vā bhittipādo vā. Iṭṭhakādīhi katā ussāvanantikāti yojanā. <hi rend="bold">Cayassā</hi>ti adhiṭṭhānassa. <hi rend="bold">Yehi pana iṭṭhakādīhī</hi>tiādisaddena thambhasilāmattikāyo saṅgaṇhāti. <hi rend="bold">Tadaññesū</hi>ti tehi adhiṭṭhitaiṭṭhakādīhi aññesu.</p>

<p rend="bodytext"><hi rend="bold">Pākārādiparikkhepe</hi>ti upacārasīmāparicchinnassa ārāmassa pākārādinā parikkhepe kate. <hi rend="bold">Pākārādī</hi>ti ādisaddena vatiṃ saṅgaṇhāti. <hi rend="bold">Kappiyakuṭiṃ laddhuṃ vaṭṭatī</hi>ti gonisādikāya abhāvena sesāsu <pb ed="M" n="0.0356" /> tīsu kappiyakuṭīsu yaṃkiñci kappiyakuṭiṃ laddhuṃ vaṭṭatīti attho. <hi rend="bold">Tattha tatthā</hi>ti tasmiṃ tasmiṃ ṭhāne. <hi rend="bold">Itarā panā</hi>ti ussāvanantikagonisādikāhi aññā. <hi rend="bold">Dve</hi>ti ubho gahapatisammutiyo, jahitavatthukāva hontīti sambandho. <hi rend="bold">Pakkhapāsakamaṇḍala</hi>nti dve pakkhe apatanatthāya pasati bandhatīti pakkhapāsako, <hi rend="bold">maṇḍala</hi>nti chadanakoṭigopānasīnaṃ upari ṭhapitakaṭṭhaviseso, pakkhapāsako ca maṇḍalañca pakkhapāsakamaṇḍalaṃ.</p>

<p rend="bodytext"><hi rend="bold">Yatrā</hi>ti yasmiṃ ṭhāne. <hi rend="bold">Anupasampannassa datvā</hi>ti anapekkhavissajjanena anupasampannassa datvā. Cīvaravikappanaṃ viya sāpekkhavissajjanampi vaṭṭatīti vadanti. <hi rend="bold">Tatrā</hi>ti purimavacanāpekkhaṃ. <hi rend="bold">So</hi>ti karavīkatissatthero, passitvā pucchīti sambandho. <hi rend="bold">Thero</hi>ti mahāsivatthero. <hi rend="bold">Lūkhadivase</hi>ti asiniddhadivase. <hi rend="bold">Tato</hi>ti bravanato, paranti sambandho. <hi rend="bold">Na</hi>nti mahāsivattheraṃ. <hi rend="bold">Pamukhe</hi>ti gabbhassa pamukhe. <hi rend="bold">Ta</hi>nti sabbikumbhiṃ. <hi rend="bold">Bahī</hi>ti vihārassa bahi. <hi rend="bold">So</hi>ti mahāsivatthero.</p>

<p rend="subhead">180. Meṇḍakagahapativatthukathā</p>

<p rend="bodytext" n="296"><hi rend="paranum">296</hi><hi rend="dot">.</hi> ‘‘Bahidvāre’’ti <pb ed="V" n="2.0022" /> ettha kassa bahidvāreti āha ‘‘dhaññāgārassa bahidvāre’’ti. <hi rend="bold">Āḷakathālika</hi>nti ettha āḷakataṇḍulapacanakaṃ gaṇhakathāli āḷakathāli, tāya pacitaṃ bhattaṃ āḷakathālikanti vacanatthaṃ dassento āha ‘‘āḷakataṇḍulapacanakathālika’’nti. <hi rend="bold">Byañjanabhaṇḍika</hi>nti byañjanaparikkhārikaṃ, byañjanaparivārakanti attho. Iminā <hi rend="bold">sūpabhiñjanaka</hi>nti ettha sūpasaddo byañjanavācako, bhiñjanakasaddo bhaṇḍikapariyāyoti dasseti. <hi rend="bold">Dāsakammakaraporisa</hi>nti ettha dāsaporisā ca kammakaraporisā ca dāsakammakaraporisaṃ, samāhāradvando pubbapade uttaralopo, iti imamatthaṃ dassento āha ‘‘dāsapurise ca kammakarapurise cā’’ti. Porisasaddopi purisasaddena samāno ‘‘puriso eva poriso’’ti atthena. <hi rend="bold">Dhuvabhattenā</hi>ti ettha <hi rend="bold">dhuva</hi>saddo niccapariyāyoti āha ‘‘niccakāla’’nti. Duyhena khīrenāti sambandho. ‘‘Meṇḍakavatthusmiṃ panā’’ti pāṭhato paṭṭhāya yāva ‘‘khaṇaññeva duyhenā’’ti <pb ed="M" n="0.0357" /> pāṭhā kesuciyeva aṭṭhakathāpotthakesu atthi. <hi rend="bold">Etthā</hi>ti meṇḍakavatthumhi. <hi rend="bold">Gorase</hi>ti gavayehi nibbatte khīradadhitakkanavanītasabbisaṅkhāte rase. <hi rend="bold">Pātheyya</hi>nti pathassa hitaṃ pātheyyaṃ. <hi rend="bold">Ñatvā</hi>ti pātheyyamicchatīti ñatvā. <hi rend="bold">Bhikkhācāravattena vā</hi>ti aññātakaapavāritaṭṭhānato bhikkhācāravattena vā. <hi rend="bold">Yācitvāpī</hi>ti <hi rend="bold">pi</hi>saddo pageva bhikkhācāravattenāti dasseti. Yattakena pātheyyenāti sambandho.</p>

<p rend="subhead">182. Keṇiyajaṭilavatthukathā</p>

<p rend="bodytext" n="300"><hi rend="paranum">300</hi><hi rend="dot">.</hi><hi rend="bold">Kājehī</hi>ti ettha kājassa gaṇanaṃ dassento āha ‘‘pañcahi kājasatehī’’ti. Ekena kājena dvinnaṃ kuṭānaṃ gahitattā vuttaṃ ‘‘kuṭasahassa’’nti. <hi rend="bold">Vo</hi>ti tumhe. Suṭṭhu pasannoti sambandho.</p>

<p rend="bodytext"><hi rend="bold">Tatthā</hi>ti ‘‘aṭṭha pānānī’’ti pāṭhe, aṭṭhasu pānesu vā. ‘‘Ambehi katapāna’’nti iminā majjhelopasamāsaṃ dasseti. <hi rend="bold">Tatthā</hi>ti āmapakkesu. Karontena kātabbanti sambandho. <hi rend="bold">Ādiccapākenā</hi>ti ādiccahetunā pacanena. <hi rend="bold">Purebhattameva kappatī</hi>ti bhikkhunā sayaṃ katattā purebhattameva kappati. Tena vuttaṃ ‘‘anupasampannehī’’tiādi. Kataṃ ambapānanti sambandho. <hi rend="bold">Sabbapānesū</hi>ti jambupānādīsu sabbesu pānesu.</p>

<p rend="bodytext"><hi rend="bold">Tesū</hi>ti <pb ed="V" n="2.0023" /> jambupānādīsu sattasu pānesu. <hi rend="bold">Pana</hi>saddo visesatthajotako. <hi rend="bold">Jambuphalehī</hi>ti āmehi vā pakkehi vā jambuphalehi. <hi rend="bold">Aṭṭhikehī</hi>ti aṭṭhi asmimatthīti aṭṭhikaṃ phalaṃ. <hi rend="bold">Jātirasenā</hi>ti yathājātena rasena. Iminā madhusakkharakappurādīhi na yojetabboti dasseti. <hi rend="bold">Taṃ panā</hi>ti madhukapānaṃ pana. <hi rend="bold">Muddikā</hi>ti muddikaphalāni. <hi rend="bold">Sāluke</hi>ti kande. <hi rend="bold">Sattannaṃ dhaññānaṃ phalarasa</hi>nti taṇḍuladhovanodakaṃ. ‘‘Pakkaḍākarasa’’nti iminā apakkaḍākarasaṃ vaṭṭatīti dīpeti. <hi rend="bold">Hī</hi>ti saccaṃ, vitthāro vā. <hi rend="bold">Raso</hi>ti pakkaraso. Paṭiggahetvā ṭhapitasabbiādīhi pakkānaṃ yāvajīvikānaṃ pattānaṃ rasoti yojanā. Pakkaṃ yāvajīvikapattarasanti sambandho. <hi rend="bold">Yāvakālikapattānampī</hi>ti <hi rend="bold">pi</hi>saddo pageva <pb ed="M" n="0.0358" /> yāvajīvikapattānanti dasseti. <hi rend="bold">Yaṃ pāna</hi>nti yaṃ madhukapuppharasapānaṃ. <hi rend="bold">So</hi>ti madhukapuppharaso. <hi rend="bold">Tenā</hi>ti madhukapupphena. Yato kālato paṭṭhāya majjaṃ na karonti, tatoti yojanā. <hi rend="bold">Ucchuraso</hi> nikasaṭo pacchābhattaṃ vaṭṭati sattāhakālikattā. <hi rend="bold">Ime cattāro rasā</hi>ti phalapattapupphaucchurasasaṅkhātā ime cattāro rasā. <hi rend="bold">Aggihuttamukhā</hi>ti yaññā aggihutamukhā, aggihutaseṭṭhāti attho.</p>

<p rend="subhead">183. Rojamallādivatthukathā</p>

<p rend="bodytext" n="301"><hi rend="paranum">301</hi><hi rend="dot">.</hi><hi rend="bold">Saṅkaramakaṃsū</hi>ti ettha saṅkarasaddassa yuddhatthādīsu pavattanato idha paṭiññātattheti dassento āha ‘‘katikamakaṃsū’’ti. <hi rend="bold">Katika</hi>nti paṭiññātasaṅkhātaṃ katikaṃ. <hi rend="bold">Uḷāraṃ kho</hi>ti ettha uḷārasaddo seṭṭhavācako. <hi rend="bold">Seṭṭha</hi>nti ca sundaramevāti āha ‘‘sundaraṃ kho te ida’’nti. <hi rend="bold">Te</hi>ti tuyhaṃ. <hi rend="bold">‘‘Bahukato’’</hi>ti padassa katabahumānoti atthaṃ dassento āha ‘‘pasādabahumānenā’’ti. ‘‘Piṭṭhamayaṃkhādanīya’’nti iminā <hi rend="bold">piṭṭhakhādanīya</hi>nti ettha mayasaddalopaṃ dasseti.</p>

<p rend="bodytext" n="303"><hi rend="paranum">303</hi><hi rend="dot">.</hi><hi rend="bold">Paṭibhāneyyakā</hi>ti ettha paṭibhāne niyuttā paṭibhāneyyakāti dassento āha ‘‘paṭibhānasampannā’’ti. ‘‘Niddosasippā’’ti iminā <hi rend="bold">pariyodātasippā</hi>ti ettha parisamantato odātaṃ sippaṃ etesanti pariyodātasippāti atthaṃ dasseti. Sippatthikehi siyati seviyatīti <hi rend="bold">sippaṃ,</hi> sippikānaṃ hitāya seti pavattatīti vā <hi rend="bold">sippaṃ,</hi> oṭṭhajo paṭhamakkharo. <hi rend="bold">Nāḷiyāvāpakenā</hi>ti padassa dvandabhāvaṃ dassento āha ‘‘nāḷiyā ceva āvāpakena cā’’ti. Iminā yakāro padasandhimattoti dasseti. ‘‘Nāḷiyā vā pasibbakenā’’tipi pāṭho, so apāṭhoyeva. Ko āvāpako nāmāti āha <hi rend="bold">‘‘āvāpako nāma yatthā’’</hi>tiādi. Tattha <hi rend="bold">yatthā</hi>ti yasmiṃ thavike. Iminā āharitvā yathāladdhaṃ vapanti pakkhipanti etthāti <hi rend="bold">āvāpako</hi>ti vacanatthaṃ dasseti. Vapa bījanikkhepeti dhātupāṭhesu (saddanītidhātumālāyaṃ 15 pakārantadhātu) vuttaṃ. Idha pana <pb ed="V" n="2.0024" /> pakkhipaneti daṭṭhabbo. Tena vuttaṃ ‘‘pakkhipantī’’ti. <hi rend="bold">Pariharitumevā</hi>ti pariggahetvā <pb ed="M" n="0.0359" /> haritumeva. <hi rend="bold">Vetana</hi>nti bhatiṃ. <hi rend="bold">Yo</hi>ti bhikkhu. <hi rend="bold">Taṃ vā</hi>ti pariharitakhurabhaṇḍaṃ vā. <hi rend="bold">Aññaṃ vā</hi>ti aññassa santakaṃ vā.</p>

<p rend="bodytext" n="304"><hi rend="paranum">304</hi><hi rend="dot">.</hi><hi rend="bold">Ida</hi>nti dasamabhāgadānaṃ. <hi rend="bold">Dasa koṭṭhāse</hi>ti dasa paṭivīse.</p>

<p rend="subhead">185. Catumahāpadesakathā</p>

<p rend="bodytext" n="305"><hi rend="paranum">305</hi><hi rend="dot">.</hi><hi rend="bold">Idaṃ na kappatītiādī</hi>ti ‘‘idaṃ na kappatī’’tiādayo ime cattāro mahāpadeseti yojanā. Apassayaṃ katvā disiyanti etthāti <hi rend="bold">apadesā</hi> okāsā, apassayaṃ katvā disiyanti etehīti vā <hi rend="bold">apadesā</hi> kāraṇā, ‘‘mahantā apadesā <hi rend="bold">mahāpadesā. Tañcā</hi>ti mahāpadesasaṅkhātaṃ tañca suttaṃ, gahetvāti yojanā. <hi rend="bold">Parimaddantā</hi>ti punappunaṃ maddantā, upaparikkhantāti attho. <hi rend="bold">Ida</hi>nti kāraṇaṃ. <hi rend="bold">Ta</hi>nti navamahāphalaaparaṇṇaṃ. <hi rend="bold">Tānī</hi>ti khuddakaphalapānāni. <hi rend="bold">Hī</hi>ti saccaṃ.</p>

<p rend="bodytext"><hi rend="bold">Tesa</hi>nti channaṃ cīvarānaṃ. <hi rend="bold">Tatthā</hi>ti chasu anulomacīvaresu. ‘‘Pāṇakehi sañjātavattha’’nti iminā koseyyavatthabhāvaṃ dasseti. <hi rend="bold">Dve paṭā</hi>ti cīnapaṭasomārapaṭā. Dukūlaṃ sāṇassa anulomanti yojanā.</p>

<p rend="bodytext"><hi rend="bold">Tesaṃyevā</hi>ti dvinnaṃ pattānameva. <hi rend="bold">Tesaṃyevā</hi>ti tiṇṇaṃ tumbānameva. <hi rend="bold">Tesaṃyevā</hi>ti dvinnaṃ kāyabandhanānameva. <hi rend="bold">Setacchatta</hi>nti setehi vatthehi kataṃ chattaṃ. <hi rend="bold">Tesaṃyevā</hi>ti tiṇṇaṃ chattānameva.</p>

<p rend="bodytext"><hi rend="bold">Sambhinnarasa</hi>nti saṃsaggarasaṃ. Ettha bhijjitthāti <hi rend="bold">bhinno</hi>ti vacanatthena bhididhātu dvidhākaraṇasaṅkhāto bhedattho hoti, dhātvatthabādhakena saṃtyūpasaggena bhididhātuyā bhedatthaṃ bādhetvā saṃsaggatthavācako hotīti daṭṭhabbaṃ. <hi rend="bold">Challimpī</hi>ti tacampi. <hi rend="bold">Sakalenevā</hi>ti challiyā eva. Pāyāsena asaṃsaṭṭhaṃ yaṃ sabbīti yojanā. <hi rend="bold">Tānī</hi>ti takkolajātiphalādīni. <hi rend="bold">Yaṭṭhimadhukādīsupī</hi>ti madhulaṭṭhikādīsupi. ‘‘Laṭṭhimadhukādīsupī’’ti vā pāṭho, so apāṭhoyeva. <hi rend="bold">Yaṃ ya</hi>nti vatthu. <hi rend="bold">Yathā</hi>ti yenākārena, dhoviyamāne tacchiyamāneti sambandho.</p>

<p rend="bodytext">Sambhinnarasanti <pb ed="M" n="0.0360" /> vatvā tamevatthaṃ dassetuṃ vuttaṃ ‘‘saṃsaṭṭha’’nti. <hi rend="bold">Sabhāva</hi>nti yāvakālaṃ kappiyasabhāvaṃ <pb ed="V" n="2.0025" />. <hi rend="bold">Tasmā</hi>ti yasmā upaneti, tasmā. <hi rend="bold">Tenā</hi>ti sattāhakālikena. <hi rend="bold">Tadahupaṭiggahita</hi>nti tadaheva paṭiggahitaṃ. Dvīhapaṭiggahitena sattāhakālikenāti sambandho.</p>

<p rend="bodytext"><hi rend="bold">Etthā</hi>ti kālikasaṃsagge. <hi rend="bold">Āpattiyo veditabbā</hi>ti yathākkamaṃ āpattiyo veditabbā. <hi rend="bold">Sabbatthā</hi>ti sabbasmiṃ bhesajjakkhandhake.</p>

<p rend="centre">Iti bhesajjakkhandhakavaṇṇanāya yojanā samattā.</p>

<p rend="title">7. Kathinakkhandhakaṃ</p>

<p rend="subhead">187. Kathinānujānanakathā</p>

<p rend="bodytext" n="306"><hi rend="paranum">306</hi><hi rend="dot">.</hi> Kathinakkhandhake <hi rend="bold">pāveyyakā</hi>ti ettha pāvāraṭṭhe nivasantīti pāveyyakāti vacanatthaṃ dassento āha ‘‘pāvāraṭṭhavāsino’’ti. <hi rend="bold">Tatthā</hi>ti pāvānāmake raṭṭhe. Eko pitā etesanti <hi rend="bold">ekapitukā</hi>. Te ca te bhātaro ceti <hi rend="bold">ekapitukabhātaro,</hi> tesaṃ. <hi rend="bold">Eta</hi>nti ‘‘pāveyyakā’’ti etaṃ nāmaṃ. <hi rend="bold">Tesū</hi>ti pāveyyakesu. ‘‘Dhutaṅgasamādānavasenā’’ti visesanassa byavacchedabhāvaṃ dassetuṃ vuttaṃ ‘‘na araññavāsamattenā’’ti. Visesanañhi duvidhaṃ byavacchedaṃ, tappākaṭikaraṇañcāti. <hi rend="bold">Tesa</hi>nti pāveyyakānaṃ. Piṇḍapātikādibhāvepīti sambandho. <hi rend="bold">Pi</hi>saddo āraññakaṃ apekkhati. <hi rend="bold">Eta</hi>nti ‘‘sabbe āraññakā’’tiādi etaṃ vacanaṃ. <hi rend="bold">Ime panā</hi>ti pāveyyakā pana. <hi rend="bold">Udakasaṃgahe</hi>ti ettha udakena saṃgahetabbanti dassento āha ‘‘udakena saṃgahite’’ti. ‘‘Thale ca ninne cā’’ti iminā ‘‘udakasaṃgahe’’ti padassa sarūpaṃ dasseti.</p>

<p rend="bodytext"><hi rend="bold">Udakacikkhallo</hi>ti udakena loḷito cikkhallo udakacikkhallo. <hi rend="bold">Okapuṇṇehī</hi>ti ettha okasaddo udakavevacanoti āha ‘‘udakapuṇṇehī’’ti. Udakañhi ucayati samavāyabhāvena pavattatīti <hi rend="bold">oka</hi>nti <pb ed="M" n="0.0361" /> vuccati. <hi rend="bold">Tesa</hi>nti pāveyyakānaṃ. <hi rend="bold">Ghanānī</hi>ti nirantarāni. <hi rend="bold">Tesū</hi>ti cīvaresu. <hi rend="bold">Tenā</hi>ti cīvarānaṃ ghanattā, udakassa ca na paggharaṇattā. Bhagavatā ‘‘avivadamānā phāsukaṃ vassaṃ vasitthā’’ti pucchiyamānāpi te bhikkhū yathāpucchitaṃ avatvā kasmā phāsukapadaṃ apanetvā <pb ed="V" n="2.0026" /> ‘‘avivadamānā vassaṃ vasimhā’’ti avocunti āha ‘‘avivadamānā vassaṃ vasimhāti etthā’’tiādi. <hi rend="bold">Ukkaṇṭhitatāya cā</hi>ti ettha <hi rend="bold">ca</hi>saddo ‘‘phāsutāya abhāvenā’’ti etthāpi yojetabbo. Senāsanaphāsutāya abhāvena ca bhagavato dassanālābhena ukkaṇṭhitatāya cāti hi attho. <hi rend="bold">Anamataggiyakatha</hi>nti saṃyuttanikāye anamataggiyasuttantakathaṃ (saṃ. ni. 2.135). Sabbeva te pāveyyakā bhikkhūti yojanā. <hi rend="bold">Ta</hi>nti anamataggiyakathaṃ. <hi rend="bold">Tato</hi>ti dhammakathanato, paranti sambandho. Bhagavā āmantesīti sambandho. <hi rend="bold">Ekaṃ cīvara</hi>nti saṅghāṭiṃ. <hi rend="bold">Santaruttarenā</hi>ti saha antarenāti santaraṃ, santarañca taṃ uttarañceti santaruttaraṃ, tena. <hi rend="bold">Assu</hi>ti bhaveyyuṃ. Abhavissaṃsūti hi attho. Sattamīvibhattikālātipattivibhattīnaṃ samānatthabhāvo saddasatthesu vuttoyeva. <hi rend="bold">Ca</hi>saddo upanyāsattho. Esa kathinatthāro nāmāti yojanā. Anujānitukāmo hutvāti sambandho.</p>

<p rend="bodytext"><hi rend="bold">Tatthā</hi>ti ‘‘anujānāmi bhikkhave’’tiādipāṭhe. <hi rend="bold">Vo</hi>kārassa nipātamatte sati kathamattho bhavissatīti āha ‘‘atthatakathinānanti attho’’ti. Atthatakathinānaṃ bhikkhūnanti sambandho. Laddhaguṇaṃ dassento āha ‘‘evañhī’’tiādi. <hi rend="bold">Hi</hi>saddo laddhaguṇajotako. <hi rend="bold">Parato</hi>ti paramhi. ‘‘So tumhāka’’nti vā ‘‘so vo’’ti vā avatvā ‘‘so nesaṃ bhavissatī’’ti vuttattā <hi rend="bold">vo</hi>-kāro nipātamattoti adhippāyo. ‘‘Voti sāmivacanameveta’’nti iminā <hi rend="bold">vo</hi> tumhākanti atthaṃ dasseti. Evaṃ sati ‘‘parato so nesa’’nti ettha kathamattho bhavissatīti āha ‘‘so nesanti ettha panā’’tiādi. Ye tumhe atthatakathinā, tesaṃ tumhākanti yojanā. <hi rend="bold">Kathina</hi>saddo thiratthavācako anipphannapāṭipadiko <pb ed="M" n="0.0362" />. Anāmantacārādikānaṃ pañcānisaṃsānaṃ antokaraṇasamatthabhāve thiranti attho.</p>

<p rend="bodytext"><hi rend="bold">Tatthā</hi>ti anāmantacārādīsu pañcānisaṃsesu. <hi rend="bold">Anāmantacāro</hi>ti ettha caraṇaṃ cāro, anāmantetvā cāro anāmantacāroti dassento āha ‘‘anāmantetvā caraṇa’’nti. ‘‘Asamādāya caraṇa’’nti iminā <hi rend="bold">asamādānacāro</hi>ti ettha pubbapade tvāpaccayassa anādesaṃ katvā asamādānacāroti vuttanti dasseti. <hi rend="bold">Yāvatatthacīvara</hi>nti ettha ākāralopena sandhīti āha ‘‘yāvatā cīvarena attho’’ti. ‘‘Yāvadatthacīvara’’ntipi pāṭho, evaṃ sati dakāro padasandhimatto. Yāvasaddo paricchedatthavācako, na abhivijhatthavācako. Atthasaddena samāso hoti. <hi rend="bold">Yo ca tattha cīvaruppādo</hi>ti ettha tatthasaddassa visayaṃ dassento āha ‘‘kathinatthārasīmāya’’nti. <hi rend="bold">Tatruppādenā</hi>ti tatra kathinatthārasīmāyaṃ uppādena mūlena. ‘‘Cīvaraṃ uppajjatī’’ti <pb ed="V" n="2.0027" /> iminā <hi rend="bold">cīvaruppādo</hi>ti ettha cīvarameva uppādo cīvaruppādoti visesanaparapadattaṃ dasseti.</p>

<p rend="bodytext"><hi rend="bold">Ke</hi>ti kittakā. Idaṃ ‘‘gaṇavasenā’’ti vacanaṃ sandhāya vuttaṃ. Atha vā <hi rend="bold">ke</hi>ti kinnāma vutthavassā. Idaṃ ‘‘vutthavassavasenā’’ti vacanaṃ sandhāya vuttaṃ. Satasahassampi janā labhantīti yojanā. <hi rend="bold">Pi</hi>saddena tato adhikampi labhantīti dasseti. <hi rend="bold">Chinnavassā vā</hi>ti purimikāya upagantvā chinnavassā vā. <hi rend="bold">Aññasmiṃ vihāre</hi>ti kathinatthāravihārato aparasmiṃ vihāre. Sabbe chinnavassādikā bhikkhū purimikāya vassūpagatānaṃ bhikkhūnaṃ gaṇapūrakā hontīti yojanā. <hi rend="bold">Itaresaṃyevā</hi>ti purimikāya vassaṃ upagantvā paṭhamapavāraṇāya pavāritānameva. <hi rend="bold">Paripuṇṇavasso</hi>ti paripuṇṇo vīsativasso, acchinnavasso vā. <hi rend="bold">So</hi>ti sāmaṇero. <hi rend="bold">Iti etthāpī</hi>ti evaṃ etesu tīsu vāresupi.</p>

<p rend="bodytext">Kena dinnaṃ kathinacīvaraṃ vaṭṭatīti yojanā. Yena kenaci dinnaṃ cīvaraṃ vaṭṭatīti sambandho. <hi rend="bold">Ta</hi>nti vattaṃ. <hi rend="bold">Ajānanto</hi>ti ajānanahetu. Hetvatthe <pb ed="M" n="0.0363" /> hi antapaccayo. <hi rend="bold">Tassā</hi>ti kathinadāyakassa. <hi rend="bold">Eva</hi>nti iminā vakkhamānanayena. Aññatarapahonakaṃ vatthanti sambandho. <hi rend="bold">Tassā</hi>ti kathinacīvarassa. Ettakā nāma sūciyo vaṭṭatīti sambandho. Iti ācikkhitabbanti yojanā.</p>

<p rend="bodytext">Kathinatthārakenāpi vattaṃ jānitabbanti sambandho. <hi rend="bold">Pi</hi>saddo kathinadāyakaṃ apekkhati. Vattaṃ vitthārento āha ‘‘tantavāyagehato hī’’tiādi. <hi rend="bold">Ābhatasantānenevā</hi>ti ābhatasantatiyā eva. <hi rend="bold">Khalimakkhitasāṭako</hi>ti ahatasāṭako. So hi khalena takkena kañjikena makkhitasāṭakattā ‘‘khalimakkhitasāṭako’’ti vuccati. <hi rend="bold">Kathinatthārasāṭaka</hi>nti kathinatthāratthāya dinnaṃ sāṭakaṃ. <hi rend="bold">Tadahevā</hi>ti tasmiṃ dinnaahani eva. <hi rend="bold">Tasmi</hi>nti paṭhamaṃ dinne kathinatthārasāṭake. <hi rend="bold">Aññāni cā</hi>ti kathinasāṭakato aññāni ca. Casaddena na kathinasāṭakameva āharati, aññāni cāti dasseti. <hi rend="bold">Yo</hi>ti kathinadāyako. <hi rend="bold">Itaro</hi>ti paṭhamaṃ kathinadāyako. <hi rend="bold">Yathā tathā ovaditvā</hi>ti tava santakato etassa santakaṃ saṅghassa bahupakāraṃ, saṅghassa bahupakārattaṃ tayāpi icchitabbaṃ, evamicchantassa bahupuññanti yena tenākārena ovaditvā.</p>

<p rend="bodytext">Kena bhikkhunāti sambandho. Yassa saṅgho kathinacīvaraṃ deti, tena bhikkhunā attharitabbanti yojanā. Kassa bhikkhussāti sambandho. Yo jiṇṇacīvaro hoti, tassa dātabbanti <pb ed="V" n="2.0028" /> yojanā. Mahatī parisā etassāti <hi rend="bold">mahāpariso</hi> thero. ‘‘Navakataro sakkoti, tassa dātabba’’nti vacanassa anekantabhāvaṃ dassento āha ‘‘api cā’’tiādi. <hi rend="bold">Api cā</hi>ti ekantena. <hi rend="bold">Tadatthāyā</hi>ti tassa jiṇṇacīvarassa atthāya. <hi rend="bold">Assā</hi>ti bhikkhussa. <hi rend="bold">Pelavo</hi>ti viraḷo. <hi rend="bold">Tenāpī</hi>ti kathinatthārakenāpi. <hi rend="bold">Ta</hi>nti vidhiṃ. <hi rend="bold">Dānakammavācā</hi>ti dānakāraṇakammavācā.</p>

<p rend="bodytext">Evaṃ dinne pana kathine niṭṭhāpetabbānīti yojanā. <hi rend="bold">Ekenāpī</hi>ti <hi rend="bold">pi</hi>saddena pageva bahūhi panāti dasseti. <hi rend="bold">Buddhappasattha</hi>nti buddhehi pasatthaṃ. Atīte kappasatasahassamatthaketi yojanā. <hi rend="bold">Tassā</hi>ti padumuttarassa <pb ed="M" n="0.0364" />. Kathinaṃ gaṇhi kirāti yojanā. <hi rend="bold">Ta</hi>nti kathinaṃ, satthā akāsīti sambandho.</p>

<p rend="bodytext">Katapariyositaṃ kathinaṃ kiṃ kātabbanti āha ‘‘katapariyositaṃ panā’’tiādi. Kathinaṃ gahetvā attharitabbanti sambandho. ‘‘Tena kathinatthārakena bhikkhunā’’ti padaṃ ‘‘vacanīyo’’ti pade suddhakattā, ‘‘anumodāpetabba’’nti pade kāritakattā. Kiṃ vacanīyoti āha ‘‘atthataṃ…pe… anumodathā’’ti. ‘‘Tehi anumodakehi bhikkhuhī’’ti padaṃ ‘‘vacanīyo’’ti pade avuttakattā, ‘‘anumodāpetabba’’nti pade kāritakammaṃ avuttakammaṃ, vā. ‘‘Kathina’’nti dhātukammaṃ vā vuttakammaṃ vā upanetabbaṃ. Kiṃ vacanīyoti āha ‘‘atthataṃ…pe… anumodāmā’’ti. <hi rend="bold">Itarehi cā</hi>ti anumodakehi ca. <hi rend="bold">Sabbesa</hi>nti atthārakaanumodakānaṃ. <hi rend="bold">Hī</hi>ti saccaṃ. <hi rend="bold">Eta</hi>nti sabbesaṃ atthatabhāvaṃ, ‘‘dvinnaṃ…pe… anumodakassa cā’’ti vacanaṃ vā.</p>

<p rend="bodytext">Evaṃ kathine atthate sati panāti yojanā. <hi rend="bold">Yenā</hi>ti bhikkhunā. <hi rend="bold">Avicāretvāvā</hi>ti ‘‘kathinatthārakassa demā’’ti vā ‘‘saṅghassa demā’’ti vā avicāretvā eva. <hi rend="bold">Sesacīvarānipī</hi>ti kathinatthāracīvarato sesacīvarānipi. Saṅghena dātabbānīti sambandho. ‘‘Apaloketvā’’ti iminā kammavācāya kiccābhāvaṃ dasseti. <hi rend="bold">Vassāvāsikaṭṭhitikāyā</hi>ti vassāvāsakāle pavattāya ṭhitikāya. <hi rend="bold">Garubhaṇḍa</hi>nti mañcabibbohanādigarubhaṇḍaṃ. <hi rend="bold">Ekasīmāyā</hi>ti ekāya upacārasīmāya.</p>

<p rend="bodytext" n="308"><hi rend="paranum">308</hi><hi rend="dot">.</hi><hi rend="bold">Yathā cā</hi>ti ettha <hi rend="bold">yathā</hi>saddo yaṃsaddattho. Yena vidhināti hi attho. <hi rend="bold">Mahābhūmika</hi>nti mahāvisayaṃ. Catuvīsatiākāravantatāya mahāvitthārikanti vuttaṃ hoti. <hi rend="bold">Tato</hi>ti anatthatalakkhaṇato. <hi rend="bold">Parivārepī</hi>ti <hi rend="bold">pi</hi>saddo na idha evāti dasseti.</p>

<p rend="bodytext"><hi rend="bold">Tatthā</hi>ti catuvīsatiyā ākāresu. <hi rend="bold">Ullikhitamattenā</hi>ti ettha pamāṇassa uggahaṇatthaṃ nakhādīhi <pb ed="V" n="2.0029" /> likhanaṃ ullikhitaṃ, ullikhitaṃ mattaṃ pamāṇaṃ ullikhitamattanti dassento āha ‘‘dīghato ca puthulato <pb ed="M" n="0.0365" /> ca pamāṇagahaṇamattenā’’ti. Tamevatthaṃ vitthārento āha ‘‘pamāṇaṃ hī’’tiādi. Dassento hutvā ullikhatīti yojanā. <hi rend="bold">Pañcaka</hi>nti pañcapamāṇaṃ, pañcasamūhaṃ vā khaṇḍaṃ. <hi rend="bold">Vā</hi>saddena aññānipi terasakādīni saṅgaṇhāti. <hi rend="bold">Moghasuttakāropanamattenā</hi>ti moghasuttassa cīvarassūpari āropanamattena. <hi rend="bold">Dīghasibbitamattenā</hi>ti dīghato sibbitamattena. <hi rend="bold">Muddiyapaṭṭabandhanamattenā</hi>ti muddiyapaṭṭassa bandhanamattena. <hi rend="bold">Dve cimilikāyo</hi>ti dve pilotikāyo. <hi rend="bold">Paṭhamacimilikā</hi>ti kathinacimilikato aññā attano pakaticimilikā ghaṭetvā ṭhapitā hotīti yojanā. ‘‘Taṃ paṭhamacimilika’’nti pāṭhasesaṃ ajjhāharitvā kathinasāṭakassa kucchicimilikaṃ katvāti iminā sambandhitabbaṃ. <hi rend="bold">Pakaticīvarassā</hi>ti attano pakaticīvarassa. <hi rend="bold">Pakatipaṭṭabandhacīvara</hi>nti pakatipaṭṭena bandhacīvaraṃ. <hi rend="bold">Piṭṭhianuvātāropanamattenā</hi>ti dīghato anuvātassa cīvarassūpari āropanamattena. Dīghānuvātañhi pārupanakāle piṭṭhiyaṃ ṭhitattā piṭṭhianuvātanti vuccati. <hi rend="bold">Kucchianuvātāropanamattenā</hi>ti puthulato anuvātassa cīvarassūpari āropanamattena. Puthulānuvātañhi pārupanakāle kucchiyaṃ ṭhitattā kucchianuvātanti vuccati. <hi rend="bold">Āgantukapaṭṭāropanamattenā</hi>ti āgantukapaṭṭassa cīvarassūpari āropanamattena. <hi rend="bold">Vā</hi>ti athavā.</p>

<p rend="bodytext"><hi rend="bold">Sāruppa</hi>nti samaṇānucchavikaṃ. <hi rend="bold">Parikathāyā</hi>ti pariyāyena uppāditāya kathāya. <hi rend="bold">Atiukkaṭṭhaṃ vaṭṭatī</hi>ti atiukkaṭṭhaṃ eva vaṭṭati. <hi rend="bold">Otiṇṇasadisamevā</hi>ti otiṇṇena vatthena sadisameva kathinacīvaranti sambandho. <hi rend="bold">Tatthā</hi>ti duvidhesu sannidhīsu. <hi rend="bold">Tadahevā</hi>ti tasmiṃ dinnaahani eva.</p>

<p rend="bodytext"><hi rend="bold">Rattinissaggiyenā</hi>ti rattiatikkantaṃ hutvā nissaggiyena. <hi rend="bold">Aññenā</hi>ti ticīvarato aññena. <hi rend="bold">Samaṇḍalikata</hi>nti saha mahāmaṇḍalaaḍḍhamaṇḍalena kataṃ.</p>

<p rend="bodytext" n="309"><hi rend="paranum">309</hi><hi rend="dot">.</hi> Evaṃ catuvīsatiākāraṃ anatthatalakkhaṇaṃ dassetvā idāni sattarasākāraṃ atthatalakkhaṇaṃ dassento āha ‘‘ahatenā’’tiādi <pb ed="M" n="0.0366" />. Tattha paribhogaṃ na hanittha na gacchitthāti <hi rend="bold">ahataṃ,</hi> paribhogena na hanitabbaṃ na hiṃsitabbanti vā <hi rend="bold">ahata</hi>nti dassento āha ‘‘aparibhuttenā’’ti. ‘‘Ahatasadisenā’’ti iminā <hi rend="bold">ahatakappenā</hi>ti ettha <hi rend="bold">kappa</hi>saddo sadisatthoti dasseti. <hi rend="bold">Pāpaṇikenā</hi>ti ettha pasārito āpaṇo pāpaṇo, tasmiṃ patitaṃ pāpaṇikanti dassento āha ‘‘āpaṇadvāre patita’’nti. ‘‘Pilotika’’nti iminā ṇikapaccayassa sarūpaṃ dasseti. <hi rend="bold">Vuttavipallāsenevā</hi>ti vuttehi ‘‘nimittakatenā’’tiādīhi vipallāsena eva. <hi rend="bold">Tatthā</hi>ti parivāre <pb ed="V" n="2.0030" />. <hi rend="bold">Hī</hi>ti saccaṃ, yasmā vā. <hi rend="bold">Idhā</hi>ti kathinakkhandhake. Avuccamānena tena vacanena parihāyatīti sambandho.</p>

<p rend="bodytext" n="310"><hi rend="paranum">310</hi><hi rend="dot">.</hi><hi rend="bold">Tatthā</hi>ti ‘‘kathañca bhikkhave ubbhataṃ hoti kathina’’ntiādipāṭhe. Janettiyo mātaroti yojanā. Iminā dhammena putte mānetīti <hi rend="bold">mātā,</hi> dhammena puttehi māniyatīti vā <hi rend="bold">mātā,</hi> sā viya hontīti <hi rend="bold">mātikā</hi>ti dasseti. <hi rend="bold">Kathinubbhāra</hi>nti ca <hi rend="bold">kathinuddhāra</hi>nti ca atthato sadisaṃ. <hi rend="bold">Etā</hi>ti etā padajātiyo. <hi rend="bold">Tāsū</hi>ti aṭṭhasu mātikāsu. <hi rend="bold">Assā</hi>ti kathinubbhārassa.</p>

<p rend="subhead">188. Ādāyasattakakathā</p>

<p rend="bodytext" n="311"><hi rend="paranum">311</hi><hi rend="dot">.</hi><hi rend="bold">Na paccessa</hi>nti ettha patītyūpasaggassa punatthaṃ, idhātuyā ca gatyatthaṃ dassento āha ‘‘na puna āgamissa’’nti. Evaṃ pakkamato chijjatīti sambandho.</p>

<p rend="bodytext"><hi rend="bold">Etañcā</hi>ti pakkamanantikaṃ, kathinuddhārañca. <hi rend="bold">Tāha</hi>nti te ahaṃ. <hi rend="bold">Te</hi>ti tuyhaṃ.</p>

<p rend="bodytext"><hi rend="bold">Añña</hi>nti attano vihārato aññaṃ. <hi rend="bold">Evaṃ hotī</hi>ti eso parivitakko hoti. <hi rend="bold">So</hi>ti āvāsapalibodho. Ādiccabandhunā vuttoti yojanā.</p>

<p rend="bodytext">Dve palibodhā ekato chijjantīti sambandho. <hi rend="bold">Apubbaṃ acarima</hi>nti ekapahāreneva. So palibodhūpacchedo kasmā vitthārato na vuttoti āha ‘‘so panā’’tiādi. <hi rend="bold">So panā</hi>ti palibodhūpacchedo <pb ed="M" n="0.0367" /> pana. Na vuttoti sambandho. <hi rend="bold">Etthā</hi>ti imasmiṃ kathinubbhāre. Kasmā ayaṃ kathinuddhāro <hi rend="bold">‘‘nāsanantiko’’</hi>ti vuttoti āha ‘‘yasmā’’tiādi. <hi rend="bold">Tassā</hi>ti bhikkhuno.</p>

<p rend="bodytext">Āsāvacchedike chijjatīti sambandho. <hi rend="bold">Ayaṃ panā</hi>ti āsāvacchediko kathinuddhāro pana. Anekapabhedo hotīti sambandho. <hi rend="bold">Tassā</hi>ti bhikkhussa. <hi rend="bold">Vutto</hi>ti ayaṃ āsāvacchediko kathinuddhāro vuttoti yojanā. <hi rend="bold">Ettha panā</hi>ti imasmiṃ pana ṭhāne. <hi rend="bold">Tatthā</hi>ti sīmātikkantike.</p>

<p rend="bodytext" n="312-325"><hi rend="paranum">312-325</hi><hi rend="dot">.</hi><hi rend="bold">Eva</hi>ntiādi nigamanaṃ. <hi rend="bold">Sattake</hi>ti aṭṭhasu mātikāsu āsāvacchedato sese sattapamāṇe, sattasamūhe vā. <hi rend="bold">Teyevā</hi>ti sattake eva. <hi rend="bold">Tato</hi>ti vārato. <hi rend="bold">Ye ye</hi>ti kathinuddhārā. <hi rend="bold">Itarehī</hi>ti āsāvacchedato aññehi. Ye palibodhā vuttāti sambandho. Āvāso cajīyati anenāti <pb ed="V" n="2.0031" /><hi rend="bold">catta</hi>nti vacanatthaṃ dassento āha ‘‘yena cittenā’’tiādi. <hi rend="bold">Ta</hi>nti cittaṃ. ‘‘Eseva nayo’’ti iminā āvāso vamīyati anenāti <hi rend="bold">vantaṃ</hi>. Āvāsato muccati anenāti <hi rend="bold">mutta</hi>nti vacanatthaṃ atidisati. <hi rend="bold">Sabbatthā</hi>ti sabbasmiṃ kathinakkhandhake.</p>

<p rend="centre">Iti kathinakkhandhakavaṇṇanāya yojanā samattā.</p>

<p rend="title">8. Cīvarakkhandhakaṃ</p>

<p rend="subhead">202. Jīvakavatthukathā</p>

<p rend="bodytext" n="326"><hi rend="paranum">326</hi><hi rend="dot">.</hi> Cīvarakkhandhake padakkhiṇasaddassa apasabyatthaṃ paṭikkhipanto āha ‘‘chekā kusalā’’ti. <hi rend="bold">Abhisaṭā</hi>ti ettha saradhātuyā gaticintāsu idha gatyattheti dassento āha ‘‘abhigatā’’ti. <hi rend="bold">Abhigatā</hi>ti abhimukhaṃ gantabbā. Nanu pāḷiyaṃ <hi rend="bold">‘‘atthikānaṃ atthikānaṃ manussāna’’</hi>nti vuttaṃ, kasmā pana ‘‘atthikehi atthikehi manussehī’’ti vuttanti āha ‘‘karaṇatthe panā’’tiādi. Iminā chaṭṭhīkattā nāma <pb ed="M" n="0.0368" /> tatiyākattunā samānoyevāti dasseti. Nigame vasatīti <hi rend="bold">negamo</hi>ti vutte kuṭumbiyagaṇo negamo nāmāti āha ‘‘kuṭumbiyagaṇo’’ti.</p>

<p rend="bodytext" n="327"><hi rend="paranum">327</hi><hi rend="dot">.</hi> Nagare nivasantīti <hi rend="bold">nāgarā</hi>. Datvā, vuṭṭhāpesunti sambandho. <hi rend="bold">Ārāmuyyānavāhanādī</hi>ti ettha <hi rend="bold">ādi</hi>saddena aññāni upabhogaparibhogāni saṅgaṇhāti. <hi rend="bold">Gaṇikaṭṭhāne</hi>ti gaṇikāya ṭhāne. <hi rend="bold">Gaṇikā</hi>ti ca nagarasobhinī. Sā hi atthikena janagaṇena abhigantabbāti <hi rend="bold">gaṇikā</hi>ti vuccati. <hi rend="bold">Paṭisatena cā</hi>ti ettha <hi rend="bold">ca</hi>saddo avadhāraṇattho. Rattiṃ gamanassa paṭinidhisaṅkhātena satena evāti hi attho. <hi rend="bold">Gilāna</hi>nti ettha bhāvapaccayena vināpi bhāvattho ñātabboti āha ‘‘gilānabhāva’’nti. ‘‘Jānāpeyya’’nti iminā <hi rend="bold">paṭivedeyya</hi>nti ettha vidadhātuyā ñāṇatthaṃ dasseti. <hi rend="bold">Kattarasuppe</hi>ti ettha <hi rend="bold">kattara</hi>saddo jiṇṇapariyāyoti āha ‘‘jiṇṇasuppe’’ti. Supanti sunakhādayo etthāti <hi rend="bold">suppaṃ,</hi> kattaraṃ suppaṃ kattarasuppaṃ.</p>

<p rend="bodytext" n="328"><hi rend="paranum">328</hi><hi rend="dot">.</hi><hi rend="bold">Ta</hi>nti jīvakaṃ. Aññe rājadārakā vadanti kirāti sambandho. Natthi mātā etassāti <pb ed="V" n="2.0032" /><hi rend="bold">nimmātiko. Yathā cā</hi>tiādīsu yathā pesanti, tathāti yojanā. <hi rend="bold">Ca</hi>saddo sampiṇḍanattho. Na kevalaṃ vadantiyeva, atha kho na koci kiñci pesetīti hi attho. <hi rend="bold">Aññesa</hi>nti jīvakato aññesaṃ. <hi rend="bold">Tassā</hi>ti jīvakassa. <hi rend="bold">Itī</hi>ti evaṃ. <hi rend="bold">So</hi>ti jīvako. <hi rend="bold">Taṃ sabba</hi>nti ‘‘nimmātiko nippitiko’’ti vadanañca paṇṇākārassa apesanañcāti taṃ sabbaṃ.</p>

<p rend="bodytext"><hi rend="bold">Yaṃnūnā</hi>ti sādhu vata. Ahaṃ vajjasippaṃ sikkheyyaṃ sādhu vatāti yojanā. <hi rend="bold">Tassā</hi>ti jīvakassa. <hi rend="bold">Etadahosī</hi>ti etaṃ ahosi, parivitakko ahūti attho. <hi rend="bold">Parūpaghātapaṭisaṃyuttānī</hi>ti paraṃ upagantvā, upa bhusena vā hananena paṭisaṃyuttāni. <hi rend="bold">Mettāpubbabhāga</hi>nti sippassa pubbabhāge pavattā mettā etassāti mettāpubbabhāgaṃ. Iti ahosīti yojanā. Purimacintāya anekantabhāvato ekantabhāvaṃ dassento āha ‘‘api cā’’tiādi. <hi rend="bold">Api cā</hi>ti ekantena. <hi rend="bold">Aya</hi>nti jīvako. <hi rend="bold">Ito</hi>ti bhaddakappato. <hi rend="bold">Aya</hi>nti upāsako <pb ed="M" n="0.0369" />. <hi rend="bold">Catuparisantare</hi>ti catuparisamajjhe. <hi rend="bold">Patthataguṇa</hi>nti pattharitaguṇaṃ. <hi rend="bold">Ṭhānantara</hi>nti ṭhānabhedaṃ, <hi rend="bold">ahampī</hi>ti na ayaṃ upāsakoyeva, ahampīti attho. <hi rend="bold">Bhagavā</hi>ti ālapanapadametaṃ. <hi rend="bold">Patthana</hi>nti icchitavaraṃ. <hi rend="bold">Codiyamānopī</hi>ti uyyojiyamānopi. <hi rend="bold">Pi</hi>saddena purimacintanamapekkhati. <hi rend="bold">Esā</hi>ti eso jīvako.</p>

<p rend="bodytext" n="329"><hi rend="paranum">329</hi><hi rend="dot">.</hi><hi rend="bold">Disāpāmokkho</hi>ti padassa disāsu pāmokkho disāpāmokkhoti vacanatthaṃ dassento āha ‘‘sabbadisāsū’’tiādi. <hi rend="bold">Tasmiñca samaye</hi>ti jīvakassa tasmiṃ cintanasamaye ca, āgamaṃsūti sambandho. <hi rend="bold">Te</hi>ti vāṇije, pucchīti sambandho. <hi rend="bold">Kuto</hi>ti nagarato. <hi rend="bold">Takkasīlato</hi>ti takkasīlanagarato. <hi rend="bold">Tatthā</hi>ti takkasīle. <hi rend="bold">Āmā</hi>ti sampaṭicchanatthe nipāto, āma atthīti hi attho. <hi rend="bold">Te</hi>ti vāṇijā. <hi rend="bold">Tathā</hi>ti yathā jīvako āha, tathā akaṃsūti attho. <hi rend="bold">So</hi>ti jīvako. <hi rend="bold">Pitara</hi>nti abhayarājakumāraṃ. <hi rend="bold">Tehī</hi>ti vāṇijehi.</p>

<p rend="bodytext"><hi rend="bold">Ta</hi>nti jīvakaṃ, pucchīti sambandho. <hi rend="bold">So</hi>ti jīvako. Kasmā tāta tvaṃ idhāgato asi panāti pucchīti yojanā. <hi rend="bold">Tato</hi>ti pucchato. <hi rend="bold">So</hi>ti jīvako. Sikkhituṃ āgato amhīti yojanā. <hi rend="bold">Bahuñca gaṇhātī</hi>tiādīsu so kiñci kammaṃ akatvā sippasseva sikkhitattā bahuñca gaṇhātīti āha ‘‘yathā’’tiādi. Tattha yathā sikkhantiyeva, evaṃ tathā so na sikkhatīti yojanā. <hi rend="bold">So panā</hi>ti jīvako pana, karoti sikkhatīti sambandho. <hi rend="bold">Ekaṃ kāla</hi>nti ekasmiṃ kāle. Evaṃ sante kasmā so bahuñca gaṇhātīti āha ‘‘evaṃ santepī’’tiādi. <hi rend="bold">Medhāvitāyā</hi>ti khippaṃ gahaṇadhāraṇapaññatāya, bahuñca sippanti sambandho. Assa jīvakassa gahitañca sippaṃ na sammussatīti yojanā.</p>

<p rend="bodytext">Yattakaṃ <pb ed="V" n="2.0033" /> sippaṃ ācariyo jānāti, tattakaṃ ayaṃ jīvako jānātīti yojanā. <hi rend="bold">Ya</hi>nti sippaṃ. <hi rend="bold">Aya</hi>nti jīvako, bhavissatīti sambandho. <hi rend="bold">Na</hi>nti jīvakaṃ. <hi rend="bold">Yathā</hi>ti yenākārena. <hi rend="bold">Kammavipāka</hi>nti kammavipākajaṃ rogaṃ. ‘‘Na’’nti padaṃ ‘‘sikkhāpesī’’ti pade kāritakammaṃ, ‘‘bhesajjayojana’’nti <pb ed="M" n="0.0370" /> padaṃ dhātukammaṃ. <hi rend="bold">Bhesajjayojana</hi>nti bhesajjena rogassa yojanaṃ. <hi rend="bold">So panā</hi>ti jīvako pana. <hi rend="bold">Iminā</hi>ti jīvakena na uggahitaṃ, uggahitanti sambandho. <hi rend="bold">Ekena dvārenā</hi>ti catūsu dvāresu ekena dvārena. <hi rend="bold">Āhiṇḍanto</hi>ti vicaranto. <hi rend="bold">Parittaṃ pātheyya</hi>nti ettha parittasaddassa ārakkhanatthepi pavattanato idha appatthe pavattatīti dassento āha ‘‘appamattaka’’nti. Kasmā appamattakaṃ pātheyyaṃ adāsīti yojanā. <hi rend="bold">Tassā</hi>ti disāpāmokkhassa. <hi rend="bold">Aya</hi>nti jīvako, labhissatīti sambandho. <hi rend="bold">Tato</hi>ti labhanato. <hi rend="bold">Khīṇe pātheyye</hi>ti pātheyye khīṇe satīti yojanā.</p>

<p rend="subhead">203. Seṭṭhibhariyādivatthukathā</p>

<p rend="bodytext" n="330"><hi rend="paranum">330</hi><hi rend="dot">.</hi><hi rend="bold">Yā nāmā</hi>ti yā nāma gharaṇī. <hi rend="bold">Kimpi māya</hi>nti ettha ekāralopasandhīti āha ‘‘kimpi me aya’’nti. Iminā yakārādesasandhiṃ nivatteti, ‘‘myāya’’ntipi pāṭho, evaṃ sati ādesasandhiyeva, na lopasandhi. Ayaṃ gharaṇī me kiñci deyyadhammaṃ kimpi dassatīti yojanā. <hi rend="bold">Tassa cā</hi>ti sabbissa ca, <hi rend="bold">katassā</hi>tipi pāṭho. <hi rend="bold">Rogūpasamassa cā</hi>ti mama rogassa upasamassa ca, imehi padehi <hi rend="bold">saṃyamassā</hi>ti padassa atthaṃ dasseti. ‘‘Upakāra’’nti iminā <hi rend="bold">upajānāmī</hi>ti ettha upasaddassa atthaṃ dasseti. <hi rend="bold">Adhippāyo</hi>ti gharaṇiyā āsayo.</p>

<p rend="bodytext" n="331"><hi rend="paranum">331</hi><hi rend="dot">.</hi> ‘‘Sabbālaṅkāraṃ tuyhaṃ hotū’’ti idaṃ vacanaṃ rājā sabhāvato āha, udāhu kiñci cintetvāti āha ‘‘rājā’’tiādi. Tattha <hi rend="bold">ima</hi>nti alaṅkāraṃ. <hi rend="bold">Pamāṇayutte</hi>ti kāraṇānurūpe. <hi rend="bold">Na</hi>nti jīvakaṃ. <hi rend="bold">Nāṭakānampī</hi>ti pañcasatikānaṃ nāṭakānampi. <hi rend="bold">Sopī</hi>ti jīvakopi. <hi rend="bold">Tesa</hi>nti abhayakumāranāṭakānaṃ. <hi rend="bold">Me</hi>ti mayhaṃ, na patirūpanti sambandho. <hi rend="bold">Ayyikāna</hi>nti mātāmahīnaṃ. Katassa me upakāranti yojanā. Iminā adhikāro ca upakāro ca atthato sadisanti dasseti. Rājā pasanno datvā āhāti sambandho.</p>

<p rend="subhead">205. Rājagahaseṭṭhivatthukathā</p>

<p rend="bodytext" n="332"><hi rend="paranum">332</hi><hi rend="dot">.</hi><hi rend="bold">Iriyāpathasamparivattanenā</hi>ti <pb ed="M" n="0.0371" /> iriyāpathassa punappunaṃ parivattanena. Tīhi sattāhehi niccalassa <pb ed="V" n="2.0034" /> nipannassa assa seṭṭhissa matthaluṅganti yojanā. Appeva nipajjeyyāti yojanā. <hi rend="bold">Na</hi>nti seṭṭhiṃ. <hi rend="bold">Tenevā</hi>ti teneva kāraṇena. Sīsaṃ chādetīti <hi rend="bold">sīsacchavī</hi>ti vutte sīsapaṭicchādanacammanti āha ‘‘sīsacamma’’nti. <hi rend="bold">Tassā</hi>ti seṭṭhissa. <hi rend="bold">Tīhi sattāhenā</hi>ti ettha pubbapadena pacchimapadaṃ guṇitvā gahetabbanti āha ‘‘tīhi passehi ekenekena sattāhenā’’ti.</p>

<p rend="bodytext" n="333"><hi rend="paranum">333</hi><hi rend="dot">.</hi><hi rend="bold">Janaṃ nīharāpetvā</hi>ti janaṃ apakkamāpetvā.</p>

<p rend="subhead">207. Pajjotarājavatthukathā</p>

<p rend="bodytext" n="334"><hi rend="paranum">334</hi><hi rend="dot">.</hi><hi rend="bold">Vicchikassa jāto</hi>ti vicchikassa kāraṇā jāto, vicchikaṃ paṭicca jātoti attho. Sabbi ca bhesajjaṃ vicchikānaṃ paṭikūlaṃ hotīti yojanā. <hi rend="bold">Paññāsayojanikā</hi>ti ettha ṇikapaccayassa gantuṃ samatthatthe pavattabhāvaṃ dassento āha ‘‘gantuṃ samattho hotī’’ti. <hi rend="bold">Assa rañño</hi>ti candapajjotanāmakassa assa rañño. <hi rend="bold">Hatthinīyevā</hi>ti bhaddavatikā nāma hatthinīyeva. <hi rend="bold">Vīsayojanasata</hi>nti vīsādhikaṃ yojanasataṃ.</p>

<p rend="bodytext">Bhuñjituṃ nisinnassa ekassa kulaputtassa dvāreti yojanā. <hi rend="bold">Tassā</hi>ti kulaputtassa, ārocesīti sambandho. <hi rend="bold">So</hi>ti kulaputto, ‘‘āharā’’ti āṇāpesīti sambandho. <hi rend="bold">Itaro</hi>ti puriso. <hi rend="bold">Ta</hi>nti pattaṃ. <hi rend="bold">Yattha yatthā</hi>ti yasmiṃ yasmiṃ bhave. Tattha tattha vāhanasampanno homīti yojanā. <hi rend="bold">So</hi>ti puriso. Pajjoto nāma ayaṃ rājā jātoti yojanā.</p>

<p rend="bodytext"><hi rend="bold">Sabbiṃ pāyetvā</hi>ti idaṃ upalakkhaṇamattanti dassento āha ‘‘sabbiñca pāyetvā’’tiādi. Sabbiñca pāyetvā, paricārakānaṃ āhārācāre vidhiñca ācikkhitvāti attho. <hi rend="bold">Olumpetvā</hi>ti lupidhātu <pb ed="M" n="0.0372" /> odahanatthoti āha ‘‘odahitvā’’ti. <hi rend="bold">Virecesī</hi>ti uddhañca adho ca virecesi.</p>

<p rend="subhead">208. Siveyyakadussayugakathā</p>

<p rend="bodytext" n="335"><hi rend="paranum">335</hi><hi rend="dot">.</hi><hi rend="bold">Sivathika</hi>nti sivā jambukā kuṇapakhādanatthāya āgantvā tiṭṭhanti etthāti <hi rend="bold">sivaṭṭhaṃ,</hi> tadeva <hi rend="bold">sivathikaṃ,</hi> iminā sivathikāyaṃ uppannaṃ siveyyakaṃ thikasaddassa lopaṃ katvāti dasseti. <hi rend="bold">Tatthā</hi>ti uttarakurūsu. <hi rend="bold">Ta</hi>nti mataṃ. <hi rend="bold">Hatthisoṇḍakasakuṇā</hi>ti hatthiliṅgavihaṅgamā. Te hi hatthino soṇḍo viya soṇḍo etesu atthīti <hi rend="bold">hatthīsoṇḍakā,</hi> te ca te sakuṇā ceti hatthisoṇḍakasakuṇāti <pb ed="V" n="2.0035" /> vuccanti. <hi rend="bold">Rañño āharantī</hi>ti rañño atthāya, santikaṃ vā āharanti. <hi rend="bold">Ida</hi>nti siveyyakaṃ dussayugaṃ. Siviraṭṭhe vāyitaṃ <hi rend="bold">siveyyaka</hi>nti ca dassento āha ‘‘athavā’’tiādi. <hi rend="bold">Tenā</hi>ti kāraṇena. ‘‘Siveyyakanti…pe… vadantī’’ti porāṇā āhūti yojanā.</p>

<p rend="subhead">209. Samattiṃsavirecanakathā</p>

<p rend="bodytext" n="336"><hi rend="paranum">336</hi><hi rend="dot">.</hi><hi rend="bold">Kiṃpanā</hi>ti ettha kiṃsaddo aniyamattho. Lūkho kiṃ, na lūkho kinti hi attho. ‘‘Sinehapānaṃ pana temetī’’ti ca ‘‘karotī’’ti ca sambandho. <hi rend="bold">Sabbatthā</hi>ti sakalakāye. <hi rend="bold">Sirā</hi>ti kaṇḍarā. <hi rend="bold">Aya</hi>nti jīvako. <hi rend="bold">Oḷārikadosaharaṇattha</hi>nti oḷārikassa dosassa apanayanatthaṃ. <hi rend="bold">Pakatatte</hi>ti pakatisaṅkhāte sabhāve satīti sambandho. Bhagavā bhanteti yojanā. <hi rend="bold">Kuto</hi>ti kassa santikā. Vaṭṭati nu khoti cintesīti yojanā. <hi rend="bold">Tato</hi>ti cintanato. <hi rend="bold">Soṇo</hi>ti koḷivīsasoṇo, bhuñjatīti sambandho. <hi rend="bold">Tato</hi>ti soṇassa santikā. <hi rend="bold">Tassā</hi>ti soṇassa. <hi rend="bold">So</hi>ti soṇo. <hi rend="bold">Therassā</hi>ti moggallānattherassa. Idaṃ ‘‘patta’’ntipade sāmī, ‘‘adāsī’’ti pade sampadānaṃ. Aññaṃ piṇḍapātanti sambandho.</p>

<p rend="bodytext">Rājāpi kho bhuñjitukāmo ahosīti sambandho. Yañca sujātā adāsi, yañca parinibbānakāle cundo kammāraputto, bhājanagatesu <pb ed="M" n="0.0373" /> dvīsuyeva tesu piṇḍapātesu devatā ojaṃ pakkhipantīti yojanā. <hi rend="bold">Aññesū</hi>ti dvīhi piṇḍapātehi aññesu. <hi rend="bold">Iccha</hi>nti ruciṃ. <hi rend="bold">So</hi>ti bimbisāro rājā. <hi rend="bold">Tavevā</hi>ti tuyhameva. <hi rend="bold">Ta</hi>nti bhagavato vacanaṃ. Rājā akāsīti sambandho. <hi rend="bold">Te</hi>ti asītikulaputtasahassā. <hi rend="bold">Etadatthamevā</hi>ti soṇassa arahatte patiṭṭhāpanatthameva, na rañño anuggahatthanti adhippāyo.</p>

<p rend="subhead">210. Varayācanakathā</p>

<p rend="bodytext" n="337"><hi rend="paranum">337</hi><hi rend="dot">.</hi> Kataṃ bhattakiccaṃ yenāti <hi rend="bold">katabhattakicco,</hi> tasmiṃ satīti sambandho. <hi rend="bold">Vuttanayenevā</hi>ti rāhulavatthumhi (mahāva. aṭṭha. 105) vuttanayeneva. <hi rend="bold">Idaṃ vattha</hi>nti idaṃ siveyyakaṃ vatthaṃ, uppannanti sambandho. ‘‘Tāvā’’ti ajjhāharitabbo. <hi rend="bold">Etthantare</hi>ti etasmiṃ vatthuppannakālamajjhe. Koci bhikkhūti sambandho. <hi rend="bold">Tenā</hi>ti paṃsukūlikahetunā. <hi rend="bold">Aya</hi>nti jīvako. <hi rend="bold">Gahapaticīvara</hi>nti ettha gahapatīnaṃ cīvaranti atthaṃ paṭikkhipanto āha ‘‘gahapatīhi dinnaṃ cīvara’’nti <pb ed="V" n="2.0036" />. <hi rend="bold">Vatthadānānisaṃsapaṭisaṃyuttāyā</hi>ti ‘‘vatthado hoti vaṇṇado’’tiādikāya (saṃ. ni. 1.42) vatthadānassa ānisaṃsena paṭisaṃyuttāya. Vicchāvasena vutto ‘‘itarītarenā’’ti sabbanāmasaddo aniyamatthoti āha ‘‘appagghenapi mahagghenapi yena kenacī’’ti. <hi rend="bold">Pāvāro</hi>ti uttarāsaṅgo. So hi pārupanatthāya variyati icchiyatīti pāvāroti vuccati. ‘‘Kappāsādibhedo’’ti iminā tassa sarūpaṃ dasseti. <hi rend="bold">Pakatikojavamevā</hi>ti pakatiyā bhikkhūnaṃ sāruppaṃ kojavameva. Soḷasanāṭakitthīnaṃ ṭhatvā naccayogyattā mahatī piṭṭhi etassāti <hi rend="bold">mahāpiṭṭhiyaṃ,</hi> tameva kojavaṃ <hi rend="bold">mahāpiṭṭhiyakojavaṃ</hi>. Tassa kira lomāni caturaṅgulādhikāni honti.</p>

<p rend="subhead">211. Kambalānujānanādikathā</p>

<p rend="bodytext" n="338"><hi rend="paranum">338</hi><hi rend="dot">.</hi><hi rend="bold">Kāsīna</hi>nti kāsīnaṃ janapadānaṃ, kāsiraṭṭhe nivāsīnaṃ janānaṃ vā. <hi rend="bold">Pasenadissā</hi>ti paccuṭṭhaṃ, paṭipakkhaṃ vā senaṃ jinātīti <hi rend="bold">pasenadi</hi> jakārassa dakāraṃ katvā. <hi rend="bold">Esā</hi>ti eso kāsirājā. ‘‘Sahassa’’nti <pb ed="M" n="0.0374" /> iminā <hi rend="bold">kāsi</hi>saddassa saṅketasaṅkhyaṃ dasseti. <hi rend="bold">Taṃagghanako</hi>ti tena kāsinā agghanako. Kasmā aḍḍhakāsīti (therīgā. aṭṭha. 25) vuttoti āha ‘‘ayaṃ panā’’tiādi. <hi rend="bold">Aya</hi>nti kambalo. <hi rend="bold">Panā</hi>ti kāraṇatthajotako. Yasmāti hi attho.</p>

<p rend="bodytext" n="339"><hi rend="paranum">339</hi><hi rend="dot">.</hi> Bhañjitabbaṃ khomādīni pañca suttāni missitvā avamadditabbanti <hi rend="bold">bhaṅga</hi>nti dassento āha ‘‘bhaṅgaṃ nāmā’’tiādi. <hi rend="bold">Vākamayamevā</hi>ti bhaṅganāmakena vākena nibbattameva.</p>

<p rend="bodytext" n="340"><hi rend="paranum">340</hi><hi rend="dot">.</hi><hi rend="bold">Te</hi>ti bhikkhū, sallakkhiṃsu kirāti sambandho. <hi rend="bold">Etassā</hi>ti padassa, atthanti sambandho. <hi rend="bold">Na acchiṃsū</hi>ti na āsiṃsu, na vasiṃsūti attho. <hi rend="bold">Nākāmā</hi>ti ettha kamudhātu icchattho yakāralopoti āha ‘‘na anicchāyā’’ti. <hi rend="bold">Dātabbo</hi>ti bhāgo dātabbo. <hi rend="bold">Upacāre</hi>ti susānassa samīpe. ‘‘Akāmā bhāgaṃ dātu’’nti vacanassa anekantabhāvaṃ dassetuṃ vuttaṃ ‘‘yadi panā’’tiādi. <hi rend="bold">Idhā</hi>ti imaṃ susānaṃ. ‘‘Sampattā gaṇhantū’’ti dentīti yojanā. <hi rend="bold">Yenā</hi>ti bhikkhunā. <hi rend="bold">Sadisā okkamiṃsū</hi>ti ettha sadisasaddo samapariyāyoti āha ‘‘samaṃ okkamiṃsū’’ti. <hi rend="bold">Sama</hi>nti bhāvanapuṃsako. Samānadisāyāti vā dassento āha ‘‘ekadisāya vā’’ti. Ettha pana yakāralopo daṭṭhabbo. <hi rend="bold">Bahimevā</hi>ti susānato bahi eva. <hi rend="bold">Katika</hi>nti katena pavattaṃ saṅgaraṃ.</p>

<p rend="subhead">213. Cīvarapaṭiggāhakasammutikathā</p>

<p rend="bodytext" n="342"><hi rend="paranum">342</hi><hi rend="dot">.</hi> ‘‘Yo <pb ed="V" n="2.0037" /> na chandāgatiṃ gacchatī’’tiādīsu evaṃ vinicchayo veditabboti yojanā. Ñātakādīnaṃ cīvaranti sambandho. <hi rend="bold">Ekaccasmi</hi>nti jane. <hi rend="bold">Vā</hi>saddo vikappattho. Etesu tīsu aññatarena kāraṇena chandāgatiṃ gacchati nāmāti hi attho. Āgatassāpi cīvaranti sambandho <hi rend="bold">pi</hi>saddo garahattho. Pageva pacchā āgatassāti hi attho. <hi rend="bold">Avamañña</hi>nti uññātaṃ. <hi rend="bold">Vo</hi>ti tumhākaṃ. Natthi kinti yojanā. Muṭṭhā <pb ed="M" n="0.0375" /> sati etassāti <hi rend="bold">muṭṭhassati</hi>. Āgatānampi cīvaranti sambandho. <hi rend="bold">Pi</hi>saddo sambhāvanattho. Pageva paṭhamaṃ āgatānanti hi attho. Etaṃ cīvarapaṭiggāhakaṭṭhānaṃ nāmāti yojanā. <hi rend="bold">Santasanto vā</hi>ti khedakhedo vā. <hi rend="bold">Idañcidañcā</hi>ti idañca idañca cīvaraṃ. <hi rend="bold">Tasmā</hi>ti yasmā ca gacchati, yasmā ca jānāti, tasmā. <hi rend="bold">Yo</hi>ti bhikkhu. Sakkotīti sambandho. Evarūpo bhikkhu sammanitabboti yojanā.</p>

<p rend="bodytext"><hi rend="bold">Apalokanenapī</hi>ti ‘‘itthannāmaṃ bhikkhuṃ cīvarapaṭiggāhakaṃ kātuṃ saṅghaṃ apalokemī’’ti apalokanenapi, sammanitunti sambandho. <hi rend="bold">Yattha panā</hi>ti yasmiṃ pana dhuravihāre.</p>

<p rend="bodytext">‘‘Gahitaṭṭhāneyevā’’ti iminā <hi rend="bold">tatthevā</hi>ti ettha tasaddassa visayaṃ dasseti. ‘‘Chaḍḍetvā’’ti iminā <hi rend="bold">ujjhitvā</hi>ti ettha udhadhātuyā vissajjanatthaṃ dasseti. <hi rend="bold">Cīvarapaṭiggāhaka</hi>nti padassa cīvaraṃ paṭiggaṇhātīti cīvarapaṭiggāhakoti vacanatthaṃ dassento āha ‘‘yo’’tiādi. Tattha yo paṭiggaṇhāti, so cīvarapaṭiggāhako nāmāti yojanā. ‘‘Cīvarapaṭisāmaka’’nti iminā cīvaraṃ gahitaṭṭhānato nīharitvā bhaṇḍāgāre dahati ṭhapetīti <hi rend="bold">cīvaranidahako</hi>ti atthaṃ dasseti. Yo na chandātiṃ gacchatītiādīsu <hi rend="bold">ettha</hi> etesu ca ito parañcāti yojanā.</p>

<p rend="subhead">214. Bhaṇḍāgārasammutiādikathā</p>

<p rend="bodytext" n="343"><hi rend="paranum">343</hi><hi rend="dot">.</hi> Yo vihāro vā yo aḍḍhayogo vā hoti, so vihārādiko sammanitabboti yojanā. ‘‘Ārāmikasāmaṇerādīhī’’ti padaṃ vivittatthe apādānaṃ, karaṇampi yujjati. Paccantasenāsanaṃ pana na sammanitabbaṃ corādiupaddavattā. <hi rend="bold">Vihāramajjheyevā</hi>ti bhaṇḍāgāravihāramajjheyeva.</p>

<p rend="bodytext"><hi rend="bold">Yassā</hi>ti bhaṇḍāgārassa. Idaṃ padaṃ ‘‘chadanādīsū’’ti pade sāmī, ‘‘natthī’’ti pade sampadānaṃ <pb ed="V" n="2.0038" />. <hi rend="bold">Yassa panā</hi>ti bhaṇḍāgārassa pana. <hi rend="bold">Yattha katthacī</hi>ti <pb ed="M" n="0.0376" /> yasmiṃ kasmiṃci ṭhāne. <hi rend="bold">Yenā</hi>ti patitahetunā. Mūsitvā khādatīti <hi rend="bold">mūsiko</hi>. Ādisaddena godhāmaṅgusādayo saṅgaṇhāti. Upa bhusaṃ, upaguhitvā vā cinantīti <hi rend="bold">upacikā. Ta</hi>nti ovassanādiṃ. <hi rend="bold">Hī</hi>ti saccaṃ, yasmā vā. <hi rend="bold">Eva</hi>ntiādi nigamanaṃ.</p>

<p rend="bodytext"><hi rend="bold">Cīvarapaṭiggāhakādīhī</hi>ti ādisaddena cīvaranidahakabhaṇḍāgārike saṅgaṇhāti. <hi rend="bold">Tatthā</hi>ti tesu. Cīvarapaṭiggāhakena na gaṇhitabbanti sambandho. <hi rend="bold">Tāvā</hi>ti cīvaranidahakabhaṇḍāgārikānaṃ, tehi vā paṭhamaṃ. <hi rend="bold">Yaṃ ya</hi>nti cīvaraṃ. <hi rend="bold">Tathevā</hi>ti yathā visuṃ visuṃ katvā gaṇhati, tatheva. <hi rend="bold">Cīvaranidahakenāpī</hi>ti pisaddo na kevalaṃ paṭiggāhakeneva, atha kho nidahakenapīti sampiṇḍeti. <hi rend="bold">Tathevā</hi>ti yathā nidahako ācikkhati, tatheva. <hi rend="bold">Tato</hi>ti tehi cīvarehi, vibhattaapādānaṃ, tesu cīvaresu vā niddhāraṇaṃ. <hi rend="bold">Tadevā</hi>ti saṅghena vuttacīvarameva.</p>

<p rend="bodytext"><hi rend="bold">Itī</hi>tiādi nigamanaṃ. Bhagavatā anuññātoti sambandho. <hi rend="bold">Bhaṇḍāgāra</hi>nti bhaṇḍassa ṭhapanokāsaṃ agāraṃ. <hi rend="bold">Bhaṇḍāgāriko</hi>ti bhaṇḍāgāre niyutto. <hi rend="bold">Bāhullikatāyā</hi>ti paccayabāhullena niyuttabhāvatthaṃ. Evaṃ sante kimatthāya anuññātoti āha ‘‘api cā’’tiādi. Anuggahāya anuññātoti sambandho. <hi rend="bold">Hī</hi>ti vitthāro. Neva jāneyyunti yojanā. Dve dve vā cīvareti sambandho. <hi rend="bold">Saṅgahaṃ kātu</hi>nti saṅghena saṅgahaṃ kātuṃ.</p>

<p rend="bodytext"><hi rend="bold">Na vuṭṭhāpetabbo</hi>ti ettha atthuddhāravasena aññepi avuṭṭhāpanīye dassento āha ‘‘aññepī’’tiādi. <hi rend="bold">Hī</hi>ti vitthāro. <hi rend="bold">Tatthā</hi>ti catūsu. Saṅgho pana detīti sambandho. <hi rend="bold">Upakāratāya cā</hi>ti saṅghassa upakāratāya ca. Ettha ca purimesu tīsu ekoyeva hetu, pacchime pana dve hetavoti daṭṭhabbaṃ.</p>

<p rend="bodytext"><hi rend="bold">Sammukhībhūtenā</hi>ti aññamaññassa mukhe saṃvijjamāno, sannipatito vā <hi rend="bold">sammukho,</hi> sammukho hutvā bhūto <hi rend="bold">sammukhībhūto</hi>. Bhūsaddayogattā akārassīkāro hoti, antoupacārasīmāyaṃ ṭhito saṅgho <pb ed="M" n="0.0377" />. Tamatthaṃ dassento āha ‘‘antoupacārasīmāyaṃ ṭhitenā’’ti. <hi rend="bold">Kolāhala</hi>nti bahujanehi sannipatitvā ekato kataṃ abyattasaddaṃ. Tadākāraṃ dassento āha ‘‘amhāka’’ntiādi. ‘‘Cīvarabhājakesū’’tiādinā agatigamanākāraṃ dasseti, taṃ suviññeyyameva. <hi rend="bold">Tulābhūto</hi>ti tulāya sadiso hutvā bhūto, tulāya sadisabhāvaṃ patto vā. <hi rend="bold">Majjhatto</hi>ti majjhe ṭhito attā sabhāvo etassāti majjhatto.</p>

<p rend="bodytext"><hi rend="bold">Ida</hi>nti <pb ed="V" n="2.0039" /> cīvaraṃ. <hi rend="bold">Ghana</hi>nti nirantaraṃ. <hi rend="bold">Tanuka</hi>nti viraḷaṃ. Ettha ‘‘uccinitvā’’ti iminā vatthassa pamāṇena uccinanaṃ dasseti. ‘‘Tulayitvā’’ti iminā agghena tulanaṃ dasseti. <hi rend="bold">Vaṇṇāvaṇṇaṃ katvā</hi>ti vaṇṇañca avaṇṇañca khuddakañca pamāṇaṃ, mahantañca pamāṇaṃ katvāti attho. Ekaccāni cīvarāni appagghāni honti, ekaccāni mahagghānīti vuttaṃ hoti. <hi rend="bold">Dasadasaagghanaka</hi>nti dasahi dasahi kahāpaṇehi agghanakaṃ. <hi rend="bold">Ya</hi>nti cīvaraṃ, <hi rend="bold">bandhitvā</hi>ti navagghanakaṃ ekagghanakena, aṭṭhagghanakañca dviagghanakena bandhitvāti attho. <hi rend="bold">Same paṭivīse</hi>ti samapamāṇe paṭivīse ṭhapetvā, iminā ‘‘vaṇṇāvaṇṇa’’nti ettha <hi rend="bold">vaṇṇa</hi>saddo pamāṇatthoti dīpeti. <hi rend="bold">Dasa dasa bhikkhū</hi>ti idaṃ upalakkhaṇavasena vuttaṃ aññenākārenāpi gaṇetuṃ sakkuṇeyyattā. <hi rend="bold">Bhaṇḍika</hi>nti cīvarabhaṇḍena niyuttaṃ puṭaṃ. <hi rend="bold">Kuso</hi>ti salākadaṇḍo.</p>

<p rend="bodytext"><hi rend="bold">Attissarā</hi>ti attanāva attānaṃ issarā. Aññesaṃ vattapaṭipattinti sambandho. <hi rend="bold">Upaḍḍhabhāgo</hi>ti bhikkhūnaṃ laddhabhāgato upaḍḍho bhāgo. <hi rend="bold">Ye panā</hi>ti sāmaṇerā pana. <hi rend="bold">Samabhāgo</hi>ti bhikkhūnaṃ bhāgena samo bhāgo. <hi rend="bold">Idañcā</hi>ti ‘‘upaḍḍhapaṭivīsa’’nti vacanañca, kathitanti sambandho. <hi rend="bold">Samakamevā</hi>ti bhikkhusāmaṇerānaṃ samapamāṇameva. <hi rend="bold">Tatruppādavassāvāsika</hi>nti tasmiṃ vihāre uppādena mūlena uppāditaṃ vassāvāsikaṃ. <hi rend="bold">Phātikamma</hi>nti vaḍḍhanakammaṃ ‘‘yattakena vinayāgatena sammuñjanibandhanādinā hatthakammena vihārassa ūnatā na hoti, tattakaṃ katvāti attho. <hi rend="bold">Eta</hi>nti phātikammaṃ katvā gahaṇaṃ <pb ed="M" n="0.0378" />. <hi rend="bold">Hī</hi>ti saccaṃ. <hi rend="bold">Etthā</hi>ti tatruppādavassāvāsikagahaṇe. <hi rend="bold">Sabbesa</hi>nti akhilānaṃ bhikkhusāmaṇerānaṃ. <hi rend="bold">Bhaṇḍāgārikacīvarepī</hi>ti bhaṇḍāgāre ṭhapite akālacīvarepi. Pisaddena tatruppādavassāvāsikamapekkhati. Sāmaṇerā ukkuṭṭhiṃ karontīti sambandho. <hi rend="bold">Apaharitaka</hi>nti haritavirahitaṃ. <hi rend="bold">Raṅgachalli</hi>nti rajanacchaviṃ. <hi rend="bold">Eta</hi>nti ukkuṭṭhikaraṇato samabhāgadānaṃ, vuttanti sambandho. <hi rend="bold">Ye cā</hi>ti sāmaṇerā ca. <hi rend="bold">Virajjhitvā karontī</hi>ti kattabbakālesu akatvā yathicchitakkhaṇe karonti. <hi rend="bold">Te</hi>ti sāmaṇere. <hi rend="bold">Samapaṭivīso dātabbo</hi>ti ‘‘karissāmā’’ti paṭiññātamattena samo paṭivīso dātabbo.</p>

<p rend="bodytext">‘‘Sakaṃ bhāgaṃ dātu’’nti idaṃ vuttanti sambandho. Kiṃ sandhāya vuttanti āha ‘‘bhaṇḍāgārato…pe… sandhāyā’’ti. <hi rend="bold">Pahatāyā</hi>ti paharitabbāya, pahanitabbāya vā. <hi rend="bold">Tasmā</hi>ti yasmā sandhāya vuttaṃ, tasmā. <hi rend="bold">Anīhaṭesū</hi>ti bhaṇḍāgārato anīharitesu. <hi rend="bold">Imassa bhikkhuno</hi>ti uttaritukāmassa imassa bhikkhuno. <hi rend="bold">Tulāyā</hi>ti mānena.</p>

<p rend="bodytext"><hi rend="bold">Tesū</hi>ti sāṭakesu, eko sāṭakoti yojanā. Sabbesu pātitesūti sambandho. <hi rend="bold">Ettakenā</hi>ti <pb ed="V" n="2.0040" /> dvādasagghanakena. <hi rend="bold">Taṃ sutvā</hi>ti bhikkhūnaṃ taṃ vacanaṃ sutvā. <hi rend="bold">Sabbatthā</hi>ti sabbasmiṃ saṅghagaṇasantake. Anuppadānena khipiyati pakkhipiyatīti <hi rend="bold">anukkhepa</hi>nti dassento āha ‘‘anukkhepaṃ nāmā’’tiādi. Yattakaṃ agghanti sambandho. Tattakena agghena agghanaketi yojanā. <hi rend="bold">Vikallakā</hi>ti vikalassa bhāvo vikallaṃ, cīvarapuggalānaṃ apahonakabhāvo, tadeva vikallakā. ‘‘Tatthā’’ti pāṭhaseso, tesu dvīsu vikallakesūti attho. <hi rend="bold">Atthī</hi>ti saṃvijjanti, nipātoyaṃ. Chindantehi ca dātabbānīti sambandho. <hi rend="bold">Dātabbānī</hi>ti ca chinditabbāni. Dāsaddo hi avakhaṇḍanattho. <hi rend="bold">Dātu</hi>nti avakhaṇḍituṃ. <hi rend="bold">Eva</hi>ntiādi nigamanaṃ. <hi rend="bold">Etthā</hi>ti etesu vikallakesu. <hi rend="bold">Ta</hi>nti cīvaraṃ <pb ed="M" n="0.0379" />. <hi rend="bold">Athā</hi>ti tositato paraṃ. <hi rend="bold">Tatthā</hi>ti ekassa bhikkhuno koṭṭhāse. <hi rend="bold">Sāmaṇaka</hi>nti samaṇassa anurūpaṃ. <hi rend="bold">Yo</hi>ti bhikkhu. <hi rend="bold">Tenā</hi>ti parikkhārena. <hi rend="bold">Idampī</hi>ti aññaṃ sāmaṇakassa parikkhārassa ṭhapanampi. Pisaddena purimaṃ vatthachindanamapekkhati.</p>

<p rend="bodytext"><hi rend="bold">Vagga</hi>nti samūhaṃ. Aṭṭha vā nava vā bhikkhū hontīti yojanā. <hi rend="bold">Tesa</hi>nti aṭṭhannaṃ vā navannaṃ vā. <hi rend="bold">Eva</hi>ntiādi nigamanaṃ. Ayaṃ apahonakabhāvoti yojanā. Puna cīvarasseva vikallakabhāvaṃ dassento āha ‘‘athavā’’tiādi. Ettha purimanaye cīvarassa ca puggalassa ca vikallakaṃ hoti, pacchime cīvarassevāti ayametesaṃ viseso.</p>

<p rend="subhead">215. Cīvararajanakathā</p>

<p rend="bodytext" n="344"><hi rend="paranum">344</hi><hi rend="dot">.</hi><hi rend="bold">Gihiparibhuttaṃ panā</hi>ti gihinā paribhuttaṃ vatthaṃ pana, kiñci phalanti sambandho.</p>

<p rend="bodytext"><hi rend="bold">Sītudakā</hi>ti sītaṃ udakaṃ. Liṅgavipallāso hi ayaṃ. <hi rend="bold">Uttarāḷumpa</hi>nti ettha uttara uḷumpanti padacchedaṃ katvā akārato ukārassa lopaṃ katvā, pubbasarassa ca dīghaṃ katvā ‘‘uttarāḷumpa’’nti vuccati. <hi rend="bold">Uttarāḷū</hi>ti uttaraudakaṃ. <hi rend="bold">Uḷu</hi>saddo hi udakavācako, taṃ pāti rakkhatīti uttarāḷumpaṃ. Tassa sarūpaṃ dassento āha ‘‘vaṭṭādhāraka’’nti. <hi rend="bold">Rajana</hi>nti rajanachalliṃ. <hi rend="bold">Hī</hi>ti phalajotako. <hi rend="bold">Rajana</hi>nti rajanudakaṃ. <hi rend="bold">Hī</hi>ti vitthāro. <hi rend="bold">Thevo</hi>ti rajanabindu. <hi rend="bold">Na visaratī</hi>ti na paggharati. <hi rend="bold">Rajanāḷuṅka</hi>nti etthāpi purimanayeneva padasiddhi veditabbā. <hi rend="bold">Rajanauḷuṅka</hi>nti rajanasaṅkhātassa udakassa gahaṇatthāya kariyatīti rajanauḷuṅkaṃ. Daṇḍakena niyuttaṃ thālakaṃ <hi rend="bold">daṇḍakathālaka</hi>nti dassento āha ‘‘tameva sadaṇḍaka’’nti. <hi rend="bold">Rajanakuṇḍa</hi>nti rajanapakkhipanaṃ mahāghaṭaṃ. <hi rend="bold">Aññatrā</hi>ti aññaṃ ṭhānaṃ. <hi rend="bold">Patthinna</hi>saddo thaddhapariyāyoti āha ‘‘thaddha’’nti. <hi rend="bold">Dantakāsāvānī</hi>ti ettha dantasaddena tassa vaṇṇo gahetabbo, so etesamatthīti dantāni, dantāni ca <pb ed="V" n="2.0041" /> tāni kāsāvāni ceti dantakāsāvāni, tamatthaṃ dassento āha ‘‘dantavaṇṇānī’’ti. Dantavaṇṇāni kāsāvāni dhārentīti sambandho.</p>

<p rend="subhead">216. Chinnakacīvarānujānanakathā</p>

<p rend="bodytext" n="345"><hi rend="paranum">345</hi><hi rend="dot">.</hi><hi rend="bold">Dīghamariyādabaddha</hi>nti <pb ed="M" n="0.0380" /> dīghena mariyādena baddhaṃ. <hi rend="bold">Catukkasaṇṭhāna</hi>nti catunnaṃ maggānaṃ samodhānasaṇṭhānaṃ. <hi rend="bold">Ussahasi tva</hi>nti ettha upubbo sahadhātu samatthatthoti āha ‘‘sakkosi tva’’nti. Papubbo pana abhibhavanattho hoti ‘‘pasahatī’’tiādīsu. <hi rend="bold">Yo nāmā</hi>ti yo ānando ājānissati nāma, so ānando paṇḍitoti yojanā. ‘‘Kusī’’ti etaṃ nāmaṃ adhivacananti yojanā. <hi rend="bold">Anuvātādīna</hi>nti ādisaddena paribhaṇḍādīni saṅgaṇhāti. ‘‘Aḍḍhakusī’’ti etanti yojanā.</p>

<p rend="bodytext"><hi rend="bold">Gīveyyaka</hi>nti ettha gīvāyaṃ suttasaṃsibbitaṃ gīveyyakanti vacanatthaṃ dassento āha ‘‘gīvāveṭhanaṭṭhāne’’tiādi. ‘‘Āgantukapaṭṭa’’nti iminā eyyakapaccayassa sarūpaṃ dasseti. Eseva nayo <hi rend="bold">jaṅgheyyaka</hi>nti etthāpi. <hi rend="bold">Etaṃ nāma</hi>nti ‘‘gīveyyakaṃ, jaṅgheyyaka’’nti etaṃ nāmaṃ. <hi rend="bold">Itī</hi>ti evaṃ. <hi rend="bold">Eta</hi>nti ‘‘anuvivaṭṭa’’ntiādi etaṃ. ‘‘Anuvivaṭṭa’’nti etaṃ nāmanti yojanā. <hi rend="bold">Vivaṭṭassā</hi>ti majjhimakhaṇḍakassa. <hi rend="bold">Bāhanta</hi>nti ettha bāhāya upari ṭhapitā antā bāhantāti vacanatthaṃ dassento āha ‘‘bāhāyā’’tiādi. <hi rend="bold">Tesa</hi>nti ubhinnamantānaṃ. <hi rend="bold">Eta</hi>nti ‘‘bāhanta’’nti etaṃ.</p>

<p rend="subhead">217. Ticīvarānujānanakathā</p>

<p rend="bodytext" n="346"><hi rend="paranum">346</hi><hi rend="dot">.</hi> ‘‘Ukkhittabhaṇḍikabhāvaṃ āpādite’’ti iminā <hi rend="bold">ubbhaṇḍite</hi>ti ettha ukkhittaṃ bhaṇḍaṃ ubbhaṇḍaṃ, ubbhaṇḍabhāvaṃ itā āpāditāti ubbhaṇḍitāti vacanatthaṃ dasseti. Te ubbhaṇḍite bhikkhū addasāti yojanā. <hi rend="bold">Bhisisaṅkhepenā</hi>ti bhisiyaṃ pakkhepena, pavesenāti attho, bhisiākārenāti vuttaṃ hoti. <hi rend="bold">Tatthā</hi>ti dakkhiṇāgiriṃ. Gacchantā te bhikkhūti yojanā. ‘‘Aṭṭhapamāṇāsū’’ti iminā <hi rend="bold">antaraṭṭhakāsū</hi>ti ettha kapaccayo pamāṇatthe hotīti dasseti, kesuci potthakesu pamāṇasaddo na dissati, gaḷitoti daṭṭhabbo. Rattīsūti sambandho. <hi rend="bold">Bhagavanta</hi>nti ettha sampadānatthe upayogavacananti āha ‘‘bhagavato’’ti. <hi rend="bold">Sītālukā</hi>ti ettha sītaṃ pakati etesanti sītāluno <pb ed="M" n="0.0381" />, teyeva <hi rend="bold">sītālukā</hi>ti vacanatthaṃ dassento āha ‘‘sītapakatikā’’ti <pb ed="V" n="2.0042" />. Ye kulaputtā pakatiyāva sītena kilamanti, te sītālukā nāmāti yojanā. <hi rend="bold">Ekacciya</hi>nti ettha ekaccasaddo ekapariyāyoti āha ‘‘ekaṃ paṭṭa’’nti. Iminā ekoyeva ekaccoti katvā sakatthe accapaccayoti dasseti. ‘‘Paṭṭa’’nti iminā ekaccena niyuttaṃ ekacciyanti vacanatthaṃ katvā niyuttatthe pavattassa iyapaccayassa sarūpaṃ dasseti. <hi rend="bold">Itī</hi>ti evaṃ. Bhagavā anujānātīti sambandho. <hi rend="bold">Itare</hi>ti saṅghāṭito itare uttarāsaṅgaantaravāsake.</p>

<p rend="subhead">218. Atirekacīvarādikathā</p>

<p rend="bodytext" n="348"><hi rend="paranum">348</hi><hi rend="dot">.</hi><hi rend="bold">Acchupeyya</hi>nti ettha <hi rend="bold">acchi</hi> vuccati nettamaṇḍalaṃ, taṃ viyāti acchi chiddo, tasmiṃ upagantabbaṃ upanetabbanti acchupeyyaṃ. ‘‘Laggāpeyya’’nti iminā adhippāyatthaṃ dasseti. <hi rend="bold">Etthā</hi>ti paṃsukūle. <hi rend="bold">Sabbamida</hi>nti ‘‘diguṇaṃ saṅghāṭi’’ntiādikaṃ sabbaṃ idaṃ vacanaṃ. <hi rend="bold">Uddharitvā</hi>ti apanetvā. <hi rend="bold">Saṃsibbita</hi>nti aññamaññaṃ sambandhitvā sibbitaṃ.</p>

<p rend="bodytext" n="351"><hi rend="paranum">351</hi><hi rend="dot">.</hi><hi rend="bold">Sovaggika</hi>nti ettha sundarāni aggāni rūpādīni etthāti saggo, pubbapade ukārassa lopo, ukārassa uvādese ‘‘suvaggo’’ti sijjhati. Suvaggappattahetukaṃ sovaggikaṃ, dānaṃ, tamatthaṃ dassento āha ‘‘saggappattahetuka’’nti. ‘‘Apanetī’’ti iminā <hi rend="bold">nuda</hi>dhātuyā apanayanatthaṃ dasseti. <hi rend="bold">Anāmayā</hi>ti ettha āmayasaddo rogapariyāyoti āha ‘‘arogā’’ti. Natthi āmayo etissāti anāmayā.</p>

<p rend="bodytext" n="353"><hi rend="paranum">353</hi><hi rend="dot">.</hi><hi rend="bold">Jhānalābhino</hi>ti jhānalābhīnaṃ puthujjanānaṃ kāmacchandanīvaraṇassa vikkhambhanattā vuttaṃ.</p>

<p rend="bodytext" n="356"><hi rend="paranum">356</hi><hi rend="dot">.</hi> Samodhānavasena dassiyitthāti <hi rend="bold">sandiṭṭho</hi>. Samodhānavasena bhajiyitthāti <hi rend="bold">sambhatto</hi>. Abhimukhaṃ lapitthāti <hi rend="bold">ālapito. Imehī</hi>ti imehi dvīhi.</p>

<p rend="subhead">221. Pacchimavikappanupagacīvarādikathā</p>

<p rend="bodytext" n="359"><hi rend="paranum">359</hi><hi rend="dot">.</hi><hi rend="bold">Katapaṃsukūlo</hi>ti <pb ed="M" n="0.0382" /> kato paṃsukūlo. Iminā <hi rend="bold">‘‘paṃsukūlato’’</hi>ti padassa visesanaparapadattaṃ dasseti. <hi rend="bold">Aggaḷāropanenā</hi>ti aggaḷassa āropanena. ‘‘Suttenevā’’ti ettha evasaddena <pb ed="V" n="2.0043" /> pilotikaṃ nivatteti. <hi rend="bold">Añchitvā añchitvā</hi>ti ākaḍḍhitvā ākaḍḍhitvā. <hi rend="bold">Abhi</hi>dhātu hi ākaḍḍhanattho. ‘‘Saṅghāṭikoṇo dīgho’’ti iminā <hi rend="bold">vikaṇṇo</hi>ti ettha visamo kaṇṇo vikaṇṇoti katvā kaṇṇasaddassa koṇatthaṃ dasseti. <hi rend="bold">Tato</hi>ti gaḷanato. <hi rend="bold">Lujjantī</hi>ti valiṃ gaṇhanti. <hi rend="bold">Aṭṭhapadaka</hi>nti padassa aṭṭhapadena sibbitaṃ aṭṭhapadakanti vacanatthaṃ dassento āha ‘‘aṭṭhapadakacchinnena pattamukhaṃ sibbitu’’nti. Tattha <hi rend="bold">aṭṭhapadakacchinnena pattamukhaṃ sibbitu</hi>nti aṭṭhapadalikhanena tattha tattha gabbhaṃ dassetvā pattamukhaṃ sibbituṃ. ‘‘Aṭṭhapadakacchannenā’’tipi pāṭho, aṭṭhaphalakākārenāti attho.</p>

<p rend="bodytext" n="360"><hi rend="paranum">360</hi><hi rend="dot">.</hi> ‘‘Āgantukapattampi dātu’’nti iminā <hi rend="bold">anvādika</hi>nti padassa anupacchā āgantukabhāvena dīyatīti anvādikanti vacanatthaṃ dasseti. Catutthakkharenapi pāṭho, anupacchā āgantukabhāvena dhīyati ṭhapīyatīti <hi rend="bold">anvādhika</hi>nti kātabbo. <hi rend="bold">Idaṃ panā</hi>ti anvādhikaṃ pana.</p>

<p rend="bodytext" n="361"><hi rend="paranum">361</hi><hi rend="dot">.</hi><hi rend="bold">Sesañātīna</hi>nti mātāpitūhi sesañātīnaṃ. <hi rend="bold">Vinipātetiyevā</hi>ti vinassanto nipātetiyeva.</p>

<p rend="bodytext" n="362"><hi rend="paranum">362</hi><hi rend="dot">.</hi> ‘‘Vassiko’’ti saṅketīyati gaṇhīyatīti <hi rend="bold">vassikasaṅketa</hi>nti vutte cattāro māsāti āha ‘‘cattāro māse’’ti. <hi rend="bold">Hī</hi>ti saccaṃ, yasmā vā. Āraññakassa bhikkhunoti sambandho. <hi rend="bold">Tenā</hi>ti āraññakena bhikkhunā.</p>

<p rend="subhead">222. Saṅghikacīvaruppādakathā</p>

<p rend="bodytext" n="363"><hi rend="paranum">363</hi><hi rend="dot">.</hi><hi rend="bold">Aññatthā</hi>ti dinnaṭṭhānato aññattha. Haṭānipi cīvarāni tuyheva santakānīti yojanā. <hi rend="bold">Tesa</hi>nti cīvarānaṃ. <hi rend="bold">Añño</hi>ti ekakavassāvāsikato <pb ed="M" n="0.0383" /> añño. Pañcamāse taṃ sabbaṃ tasseva bhikkhuno hotīti sambandho. <hi rend="bold">Ya</hi>nti cīvaraṃ, taṃ sabbaṃ cīvaranti sambandho. <hi rend="bold">Yampī</hi>ti cīvarampi. <hi rend="bold">So</hi>ti bhikkhu, gaṇhātīti sambandho. <hi rend="bold">Vassāvāsatthāyā</hi>ti vassaṃ āvāsassa bhikkhuno atthāya. <hi rend="bold">Ṭhapitaupanikkhepato</hi>ti veyyāvaccakarehi vaḍḍhiṃ payojetvā ṭhapitaupanikkhepato. <hi rend="bold">Tatruppādato</hi>ti tasmiṃ vihāre uppādato nāḷikeraārāmādito. <hi rend="bold">Ida</hi>nti vakkhamānaṃ. <hi rend="bold">Etthā</hi>ti ‘‘tasseva tāni cīvarāni yāva kathinassa ubbhārāyā’’ti vacane. <hi rend="bold">Ya</hi>nti cīvaraṃ. <hi rend="bold">Pana</hi> saddo visesatthajotako. <hi rend="bold">Ida</hi>nti padālaṅkāramattaṃ. <hi rend="bold">Idhā</hi>ti imasmiṃ vihāre. Abhilāpamattantipi vadanti. <hi rend="bold">Anatthatakathinassāpī</hi>ti <hi rend="bold">pi</hi>saddo pageva atthatakathinassāti dasseti <pb ed="V" n="2.0044" />. <hi rend="bold">Pañcamāse</hi>ti accantasaṃyogatthe upayogavacanaṃ. <hi rend="bold">Tato</hi>ti pañcamāsato. Atītavasse vassaṃvutthasaṅghassa idaṃ vassāvāsikaṃ deti kiṃ? Udāhu anāgatavasseti yojanā. <hi rend="bold">Piṭṭhisamaye</hi>ti gimhānaṃ paṭhamadivasato paṭṭhāya yāva assayujapuṇṇamī, tāva piṭṭhisamaye.</p>

<p rend="bodytext"><hi rend="bold">Vassānato</hi>ti vassānamāsato. <hi rend="bold">Etthā</hi>ti etesu cīvaresu. Keci bhikkhūti sambandho. <hi rend="bold">Tamattha</hi>nti tassa saṅghikacīvarassa kāraṇaṃ. <hi rend="bold">Tatthevā</hi>ti gataṭṭhāne eva. <hi rend="bold">Esā</hi>ti saṅghikacīvarahārako bhikkhu. <hi rend="bold">Tatrā</hi>ti vihārādīsu. <hi rend="bold">Na</hi>nti cīvarahārakaṃ bhikkhuṃ.</p>

<p rend="bodytext">Vattaṃ vitthāretvā dassento āha ‘‘tena hī’’tiādi. Tena bhikkhunā bhājetabbānīti sambandho. <hi rend="bold">Tassevā</hi>ti adhiṭṭhahantasseva.</p>

<p rend="bodytext">Ekekaṃ bhāganti sambandho. Ettha ṭhāne ahameva asmīti yojanā. <hi rend="bold">Duggahitāni hontī</hi>ti saṅghikāneva hontīti adhippāyo. <hi rend="bold">Mayhamevimāni cīvarānī</hi>ti issaravasena gahaṇe duggahitāni. <hi rend="bold">Mayhetāni pāpuṇantī</hi>ti anissaravasena gahaṇe suggahitānīti viseso.</p>

<p rend="bodytext"><hi rend="bold">Pātite kuse</hi>ti ettha tapaccayassa paccuppannakālikabhāvaṃ dassento āha ‘‘ekakoṭṭhāse’’tiādi. <hi rend="bold">Gahitamevā</hi>ti ekakoṭṭhāse <pb ed="M" n="0.0384" /> pātitassa kusadaṇḍassa vasena ‘‘imassida’’nti ekakoṭṭhāse vidite sabbesaṃ viditattā gahitamevāti adhippāyo.</p>

<p rend="bodytext"><hi rend="bold">Itovā</hi>ti sacīvarabhattatova. <hi rend="bold">Visuṃ sajjiyamāne</hi>ti cīvare ca bhatte ca visuṃ sajjiyamāne.</p>

<p rend="bodytext">Yathā purimesu dvīsu vatthūsu ‘‘adaṃsū’’ti vuttaṃ, tathā avatvā kasmā idha ‘‘dentī’’ti vuttanti āha ‘‘saṇikaṃ saṇikaṃ dentiyevā’’ti. Saṇikaṃ saṇikaṃ dente dānakiriyāya anupacchinnattā ‘‘dentī’’ti paccuppannavasena vuttanti adhippāyo. <hi rend="bold">Pacchinnadānattā</hi>ti pacchinnadānakiriyabhāvato. Idaṃ pana vatthu uppannanti sambandho. <hi rend="bold">Ime ca therā</hi>ti nilavāsiādayo vinayadharapāmokkhā ime ca therā.</p>

<p rend="subhead">223. Upanandasakyaputtavatthukathā</p>

<p rend="bodytext" n="364"><hi rend="paranum">364</hi><hi rend="dot">.</hi><hi rend="bold">Etthā</hi>ti <pb ed="V" n="2.0045" /> upanandavatthumhi. <hi rend="bold">Tassā</hi>ti upanandassa. <hi rend="bold">Gāmakāvāsino</hi>ti gāmake āvāsino. <hi rend="bold">Aya</hi>nti upanando. <hi rend="bold">Mukharo</hi>ti mukhaṃ kharaṃ etassāti mukharo khakāralopo, atha vā mukhaṃ etassatthīti mukharo mantutthe pavatto rapaccayo nindatthavācako. <hi rend="bold">Lahukāpattī</hi>ti dukkaṭāpatti. <hi rend="bold">Tassevā</hi>ti gahitabhikkhusseva. Dhuranikkhepe satīti yojanā.</p>

<p rend="bodytext">Ekassa puggalassatthāya adhippiyate icchiyateti <hi rend="bold">ekādhippāyo,</hi> ekapuggalapaṭivīso, tenāha ‘‘ekapuggalapaṭivīsamevā’’ti. <hi rend="bold">Yathā yathā</hi>ti yena yenākārena. <hi rend="bold">Yo</hi>ti paṭivīso. ‘‘Tathā tathā’’ti ajjhāharitabbo. <hi rend="bold">Tatthā</hi>ti ‘‘idha panā’’tiādivacane. Ekekasmiṃ āvāseti sambandho. Vāsaddo aññepi dvīhadvīhādivāre saṅgaṇhāti. <hi rend="bold">Ya</hi>nti paṭivīsaṃ. <hi rend="bold">Eko puggalo</hi>ti eko niccāvāso puggalo. <hi rend="bold">Eva</hi>nti upaḍḍhe diyyamāne. <hi rend="bold">Yattha vā panā</hi>ti ettha yasaddassa visayaṃ dassetuṃ vuttaṃ ‘‘evaṃ purimasmi’’nti. Purimasmiṃ āvāseti sambandho <pb ed="M" n="0.0385" />. <hi rend="bold">Tato</hi>ti ettha tasaddassa visayaṃ dassento āha ‘‘bahutaraṃ vasitavihārato’’ti. <hi rend="bold">Idañcā</hi>ti ‘‘amutra upaḍḍho cīvarapaṭivīso dātabbo’’ti vacanañca. <hi rend="bold">Ekasīmavihārehī</hi>ti ekissaṃ upacārasīmāyaṃ ṭhitehi vihārehi. <hi rend="bold">Nānāsīmavihāre</hi>ti nānāupacārasīmāyaṃ ṭhite vihāre. <hi rend="bold">Senāsanaggāho</hi>ti purimaupacārasīmāyaṃ senāsanaggāho. <hi rend="bold">Tatthā</hi>ti passambhanavihāre. <hi rend="bold">Sesa</hi>nti cīvarato sesaṃ. <hi rend="bold">Sabbatthā</hi>ti sabbesu vihāresu. <hi rend="bold">Antosīmagatassā</hi>ti antoupacārasīmāyaṃ gatassa, bhikkhunoti sambandho. Cīvaraṃ senāsanaggāhasseva pāpuṇāti, sesaṃ pana āmisabhesajjādisabbaṃ aññavihārato āgantvā antosīmagatassa pāpuṇātīti adhippāyo.</p>

<p rend="subhead">224. Gilānavatthukathā</p>

<p rend="bodytext" n="365"><hi rend="paranum">365</hi><hi rend="dot">.</hi><hi rend="bold">Mañcake nipātesu</hi>nti ettha mañcake nipātanaṃ nāma mañcake nipajjāpananti āha ‘‘mañcake nipajjāpesu’’nti. <hi rend="bold">Muttakarīsakiliṭṭha</hi>nti muttakarīsehi kiliṭṭhaṃ. <hi rend="bold">Yo</hi>ti yo koci. <hi rend="bold">Ma</hi>nti mama. Tamatthaṃ dassento āha ‘‘ovādānusāsanīkaraṇenā’’ti. Mama ovādassa ca anusāsaniyā ca karaṇenāti attho. <hi rend="bold">Etthā</hi>ti ‘‘yo bhikkhave maṃ upaṭṭhaheyyā’’tiādipāṭhe. Suttassa neyyatthattā agahetabbatthaṃ dassento āha ‘‘bhagavato cā’’tiādi. <hi rend="bold">Yassā</hi>ti gilānassa. <hi rend="bold">Upajjhāyādayo</hi>ti ettha ādisaddena ācariyasaddhivihārikaantevāsikasamānupajjhāyakasamānācariyakasaṅkhāte <pb ed="V" n="2.0046" /> pañca jane saṅgaṇhāti. Ekacāriko vā hotīti sambandho. <hi rend="bold">Saṅghattheropī</hi>ti <hi rend="bold">pi</hi>saddo pageva aññesanti dasseti.</p>

<p rend="bodytext" n="366"><hi rend="paranum">366</hi><hi rend="dot">.</hi><hi rend="bold">Abhikkamantaṃ vā</hi>ti ettha abhimukhaṃ kamatīti abhikkamantoti vutte vaḍḍhanatthoti āha ‘‘vaḍḍhantaṃ vā’’ti. Ābādhaṃ nāvikarotīti sambandho. Iminā antapaccayassa sarūpaṃ dasseti. Idaṃ nāma bhojananti sambandho. <hi rend="bold">Saṃvidhātu</hi>nti ettha saṃvipubbo dhādhātu karadhātvattho, karadhātu ca sabbadhātvattho, tasmā vuttaṃ ‘‘bhesajjaṃ yojetu’’nti <pb ed="M" n="0.0386" />. <hi rend="bold">Assā</hi>ti gilānupaṭṭhākassa. Antarasaddassa majjhatthādayo paṭikkhipanto āha ‘‘kāraṇaṃ vuccatī’’ti.</p>

<p rend="subhead">225. Matasantakakathā</p>

<p rend="bodytext" n="367"><hi rend="paranum">367</hi><hi rend="dot">.</hi><hi rend="bold">Kālaṅkate</hi>ti ettha karaṇaṃ katanti dassento āha ‘‘kālakiriyāyā’’ti. <hi rend="bold">Apaloketvā</hi>ti ‘‘itthannāmo bhante bhikkhu kālaṅkato, tassa ticīvarañca pattañca gilānupaṭṭhākānaṃ dātuṃ saṅghaṃ apalokemī’’ti apaloketvā.</p>

<p rend="bodytext" n="369"><hi rend="paranum">369</hi><hi rend="dot">.</hi><hi rend="bold">Gilānupaṭṭhākalābhe</hi>ti gilānupaṭṭhākānaṃ labhitabbe.</p>

<p rend="bodytext">Sabbepi bhikkhūti sambandho. <hi rend="bold">Tatthā</hi>ti tasmiṃ kālaṅkate. Kiṃ vadanti? ‘‘Sabbepi…pe… sāmino’’ti vadantīti yojanā. Dvīsu vādesu pacchimavādo aṭṭhakathācariyena ruccatīti vadanti. <hi rend="bold">Ya</hi>nti yaṃ vatthu. ‘‘Yaṃ atthi, taṃ dātabba’’nti vuttamevatthaṃ āvikaronto āha ‘‘aññasmiṃ…pe… dātabba’’nti. <hi rend="bold">Ta</hi>nti parikkhāraṃ.</p>

<p rend="bodytext"><hi rend="bold">Samako</hi>ti samaṃ pamāṇametassa bhāgassāti samako. <hi rend="bold">Saṃvidahanamattamevā</hi>ti idañcidañca karohīti sajjanamattameva. <hi rend="bold">Jeṭṭhakabhāgo</hi>ti diguṇabhāgo.</p>

<p rend="bodytext"><hi rend="bold">Yo panā</hi>ti bhikkhu pana. <hi rend="bold">Etthā</hi>ti bahūsu bhikkhūsu. <hi rend="bold">Yenā</hi>ti yena kenaci, dinnaṃ paṭiyāditanti sambandho. <hi rend="bold">Ekadivasampī</hi>ti pisaddo pageva dvīhādiketi dasseti. <hi rend="bold">Sopī</hi>ti pisaddo na kevalaṃ bahudivasaṃ upaṭṭhākoyeva, atha kho sopīti dasseti. <hi rend="bold">Samīpa</hi>nti gilānassa santikaṃ. <hi rend="bold">Āgacchatī</hi>ti samīpamāgacchati.</p>

<p rend="bodytext"><hi rend="bold">Paccāsīsāyā</hi>ti <pb ed="V" n="2.0047" /> bhāgassa paccāsīsāya. ‘‘Puna āgantvā jaggissāmī’’ti iminā ‘‘puna āgantvā na jaggissāmī’’ti gacchantassa na dātabbanti dasseti. <hi rend="bold">Dhuraṃ nikkhipitvā</hi>ti upaṭṭhahane dhuraṃ nikkhipitvā.</p>

<p rend="bodytext">Mātugāmopi hotūti yojanā. <hi rend="bold">Tassa bhikkhuno</hi>ti kālaṅkatassa tassa bhikkhuno. Sacepi sahassaṃ agghati, gilānupaṭṭhākānaṃyeva <pb ed="M" n="0.0387" /> dātabbanti yojanā. <hi rend="bold">Añña</hi>nti pattacīvarato aññaṃ. <hi rend="bold">Te</hi>ti gilānupaṭṭhākā. <hi rend="bold">Avasesa</hi>nti pattacīvarato avasesaṃ. <hi rend="bold">Tato</hi>ti bahukamahagghato. <hi rend="bold">Ticīvaraparikkhāro</hi>ti tiṇṇaṃ cīvarānaṃ parivāro. <hi rend="bold">Sabbañceta</hi>nti sabbameva etaṃ parikkhāraṃ. <hi rend="bold">Labhatī</hi>ti gilānupaṭṭhāko labhati.</p>

<p rend="bodytext"><hi rend="bold">So</hi>ti kālaṅkato. <hi rend="bold">Kassacī</hi>ti gahaṭṭhassa vā pabbajitassa vā. <hi rend="bold">Tassevā</hi>ti dinnagāhakasseva. <hi rend="bold">Ruciyā evā</hi>ti kāmā eva. <hi rend="bold">Tattha tattha saṅghassevā</hi>ti tasmiṃ tasmiṃ vihāre ṭhitassa saṅghasseva. Idaṃ vihāre ṭhapitaparikkhāre sandhāya vuttaṃ. Sace gāme vā araññe vā ṭhapitā honti, sakalova saṅgho issaro. Kasmā? Saṅghasseva dāyajjabhāvato. <hi rend="bold">Bahūnampī</hi>ti tīhi paṭṭhāya bahūnampi. Īdisavacanaṃ upanidhāya sāsanepi eko dve bahūti tīṇi vacanāni atthe dissanti, sadde pana dvivacanabahuvacanānaṃ visesābhāvato dvivacanaṃ natthīti daṭṭhabbaṃ. <hi rend="bold">Adinnamevā</hi>ti attanoyeva asantakattā, aññesampi sādhāraṇattā ca adinnameva. Sace sabbe matā anumatiyā denti, sudinnameva. <hi rend="bold">Ta</hi>nti santakaṃ. <hi rend="bold">Tesū</hi>ti tesu sabbesu.</p>

<p rend="subhead">227. Kusacīrādipaṭikkhepakathā</p>

<p rend="bodytext" n="371"><hi rend="paranum">371</hi><hi rend="dot">.</hi> ‘‘Akkanāḷamaya’’nti iminā akkanāḷena nibbattaṃ <hi rend="bold">akkanāḷa</hi>nti vacanatthaṃ dasseti. <hi rend="bold">Makacimayo</hi>ti ettha makacisaddena <hi rend="bold">potthaka</hi>saddassa ganthādayo atthe nivatteti. Mayasaddena purimanayeneva nibbattataddhitaṃ dasseti. <hi rend="bold">Sesānī</hi>ti akkanāḷapotthakehi sesāni kusacīrādīni. <hi rend="bold">Tesū</hi>ti kusacīrādīsu.</p>

<p rend="bodytext" n="372"><hi rend="paranum">372</hi><hi rend="dot">.</hi><hi rend="bold">Tipaṭṭacīvarassa vā</hi>ti idaṃ dvipaṭṭacīvarassa majjhe dānaṃ sandhāya vuttaṃ. <hi rend="bold">Tesa</hi>nti sabbanīlakādīnaṃ. <hi rend="bold">Kañcuka</hi>nti vāraṇaṃ. Tañhi kaciyati kāye bandhiyatīti kañcukoti vuccati. <hi rend="bold">Veṭhanepī</hi>ti uṇhīsepi. Tañhi yasmā yena sīse veṭhiyati, tasmā veṭhananti vuccati. <hi rend="bold">Rukkhachallimaya</hi>nti ettha rukkhachallisaddena <hi rend="bold">tirīṭa</hi>saddassa vakkalatthaṃ dasseti. Vakkalañhi <pb ed="V" n="2.0048" /><pb ed="M" n="0.0388" /> nivasanānaṃ aṅgapaccaṅgaṃ tirobhāvaṃ paṭicchannabhāvaṃ eti gacchati anenāti vā rukkhaṃ tiropaṭicchannaṃ hutvā eti pavattatīti vā <hi rend="bold">tirīṭa</hi>nti vuccati. Abhidhāne (abhidhānappadīpikāyaṃ 442 gāthāyaṃ) pana <hi rend="bold">tarīṭa</hi>nti takāre ikāravirahito pāṭho atthi. <hi rend="bold">Pādapuñjana</hi>nti pādo pujiyati sodhiyati anenāti pādapuñjanaṃ, tālujo tatiyakkharo.</p>

<p rend="bodytext" n="374"><hi rend="paranum">374</hi><hi rend="dot">.</hi><hi rend="bold">Sante patirūpake gāhake</hi>ti ettha patirūpako nāma pakkamantassa bhikkhuno sandiṭṭhasambhatto. Iminā patirūpake gāhake asati adatvā saṅghena bhājite subhājitamevāti dasseti. <hi rend="bold">Satta janā</hi>ti pakkamantaummattakakhittacittavedanaṭṭā cattāro, ukkhittakā tayoti satta janā.</p>

<p rend="subhead">230. Saṅghe bhinne cīvaruppādakathā</p>

<p rend="bodytext" n="376"><hi rend="paranum">376</hi><hi rend="dot">.</hi><hi rend="bold">Saṅgho bhijjatī</hi>ti ettha dvikoṭṭhāsavasena bhijjanamevādhippetaṃ, na aññanti āha ‘‘dve koṭṭhāsā’’ti. Ekasmiṃ pakkhe cīvarāni dentīti yojanā. Dvipakkhaṃ sandhāya <hi rend="bold">‘‘sakalassa saṅghassā’’</hi>ti vuttaṃ. <hi rend="bold">Eta</hi>nti cīvaraṃ. <hi rend="bold">Tasseva cīvara</hi>nti tassa koṭṭhāsassa cīvarameva. <hi rend="bold">Yatthā</hi>ti yasmiṃ dese. <hi rend="bold">Dakkhiṇodakaṃ pamāṇa</hi>nti dakkhiṇodakameva pamāṇaṃ, na deyyadhammo. Tasmā dakkhiṇodakaṃ paṭiggaṇhantā, deyyadhammassa sāmino hontīti adhippāyo. Ubhohipi pakkhehīti yojanā. <hi rend="bold">Parasamudde</hi>ti jambudīpe. So hi sīhaḷadīpato samuddassa pārattā parasamuddoti vuccati. <hi rend="bold">Itaro pakkho</hi>ti dakkhiṇodakassa ca cīvarassa ca laddhapakkhato itaro aladdho pakkho.</p>

<p rend="subhead">232. Aṭṭhacīvaramātikākathā</p>

<p rend="bodytext" n="379"><hi rend="paranum">379</hi><hi rend="dot">.</hi> Idāni āhāti sambandho. <hi rend="bold">Puggalādhiṭṭhānanayenā</hi>ti ‘‘sīmāya detī’’ti kattuvācakena kiriyāpadena dāyakapuggalasaṅkhātakattuno adhiṭṭhānavasena vuttattā puggalādhiṭṭhānena nayena. <hi rend="bold">Etthā</hi>ti <pb ed="M" n="0.0389" /> etāsu aṭṭhasu mātikāsu. Aṭṭhamā mātikāti yojanā. <hi rend="bold">Tatthā</hi>ti aṭṭhasu mātikāsu. <hi rend="bold">Sabbatthā</hi>ti sabbesu ‘‘katikāya detī’’tiādīsu.</p>

<p rend="bodytext"><hi rend="bold">Sīmāya…pe… bhājetabba</hi>ntiādimhi mātikāniddese pana evaṃ vinicchayo veditabboti yojanā. <hi rend="bold">Sīmāya detī</hi>ti ettha pannarasa sīmā veditabbāti sambandho.</p>

<p rend="bodytext"><hi rend="bold">Tatthā</hi>ti <pb ed="V" n="2.0049" /> pannarasasu sīmāsu. Upacārasīmā paricchinnā hotīti sambandho. Ettakaṃ ṭhānanti parikkhepārahaṭṭhānassa ekantena avuttattā ekantena parikkhepārahaṭṭhānaṃ dassento āha <hi rend="bold">‘‘apicā’’</hi>tiādi. Dhuvasannipātato vā khipitānanti sambandho. ‘‘Pariyante’’ti padaṃ pubbāparāpekkhaṃ. Tasmā tīsu nissakkapadesu yojetabbaṃ. <hi rend="bold">Sā panā</hi>ti upacārasīmā pana. Bhikkhūsu vaḍḍhantesu āvāsopi vaḍḍhatīti manasikatvā vuttaṃ ‘‘bhikkhūsu vaḍḍhantesū’’ti. Sabbesaṃ bhikkhūnanti sambandho. <hi rend="bold">Vuttamevā</hi>ti sīmakathāyaṃ (mahāva. aṭṭha. 138, 144) vuttameva.</p>

<p rend="bodytext"><hi rend="bold">Apica kho</hi>ti ettha apisaddo pucchatthavācako. Kehi ṭhapitāti hi attho. Rājarājamahāmattā ṭhapentīti sambandho. <hi rend="bold">Lābhasīmā</hi>ti lābhassa mariyādo. <hi rend="bold">Ya</hi>nti yo lābho. <hi rend="bold">Etthantare</hi>ti etasmiṃ gāvutādiantare. <hi rend="bold">Lābhasīmā nāmā</hi>ti lābhena paricchinnā sīmā nāma. <hi rend="bold">Tatthā</hi>ti bahūsu janapadesu. <hi rend="bold">Antaradīpā cā</hi>ti mahādīpato aññadīpā ca, khuddakadīpāti adhippāyo.</p>

<p rend="bodytext"><hi rend="bold">Ettheva sīmāyā</hi>ti khaṇḍasīmāya eva. <hi rend="bold">Tesaṃyevā</hi>ti khaṇḍasīmagatānaṃyeva. Evatthaphalaṃ dassento āha ‘‘aññesa’’ntiādi. Rukkhe vā pabbate vā ṭhitassa vā heṭṭhā pathavīmajjhagatassa vā bhikkhussāti yojanā. Imissā upacārasīmāya ṭhitassāti sambandho. <hi rend="bold">Samānasaṃvāsasīmāyā</hi>ti mahāsīmāya. <hi rend="bold">Khaṇḍasīmasīmantarikāsū</hi>ti khaṇḍasīmāyañca dvinnaṃ sīmānaṃ sīmantarikāyañca. Tattha dvinnaṃ gāmaṭṭhānampi pāpuṇāti. Avippavāsasīmāya dinnaṃ gāmaṭṭhānaṃ na pāpuṇāti ‘‘ṭhapetvā gāmañca gāmūpacārañcā’’ti vuttattā.</p>

<p rend="bodytext">Jambuyā <pb ed="M" n="0.0390" /> lakkhito dīpo <hi rend="bold">jambudīpo</hi>. Tambo lohito pāṇi hattho etesanti <hi rend="bold">tambapāṇino</hi>. Vijayakumārādayo sattasatā janā. Tesaṃ nivāso <hi rend="bold">tambapaṇṇi,</hi> soyeva dīpoti <hi rend="bold">tambapaṇṇidīpo,</hi> tasmiṃ. Sabbesaṃ bhāganti sambandho. <hi rend="bold">Tatrevā</hi>ti jambudīpeyeva. <hi rend="bold">Eva</hi>ntiādi nigamanaṃ.</p>

<p rend="bodytext">Yo pana bhaṇatīti sambandho. <hi rend="bold">Tato</hi>ti kathanato, paranti sambandho. <hi rend="bold">Na</hi>nti mahāsivattheraṃ. <hi rend="bold">Tiyojanāpī</hi>ti pisaddo tato ūnāpi hotīti dasseti. <hi rend="bold">Sabbaṃpeta</hi>nti sabbaṃpi etaṃ lābhagaṇhanādiṃ. Iti āhaṃsūti yojanā.</p>

<p rend="bodytext">Katikānaṃ yathicchitakatena pavattattā bahu hoti, tasmā idha icchitakatikaṃ dassetuṃ vuttaṃ ‘‘samānalābhakatikāyā’’ti <pb ed="V" n="2.0050" />. <hi rend="bold">Tatrā</hi>ti ‘‘katikāya detī’’ti pāṭhe. Sannipatitehi bhikkhūhi bhājetabbanti sambandho. <hi rend="bold">Tassā</hi>ti vihārassa. <hi rend="bold">Buddhādhivuttho</hi>ti buddhena adhi issaravasena vasiyitthāti buddhādhivuttho. <hi rend="bold">Ettāvatā</hi>ti ettakena sāvanamattena. <hi rend="bold">Nisinnovā</hi>ti nisinno eva hoti, nisinno iva vā. <hi rend="bold">Tasmiṃ vihārepī</hi>ti tasmiṃ porāṇakādivihārepi. <hi rend="bold">Evamevā</hi>ti ‘‘ayaṃ porāṇako vihāro tena navavihārena saddhiṃ samānalābhaṃ kātuṃ saṅghassa ruccatī’’tiādinā evameva. <hi rend="bold">Idhā</hi>ti porāṇakavihāre. <hi rend="bold">Tasmi</hi>nti navavihāre. <hi rend="bold">Eva</hi>nti yathā ekena vihārena saddhiṃ eko vihāro kātabbo, evaṃ tathāti attho.</p>

<p rend="bodytext"><hi rend="bold">Bhikkhāpaññattiyā</hi>ti ettha bhikkhā paññapiyati niccavasena ṭhapiyati etthāti bhikkhāpaññattīti dassento āha ‘‘attano pariccāgapaññāpanaṭṭhāne’’ti. <hi rend="bold">Tassā</hi>ti ‘‘yattha saṅghassa dhuvakārā kariyantī’’tipāṭhassa. Attho evaṃ veditabboti yojanā. <hi rend="bold">Yattha vā</hi>ti yasmiṃ vā ṭhāne. <hi rend="bold">Anenā</hi>ti cīvaradāyakena. Salākabhattādīni vā nibaddhāni kāritānīti sambandho. <hi rend="bold">Yena panā</hi>ti cīvaradāyakena pana. <hi rend="bold">Sakalopi vihāro</hi>ti sakalopi saārāmo vihāro. <hi rend="bold">Tatthā</hi>ti cīvaradāyake. <hi rend="bold">Ime</hi>ti pākavattassa vattanaṭṭhānādayo vihārā. Dhuvena <pb ed="M" n="0.0391" /> kariyantīti <hi rend="bold">dhuvakārā</hi> vihārā. <hi rend="bold">So</hi>ti cīvaradāyako. <hi rend="bold">Yatthā</hi>ti yasmiṃ ṭhāne. <hi rend="bold">Sabbatthā</hi>ti sabbesu bahūsu vihāresu.</p>

<p rend="bodytext"><hi rend="bold">Tehī</hi>ti bahutarehi bhikkhūhi. <hi rend="bold">Dhuvakāresū</hi>ti niddhāraṇe bhummaṃ. <hi rend="bold">Ekatthā</hi>ti ekasmiṃ dhuvakāre. ‘‘Sace bhikkhugaṇanāya gaṇhathāti vadatī’’ti iminā sace na vadati, bhikkhugaṇanāya bhājetvā gaṇhituṃ na vaṭṭatīti dasseti, vihāragaṇanāya gaṇhituṃ vaṭṭatīti adhippāyo. <hi rend="bold">Tathā</hi>ti yathā ‘‘bhikkhugaṇanāya gaṇhathā’’ti vadati, tathāti attho. <hi rend="bold">Etthā</hi>ti bhājetabbavatthūsu. <hi rend="bold">Ta</hi>nti mañcapīṭhakaṃ, pucchitvā dātabbanti sambandho. <hi rend="bold">Pucchitvā</hi>ti dāyakaṃ pucchitvā, <hi rend="bold">vadatī</hi>ti dāyako vadati. <hi rend="bold">Saṅghassāpī</hi>ti pisaddo na dāyakassevāti dasseti.</p>

<p rend="bodytext">Upacārasīmāyaṃ ṭhitena saṅghena bhājetabbanti sambandho <pb ed="V" n="2.0051" />. <hi rend="bold">Sīmaṭṭhassā</hi>ti upacārasīmāyaṃ ṭhitassa. <hi rend="bold">Asampattassāpī</hi>ti bhājanaṭṭhānaṃ asampattassāpi. <hi rend="bold">Alasajātikā</hi>ti kosajjajātikā. <hi rend="bold">Ṭhitikā</hi>ti pabandhavasena ṭhiyate <hi rend="bold">ṭhiti,</hi> sāyeva <hi rend="bold">ṭhitikā</hi>. Atha vā ‘‘ṭhitaṭṭhānato paṭṭhāya dātabba’’nti aṭṭhakathāyaṃ (mahāva. aṭṭha. 379) vuttattā tiṭṭhati pabandhavasena etthāti <hi rend="bold">ṭhiti,</hi> sāyeva <hi rend="bold">ṭhitikā</hi>ti vacanattho kātabbo. <hi rend="bold">Ṭhitikaṃ ṭhapetvā</hi>ti vīsativassasaṅkhātaṃ ṭhitikaṃ ṭhapetvā. <hi rend="bold">Tesa</hi>nti therānaṃ.</p>

<p rend="bodytext"><hi rend="bold">Sampattasampattāna</hi>nti bhājanaṭṭhānaṃ sampattasampattānaṃ. Attano vihāradvāre vā attano antovihāreyeva vāti yojanā. <hi rend="bold">Sīmā</hi>ti upacārasīmā. Therāsanaṃ ārūḷhe satīti yojanā. <hi rend="bold">Vassaggenā</hi>ti vassagaṇanāya.</p>

<p rend="bodytext"><hi rend="bold">Pāṭekka</hi>nti paccekaṃ. Sabbāneva cīvarānīti sambandho. Dubbhāsitaduggahitānamatthaṃ dassento āha ‘‘gatagataṭṭhāne saṅghikāneva hontī’’ti. <hi rend="bold">Eka</hi>nti dasasu vatthesu ekaṃ.</p>

<p rend="bodytext">Vatthasseva pupphaṃ vā vali vā atthīti yojanā. <hi rend="bold">Tenā</hi>ti pupphavalinā. <hi rend="bold">Ekaṃ tanta</hi>nti ekaṃ suttaṃ. <hi rend="bold">Tatthā</hi>ti tesu ṭhitikāya ṭhānāṭṭhānesu. Dvīhipi gahetabbaṃ ṭhitikāya abhāvato.</p>

<p rend="bodytext">Bhikkhu <pb ed="M" n="0.0392" /> attano santakaṃ yaṃ cīvaranti yojanā. <hi rend="bold">Paṃsukūlikānampi vaṭṭatī</hi>ti ‘‘saṅghassa demā’’ti vā ‘‘tuyhaṃ demā’’ti vā avatvā ‘‘bhikkhūnaṃ dema, therānaṃ demā’’ti vuttattā paṃsukūlikānampi vaṭṭati. Bhikkhutherā nāma hi na attanāyeva honti, aññepi bahū, tasmā vaṭṭati. ‘‘Saṅghassā’’ti vutte attanā ekantena saṅghoyeva, tasmā ‘‘saṅghassā’’ti vuttepi na vaṭṭati, pageva ‘‘tuyha’’nti vutte.</p>

<p rend="bodytext"><hi rend="bold">Tato</hi>ti bahuvatthato. <hi rend="bold">Gahetuṃ na vaṭṭatī</hi>ti paṃsukūlikānaṃ gahetuṃ na vaṭṭati.</p>

<p rend="bodytext"><hi rend="bold">Ya</hi>nti vatthaṃ. <hi rend="bold">Tatthā</hi>ti parikkhāresu. <hi rend="bold">Sutta</hi>nti tantaṃ.</p>

<p rend="bodytext">Evaṃ antosīmaṃ pavisitvā ‘‘saṅghassa demā’’ti dinne vinicchayaṃ dassetvā bahisīmāya dinne taṃ dassento āha ‘‘sace panā’’tiādi. <hi rend="bold">Ekabaddhā cā</hi>ti dvādasahatthamanatikkamitvā ekatobaddhā ca. <hi rend="bold">Ye panā</hi>ti bhikkhū pana.</p>

<p rend="bodytext"><hi rend="bold">Ubhatosaṅghassa detī</hi>ti ettha catunnaṃ vākyānaṃ vasena vuttepi ubhatosaṅghassa detiyeva nāmāti dassento āha ‘‘ubhatosaṅghassa dammīti vuttepī’’tiādi. <hi rend="bold">Ubhatosaṅghaggahaṇena gahitattā</hi>ti puggalassa ubhatosaṅghaggahaṇena gahitattā. ‘‘Eseva nayo’’ti iminā ekavīsatipaṭivīse katvā eko cetiyassa dātabboti nayaṃ atidisati. <hi rend="bold">Pāpuṇanakoṭṭhāso</hi> nāma natthi cetiyassa ubhatosaṅghaggahaṇena agahitattā.</p>

<p rend="bodytext"><hi rend="bold">Tatthā</hi>ti <pb ed="V" n="2.0052" /> ubhatosaṅghapuggalacetiyesu. Sesaṃ suviññeyyameva.</p>

<p rend="bodytext"><hi rend="bold">Pubbe</hi>ti buddhassa bhagavato dharamānakāle. <hi rend="bold">Tadā</hi>ti yadā buddho bhagavā dharati, tadā. <hi rend="bold">Paṭimaṃ vā</hi>ti paṭibimbaṃ vā. Tañhi bhagavatā paṭi sadisaṃ mānīyatīti paṭimāti vuccati. <hi rend="bold">Cetiyaṃ vā</hi>ti thūpaṃ vā. So hi devamanussehi cititabbaṃ, pūjetabbaṃ, iṭṭhakādīhi vā cinitabbanti cetiyanti vuccati. <hi rend="bold">Tatthā</hi>ti deyyadhammesu. <hi rend="bold">Ya</hi>nti kiriyāparāmasanaṃ. Yaṃ <pb ed="M" n="0.0393" /> dentīti yojanā. <hi rend="bold">Tatthā</hi>ti tasmiṃ dāne. Aniyamavācakassa ‘‘yo’’ti sabbanāmassa atthaṃ dassento āha ‘‘pabbajito vā gahaṭṭho vā’’ti. <hi rend="bold">Vattaṃ katvā paribhuñjitu</hi>nti pubbakālaaparakālakiriyānaṃ vikāravasena aniyatattā vuttaṃ ‘‘bhuñjitvā pacchāpi vattaṃ kātu’’nti.</p>

<p rend="bodytext">‘‘Dūrampi haritvā pūjetabba’’nti iminā jaṅghapesanikakammaṃ na hotīti dasseti. Harantassa bhikkhunoti sambandho. <hi rend="bold">Gacchato</hi>ti anādare sāmivacanaṃ. <hi rend="bold">Ta</hi>nti saṅghassa āhaṭabhattaṃ.</p>

<p rend="bodytext"><hi rend="bold">Vassaṃvutthasaṅghassā</hi>ti vassaṃ vasitthāti vassaṃvuttho. Aluttakitantasamāsoyaṃ, soyeva saṅgho vassaṃvutthasaṅgho, tassa. <hi rend="bold">Yāvatika</hi>saddo yattakapariyāyoti āha ‘‘yattakā’’ti. <hi rend="bold">Disāpakkantassāpī</hi>ti aññaṃ disaṃ pakkantassapi, dātabbanti sambandho. <hi rend="bold">Vadantī</hi>ti aṭṭhakathācariyehi apare ācariyā vadanti. <hi rend="bold">Eta</hi>nti vacanaṃ.</p>

<p rend="bodytext"><hi rend="bold">Sampattāna</hi>nti dinnaṭṭhānaṃ sampattānaṃ. <hi rend="bold">Sabbesa</hi>nti yattha katthaci vutthavassānaṃ sabbesaṃ. <hi rend="bold">Tatrā</hi>ti vihāre. <hi rend="bold">Tatrā</hi>ti tasmiṃ vadane sati, tesu bhikkhūsu vā. Vassaṃ vasantīti <hi rend="bold">vassaṃvasantā,</hi> tesaṃ. <hi rend="bold">Cīvaramāse</hi>ti cīvarena lakkhite pacchimakattikamāse.</p>

<p rend="bodytext"><hi rend="bold">Hemantassa pacchimo divaso</hi>ti phagguṇapuṇṇamīsaṅkhāto hemantassa pacchimo divaso. <hi rend="bold">Vassāvāsika</hi>nti vassaṃ āvasantānaṃ dātabbaṃ cīvaraṃ. Āropetabbākāraṃ dassento āha ‘‘atītavassāvāsassā’’tiādi. Tattha <hi rend="bold">atītavassāvāsassā</hi>ti atītavassaṃ, atītavasse vā āvāsassa saṅghassa. <hi rend="bold">Ta</hi>nti cīvaraṃ.</p>

<p rend="bodytext"><hi rend="bold">Ṭhapetvā</hi>ti vihāre ṭhapetvā. <hi rend="bold">Sampattāna</hi>nti imaṃ ṭhānaṃ sampattānaṃ. <hi rend="bold">Ito</hi>ti cīvaradānakālato. <hi rend="bold">Te</hi>ti antovasse vutthabhikkhū.</p>

<p rend="bodytext"><hi rend="bold">Ādissā</hi>ti <pb ed="V" n="2.0053" /> padassa tvāpaccayantabhāvaṃ dassento āha ‘‘ādisitvā’’ti. Ayamattho veditabboti yojanā. <hi rend="bold">Tatrā</hi>ti ‘‘yāguyā vā’’tiādipāṭhe. <hi rend="bold">Ajjatanāya vā</hi>ti ajja bhavānaṃ puññānaṃ atthāya <pb ed="M" n="0.0394" /> vā. <hi rend="bold">Tesa</hi>nti nimantakānaṃ, paviṭṭhānaṃ bhikkhūnanti sambandho. <hi rend="bold">Yehi nimantitehī</hi>ti nimantitehi yehi bhikkhūhi. Yesaṃ vā pattanti sambandho. <hi rend="bold">Tesaṃ na pāpuṇātī</hi>ti sabbesaṃ tesaṃ na pāpuṇāti, kasmā? Animantitattā. <hi rend="bold">Tesaṃ na pāpuṇanti,</hi> kasmā? Nimantitagehaṃ apaviṭṭhattā. <hi rend="bold">So</hi>ti dāyako.</p>

<p rend="bodytext"><hi rend="bold">Pubbepī</hi>ti ito pubbepi. <hi rend="bold">Assā</hi>ti dāyakassa. <hi rend="bold">Vāsetvā</hi>ti vāsāpetvā. <hi rend="bold">So</hi>ti dāyako. <hi rend="bold">Yo</hi>ti bhikkhu, vasatīti sambandho. <hi rend="bold">Tānī</hi>ti bhesajjāni. <hi rend="bold">Ida</hi>nti cīvaraṃ.</p>

<p rend="bodytext">‘‘Antevāsikānañcā’’ti padena saddhivihārikāpi gahetabbā uddesādivasena ante vasanasīlattā. <hi rend="bold">Uddesaṃ gahetuṃ āgato ca gahetvā gacchanto cā</hi>ti ime ante avasanasīlāpi rūḷhīvasena <hi rend="bold">antevāsikā</hi> nāma. Iminā nissayaṃ gahetuṃ āgato ca therassa santike nissayaṃ gahitapubbo ca <hi rend="bold">antevāsiko</hi> nāmāti dasseti. Vattaṃ katvā uddesaparipucchādīni gahetvā vicarantānaṃ sabbesaṃ uddesantevāsikānaṃ pāpuṇātīti yojanā. Iminā saddhivihārikanissayantevāsikaupasampadantevāsikapabbajjantevāsikāpi gahetabbā tesampi nibaddhacārikabhikkhubhāvato. <hi rend="bold">Sabbatthā</hi>ti sabbasmiṃ cīvarakkhandhake.</p>

<p rend="centre">Iti cīvarakkhandhakavaṇṇanāya yojanā samattā.</p>

<p rend="title">9. Campeyyakkhandhakaṃ</p>

<p rend="subhead">234. Kassapagottabhikkhuvatthukathā</p>

<p rend="bodytext" n="380"><hi rend="paranum">380</hi><hi rend="dot">.</hi> Campeyyakkhandhake <hi rend="bold">gaggarāya pokkharaṇiyā</hi>ti ettha gaggarasaddassa nāmasaddabhāvaṃ dassento āha ‘‘gaggaranāmikāya itthiyā’’ti. Iminā gaggarasaddo gaggaraiti nāmaṃ pavattinimittaṃ katvā itthidabbaṃ vadatīti dasseti. <hi rend="bold">Tantipaṭibaddho</hi>ti tantiyā paṭibaddho. ‘‘Ussukkampi <pb ed="V" n="2.0054" /> akāsi yāguyā’’tiādīsu evaṃ vinicchayo veditabboti yojanā <pb ed="M" n="0.0395" />. <hi rend="bold">Tassa bhikkhuno</hi>ti kassapagottanāmakassa tassa bhikkhuno. <hi rend="bold">Tatthevā</hi>ti vāsabhagāmeyeva.</p>

<p rend="bodytext" n="382"><hi rend="paranum">382</hi><hi rend="dot">.</hi> Adhammena vaggakammaṃ karontītiādīnaṃ nānākaraṇanti sambandho.</p>

<p rend="subhead">236. Ñattivipannakammādikathā</p>

<p rend="bodytext" n="385"><hi rend="paranum">385</hi><hi rend="dot">.</hi><hi rend="bold">Aññatrāpi dhammā</hi>ti ettha <hi rend="bold">dhammā</hi>ti upayogatthe nissakkavacanametanti āha ‘‘aññatra dhamma’’nti. ‘‘Aññatrā’’ti nipātapayoge dutiyātatiyāpañcamīsu aññatarassa sambhavato upayogavacanampi hoti. Tasmā vuttaṃ ‘‘ayameva vā pāṭho’’ti. ‘‘Bhūtena vatthunā’’ti iminā dhammasaddassa saccatthaṃ dasseti. ‘‘Eseva nayo’’ti iminā saddasabhāvameva sandhāya atidisati, na atthaṃ. Tena vuttaṃ ‘‘ettha panā’’tiādi. <hi rend="bold">Satthusāsana</hi>nti satthu āṇā. <hi rend="bold">Satthuāṇā</hi> nāma ñattianusāvanānaṃ sampadāti āha ‘‘ñattisampadā anusāvanasampadā cā’’ti. ‘‘Paṭikuṭṭhañceva katañcā’’ti iminā <hi rend="bold">paṭikuṭṭhakata</hi>nti padassa dvandavākyaṃ dasseti. Paṭikusitabbanti <hi rend="bold">paṭikuṭṭhaṃ,</hi> kattabbanti <hi rend="bold">kataṃ,</hi> kammaṃ. Tamevatthaṃ dassento āha ‘‘yaṃ aññesū’’tiādi. Tattha <hi rend="bold">ya</hi>nti kammaṃ.</p>

<p rend="bodytext" n="387"><hi rend="paranum">387</hi><hi rend="dot">.</hi><hi rend="bold">Pāḷiyā</hi>ti vinayapāḷiyā. <hi rend="bold">Ya</hi>nti kammaṃ, na kariyatīti sambandho. <hi rend="bold">Etthā</hi>ti aṭṭhakathāyaṃ. <hi rend="bold">So ca kho</hi>ti so ca vitthāro, āgatoti sambandho. Kasmā ñattidutiyañatticatutthakammānameva vasena āgato, nanu ñattiapalokanakammavasenapi āgatena bhavitabbanti āha ‘‘yasmā panā’’tiādi. Ñattidutiyañatticatutthesu hāpanaṃ vā aññathā karaṇaṃ vā atthi viya ñattikamme natthīti yojanā. Ñattikamme ñattiṭṭhapanato aññakiccassa asambhavato hāpanaṃ vā aññathā karaṇaṃ vā natthīti adhippāyo. <hi rend="bold">Tānī</hi>ti ñattikammaapalokanakammāni. <hi rend="bold">Sabbesampi kammāna</hi>nti sabbesampi catunnaṃ kammānaṃ. <hi rend="bold">Parato</hi>ti parasmiṃ parivārāvasāne (pari. aṭṭha. 482).</p>

<p rend="subhead">237. Catuvaggakaraṇādikathā</p>

<p rend="bodytext" n="388"><hi rend="paranum">388</hi><hi rend="dot">.</hi> Yadidaṃ <pb ed="M" n="0.0396" /> kammanti yojanā. <hi rend="bold">Tesa</hi>nti saṅghānaṃ. <hi rend="bold">Kammappatto</hi>ti ettha kammena, kammassa vā pattoti atthaṃ paṭikkhipanto āha ‘‘kammaṃ patto’’ti. ‘‘Sabbakammesu kammapatto’’ti <pb ed="V" n="2.0055" /> pāḷinayena ‘‘kammesu patto’’ti atthopi yujjati. Lokavohāravasena ‘‘kammena kammassa vā patto’’ti atthopi yujjateva.</p>

<p rend="bodytext" n="389"><hi rend="paranum">389</hi><hi rend="dot">.</hi><hi rend="bold">Parisato</hi>ti parisakāraṇā. <hi rend="bold">Tatthā</hi>ti ‘‘catuvaggakaraṇañce bhikkhave’’tiādipāṭhe, catuvīsatipuggalesu vā. <hi rend="bold">Kammanānāsaṃvāsako</hi>ti ukkhepanīyakammakato. <hi rend="bold">Laddhinānāsaṃvāsako</hi>ti ukkhittānuvattako. ‘‘Hutvā’’ti iminā ‘‘bhikkhunīcatuttho’’tiādīsu catuvīsatiyā ṭhānesu kiriyāvisesanabhāvaṃ dasseti. Bhikkhunī catutthī etassāti bhikkhunīcatuttho, catuvaggo saṅghotiādinā vacanattho kātabbo.</p>

<p rend="bodytext" n="393"><hi rend="paranum">393</hi><hi rend="dot">.</hi><hi rend="bold">Parivāsādī</hi>tiādisaddena mūlāyakassanamānattaabbhānāni saṅgaṇhāti. <hi rend="bold">Tesa</hi>nti parivāsādikammānaṃ. <hi rend="bold">Parato</hi>ti parasmiṃ cūḷavagge (cūḷava. aṭṭha. 75 ādayo).</p>

<p rend="bodytext" n="394"><hi rend="paranum">394</hi><hi rend="dot">.</hi><hi rend="bold">Paṭikuṭṭhakatakammassā</hi>ti paṭikuṭṭhassa hutvā katassa kammassa. <hi rend="bold">Pakatattassā</hi>ti ettha pakatisīlasaṅkhāto attā sabhāvo etassāti pakatattoti atthaṃ dassento āha ‘‘avipannasīlassā’’ti. Saṅghādisesaṃ anāpajjantassāpi avipannasīlattā vuttaṃ ‘‘pārājikaṃ anajjhāpannassā’’ti. Iminā saṅghādisesaṃ āpajjantopi pakatattoyevāti dasseti. Sopi hi idha avipannasīlo nāma, aññattha pana saṅghādisesassa sīlavipattibhāvato taṃ āpajjantopi vipannasīloyeva nāma. <hi rend="bold">Ānantarikassā</hi>ti ettha anantarasaddassa sambandhañca ṇikapaccayassa atthañca dassento āha ‘‘attano anantaraṃ nisinnassā’’ti. Tattha ‘‘attano’’ti iminā anantarasaddassa sambandhaṃ dasseti. ‘‘Nisinnassā’’ti iminā ṇikapaccayassa atthaṃ dasseti.</p>

<p rend="subhead">239. Dvenissāraṇādikathā</p>

<p rend="bodytext" n="395"><hi rend="paranum">395</hi><hi rend="dot">.</hi><hi rend="bold">Vatthuto</hi>ti <pb ed="M" n="0.0397" /> vatthukāraṇā. <hi rend="bold">Tatthā</hi>ti ‘‘dvemā bhikkhave’’tiādipāṭhe. ‘‘Sandhāya vutta’’nti iminā ‘‘appatto’’tiādisuttassa neyyatthabhāvaṃ dasseti. <hi rend="bold">Hī</hi>ti saccaṃ, yasmā vā. <hi rend="bold">Ta</hi>nti pabbājanīyakammaṃ. Puna <hi rend="bold">ta</hi>nti pabbājanīyakammameva. Esa bhikkhu appattoti sambandho. Kasmā appattoti āha ‘‘yasmā’’tiādi. <hi rend="bold">Āveṇikalakkhaṇenā</hi>ti avinā hutvā pavattena lakkhaṇena. Attanā avinā hutvā attano santakena visuṃ bhūtena lakkhaṇenāti vuttaṃ hoti. Yadi appatto, kasmā sunissāritoti āha ‘‘yasmā panassā’’tiādi. <hi rend="bold">Assā</hi>ti bhikkhussa, kareyyāti sambandho. Taṃ ce saṅgho tajjanīyakammādivasena nissāreti, sunissāritoti sambandho <pb ed="V" n="2.0056" />. <hi rend="bold">So</hi>ti bhikkhu. Yasmā anuññātā, tasmā sunissāritoti yojanā. Kittakena aṅgena anuññātāti āha ‘‘ekenapi aṅgenā’’ti.</p>

<p rend="bodytext" n="396"><hi rend="paranum">396</hi><hi rend="dot">.</hi><hi rend="bold">Osāraṇā</hi>ti ettha otyūpasaggavasena saradhātu pavesanatthoti āha ‘‘pavesanā’’ti. <hi rend="bold">Tatthā</hi>ti ‘‘osāraṇā’’tiādipāṭhe. <hi rend="bold">Osāretī</hi>ti ettha abbhānādivasena pavesanaṃ paṭikkhipanto āha ‘‘upasampadakammavasenā’’ti. <hi rend="bold">Sahassakkhattumpī</hi>ti <hi rend="bold">pi</hi>saddo garahattho. Ekavārādike pana kā nāma kathāti dasseti. <hi rend="bold">Sātisārā</hi>ti sadosā. <hi rend="bold">Tathā</hi>ti yathā ācariyupajjhāyā sātisārā, tathā. Seso kārakasaṅgho sātisāroti sambandho. ‘‘Hatthacchinnādayo pana dvattiṃsa suosāritā’’ti vuttattā andhamūgabadhirānaṃ apabbajitānampi upasampadā ruhatīti daṭṭhabbaṃ. <hi rend="bold">Te</hi>ti hatthacchinnādayo dvattiṃsa.</p>

<p rend="bodytext" n="397"><hi rend="paranum">397</hi><hi rend="dot">.</hi><hi rend="bold">Abhūtavatthuvasenā</hi>ti asaccavatthuvasena, asaṃvijjamānavatthuvasena vā. <hi rend="bold">Tatthā</hi>ti ‘‘idha pana bhikkhave’’tiādipāṭhe. <hi rend="bold">Paṭinissajjitā</hi>ti ettha tapaccayassa kammatthe pavattabhāvaṃ dassento āha ‘‘paṭinissajjitabbā’’ti.</p>

<p rend="subhead">241. Upālipucchākathā</p>

<p rend="bodytext" n="400"><hi rend="paranum">400</hi><hi rend="dot">.</hi><hi rend="bold">Tatthā</hi>ti <pb ed="M" n="0.0398" /> upālipañhesu. Tassapāpiyasikādīhi saddhiṃ ekā pucchā katāti yojanā. Bhikkhūnampi vāreti sambandho. Pisaddena ‘‘na kevalaṃ upālipañhesuyeva yojetabbāni, atha kho bhikkhūnaṃ vārepī’’ti dasseti.</p>

<p rend="subhead">242. Tajjanīyakammakathā</p>

<p rend="bodytext" n="407"><hi rend="paranum">407</hi><hi rend="dot">.</hi> ‘‘Idha pana bhikkhave bhikkhu bhaṇḍanakārako’’tiādi vuttanti sambandho. <hi rend="bold">Tatthā</hi>ti ‘‘idha pana bhikkhave’’tiādipāṭhe. <hi rend="bold">Anapadāno</hi>ti ettha apapubbo dāsaddo avakhaṇḍanatthoti āha ‘‘apadānaṃ vuccati paricchedo’’ti. Natthi apadānaṃ avakhaṇḍanaṃ āpattipariyanto etassāti anapadānoti vacanattho kātabbo. Sāyeva pāḷi vuttāti sambandho. <hi rend="bold">Tatthā</hi>ti tassaṃ pāḷiyaṃ. Kiñci atthavinicchayaṃ pāḷianusārena vidituṃ na sakkā na hotīti yojanā.</p>

<p rend="centre">Iti campeyyakkhandhakavaṇṇanāya yojanā samattā.</p>

<p rend="title">10. Kosambakakkhandhakaṃ</p>

<p rend="subhead">271. Kosambakavivādakathā</p>

<p rend="bodytext" n="451"><hi rend="paranum">451</hi><hi rend="dot">.</hi> Kosambakakkhandhake <pb ed="V" n="2.0057" /> ayamanupubbikathā evaṃ veditabbāti yojanā. Vinayaṃ pāḷito ca, tadatthato ca dhāretīti <hi rend="bold">vinayadharo,</hi> tathā suttantaṃ dhāretīti <hi rend="bold">suttantiko. Tesū</hi>ti dvīsu bhikkhūsu. Suttantiko bhikkhu nikkhamīti sambandho. <hi rend="bold">Ācamanaudakāvasesa</hi>nti ācameti dhovati anenāti <hi rend="bold">ācamanaṃ,</hi> tameva udakaṃ ācamanaudakaṃ, tameva avasesaṃ ācamanaudakāvasesaṃ, avasesaācamanaudakanti attho. <hi rend="bold">Taṃ bhikkhu</hi>nti suttantikaṃ bhikkhuṃ. <hi rend="bold">Etthā</hi>ti ācamanaudakāvasesaṭṭhapane. ‘‘Sace hoti, desessāmī’’ti iminā attano subbacabhāvañca sikkhākāmatañca dasseti. <hi rend="bold">Te</hi>ti tayā, kathanti sambandho. Atha vā teti tuyhaṃ, natthīti sambandho. Asañcicca asatiyā katattā anāpattipakkhopi <pb ed="M" n="0.0399" /> bhaveyyāti āha ‘‘natthi āpattī’’ti. Ettha pana āpattiyeva. <hi rend="bold">So</hi>ti suttantiko.</p>

<p rend="bodytext"><hi rend="bold">Vinayadharopī</hi>ti vinayadharo pana, ārocesīti sambandho. <hi rend="bold">Āpajjamānopī</hi>ti pisaddo garahattho. <hi rend="bold">Te</hi>ti vinayadharassa nissitakā, āhaṃsūti sambandho. <hi rend="bold">Tassā</hi>ti suttantikassa. <hi rend="bold">Te</hi>ti suttantikassa nissitakā, ārocesunti sambandho. <hi rend="bold">So</hi>ti suttantiko. <hi rend="bold">Musāvādī</hi>ti abhūtato, abhūtaṃ vā vacanaṃ vadanasīlo. <hi rend="bold">Eso</hi>ti vinayadharo. <hi rend="bold">Te</hi>ti suttantikassa nissitakā, āhaṃsūti sambandho. <hi rend="bold">Tato</hi>ti kalahavaḍḍhanakāraṇā. Vinayadharo akāsīti sambandho.</p>

<p rend="bodytext" n="453"><hi rend="paranum">453</hi><hi rend="dot">.</hi> ‘‘Na tāva bhinno’’ti iminā <hi rend="bold">bhinno</hi>ti ettha tapaccayassa avassambhāviyatthe anāgatakālikataṃ dasseti. Tamevatthaṃ saha upamāya dassento āha ‘‘apicā’’tiādi. <hi rend="bold">Ta</hi>nti sassaṃ. ‘‘Bhijjissatī’’ti iminā bhijjissatīti <hi rend="bold">bhinno</hi>ti vacanatthaṃ dasseti. <hi rend="bold">So ca kho</hi>ti saṅgho. Kalahavasena bhijjissatīti sambandho. <hi rend="bold">Sambhamaatthavasenā</hi>ti saṃvegaatthavasena. Sambhamasaddo hi tīsu atthesu vattati gārave, bhītiyaṃ, saṃvege cāti. Idha pana saṃvege vattati. Bhikkhusaṅghassa bhinne saṃvegaatthavasenāti adhippāyo. Idaṃ heṭṭhā kathitāya ‘‘bhaye kodhe pasaṃsāya’’nti gāthāya (pārā. aṭṭha. 1.15) casaddena sampiṇḍitaṃ sambhamaatthaṃ sandhāya vuttanti <pb ed="V" n="2.0058" /> daṭṭhabbaṃ. <hi rend="bold">Etthā</hi>ti ‘‘bhinno bhikkhusaṅgho bhinno bhikkhusaṅgho’’ti pāṭhe. <hi rend="bold">Āmeḍita</hi>nti ā punappunaṃ bhayādipīḷitattā meḍena ummādena itaṃ kathitaṃ āmeḍitaṃ.</p>

<p rend="bodytext" n="454"><hi rend="paranum">454</hi><hi rend="dot">.</hi><hi rend="bold">Hī</hi>ti vitthāro. Bhagavā vadeyyāti sambandho. Ukkhipanti apanentīti <hi rend="bold">ukkhepakā</hi>. Ukkhittamanuvattantīti <hi rend="bold">ukkhittānuvattakā. Etesa</hi>nti ukkhittānuvattakānaṃ. Puna <hi rend="bold">etesa</hi>nti ukkhepakānaṃ. <hi rend="bold">Pakkho</hi>ti sakhā. <hi rend="bold">Tantimevā</hi>ti pāḷimeva, byāpārameva vā.</p>

<p rend="bodytext" n="455"><hi rend="paranum">455</hi><hi rend="dot">.</hi><hi rend="bold">Yo</hi>ti bhikkhu. Cittaṃ uppādetīti sambandho. <hi rend="bold">Tumhe</hi>ti dhammavādino sandhāya vuttaṃ. <hi rend="bold">Kiṃ bhaṇathā</hi>ti kiṃ vacanaṃ bhaṇatha. Iti pucchitvāti <pb ed="M" n="0.0400" /> sambandho. <hi rend="bold">Tesañcā</hi>ti dhammavādīnañca. <hi rend="bold">Itaresañcā</hi>ti adhammavādīnañca. <hi rend="bold">Ime</hi>ti attano pakkhe ime bhikkhū. <hi rend="bold">Tesa</hi>nti adhammavādīnaṃ. <hi rend="bold">‘‘Kammaṃ kopetī’’</hi>ti ‘‘nānāsaṃvāsakacatuttho ce bhikkhave kammaṃ kareyya, akammaṃ, na ca karaṇīya’’nti vacanato (mahāva. 389) kammaṃ kopeti. <hi rend="bold">Itaresampī</hi>ti dhammavādīnampi. Dhammavādīnaṃ pakkhe nisīditvā adhammavādīnaṃ laddhiṃ gaṇhantopi dhammavādīnaṃ nānāsaṃvāsako hotiyeva, ayaṃ nayo vuttanayassa atthato siddhoti katvā idha na vutto. <hi rend="bold">Eva</hi>ntiādi nigamanaṃ. <hi rend="bold">Yo</hi>ti bhikkhu, pavisati gaṇhātīti sambandho. Nisinno hutvāti yojanā. <hi rend="bold">Ime</hi>ti attano pakkhe ime bhikkhū. <hi rend="bold">Itare</hi>ti parapakkhe itare bhikkhū. <hi rend="bold">Tesa</hi>nti dhammavādīnaṃ. <hi rend="bold">Yattha tattha vā pana pakkhe</hi>ti yasmiṃ kasmiṃci vā dhammavādīnaṃ pakkhe. <hi rend="bold">Ime dhammavādinoti gaṇhātī</hi>ti taṃtaṃpakkhagate bhikkhū yāthāvato vā ayāthāvato vā ‘‘ime dhammavādino’’ti gaṇhāti.</p>

<p rend="bodytext" n="456"><hi rend="paranum">456</hi><hi rend="dot">.</hi> Kāyena kataṃ kammaṃ <hi rend="bold">kāyakammaṃ,</hi> vaciyā kataṃ kammaṃ <hi rend="bold">vacīkammaṃ</hi>. Tattha kāyakammaṃ upadaṃsentā bhikkhū paharantā upadaṃsenti. Vacīkammaṃ upadaṃsentā bhikkhū pharusaṃ vadantā upadaṃsenti. Tena vuttaṃ ‘‘kāyena paharantā’’tiādi. <hi rend="bold">Upadaṃsentī</hi>ti pavattenti. ‘‘Kodhavasenā’’ti iminā pemavasenāti atthaṃ nivatteti. <hi rend="bold">Adhammiyānī</hi>ti adhammena kattabbāni. ‘‘Kiccānī’’ti iminā iyapaccayassa sarūpaṃ dasseti. <hi rend="bold">Asammodikā</hi>ti ettha yakāralopoti āha ‘‘asammodikāyā’’ti. ‘‘Kathāyā’’ti iminā asammodaṃ janetīti asammodikāti katvā ṇikapaccayassa sarūpaṃ dasseti. <hi rend="bold">Upacāraṃ muñcitvā</hi>ti ettha upacāro nāma aññamaññaṃ paharantānaṃ hatthassa pāpuṇanaṭṭhānaṃ, taṃ muñcitvāti attho. <hi rend="bold">Āsanantarikāyā</hi>ti ettha ekaṃ āsanaṃ antaraṃ byavahitaṃ imissā nisinnakiriyāyāti āsanantarikāti dassento āha ‘‘ekekaṃ āsanaṃ antara’’nti. ‘‘Katvā’’ti iminā kiriyāvisesanabhāvaṃ dasseti.</p>

<p rend="bodytext" n="457-8"><hi rend="paranum">457-8</hi><hi rend="dot">.</hi> Ayaṃ <pb ed="V" n="2.0059" /> assa bhikkhuno adhippāyo kirāti yojanā. <hi rend="bold">Ete</hi>ti kodhābhibhūte bhikkhū. Bhagavā pana kathesīti sambandho. ‘‘Anattho <pb ed="M" n="0.0401" /> ato’’ti iminā <hi rend="bold">anatthato</hi>ti padassa okāralopasandhiṃ dasseti. Tesaṃ padānamatthaṃ dassento āha ‘‘etasmā’’tiādi. ‘‘Atha vā’’tiādinā ‘‘anatthado’’ti vattabbe ‘‘sugato’’tiādīsu viya da-kārassa ta-kāraṃ katvā <hi rend="bold">anatthato</hi>ti vuttanti dasseti. <hi rend="bold">Anatthado</hi>ti anatthaṃ dadātīti anatthado.</p>

<p rend="bodytext" n="464"><hi rend="paranum">464</hi><hi rend="dot">.</hi><hi rend="bold">Puthusaddo</hi>ti ettha puthusaddo mahantapariyāyoti āha ‘‘mahā’’ti. <hi rend="bold">Assā</hi>ti bhaṇḍanakārakassa janassa. <hi rend="bold">Samajano</hi>ti ettha samasaddo sadisapariyāyoti āha ‘‘ekasadiso’’ti, tulyādhikaraṇasamāsoyaṃ. Bhaṇḍanakārako ayaṃ janoti yojanā. <hi rend="bold">Tatthā</hi>ti bhaṇḍanakārakesu janesu. Aññampi ekaṃ idaṃ kāraṇanti sambandho. <hi rend="bold">Na maññitthā</hi>ti koci ekopi na maññitthāti yojanā. Iminā <hi rend="bold">amaññaru</hi>nti ettha āvibhattiyā ‘‘ru’’nti ādeso dassito.</p>

<p rend="bodytext"><hi rend="bold">Parimuṭṭhā</hi>ti parimuṭṭhā sati etesanti parimuṭṭhāti dassento āha ‘‘parimuṭṭhasatino’’ti. Aṭṭhakkharagāthāyaṃ ‘‘pañcamaṃ laghu sabbatthā’’ti vuttattā pañcamassa rākārassa rasso hoti. Tena vuttaṃ ‘‘rākārassa rassādeso kato’’ti. <hi rend="bold">Kathaṃ bhāṇino</hi>ti vācaṃ bhāṇino. <hi rend="bold">Mukhāyāma</hi>nti ettha āyāmasaddo vitthārapariyāyo, vitthāro ca nāma pasāraṇanti āha ‘‘pasāretu’’nti. Sampadānatthajotakena tuṃpaccayena sampadānatthe upayogavacananti dasseti. <hi rend="bold">Nītā</hi>ti kammavācakassa kitassa appadhānakammaṃ dassento āha ‘‘imaṃ nillajjabhāva’’nti. Dvikammakadhātubhāvato ‘‘attano’’ti padhānakammampi ajjhāharitabbaṃ. <hi rend="bold">Ta</hi>nti kalahaṃ. ‘‘Jāna’’nti padena ‘‘vidū’’ti padassa atthañca vākyañca dasseti. Vidanti jānantīti <hi rend="bold">vidū</hi>ti vacanattho kātabboti adhippāyo. <hi rend="bold">Sādīnavo</hi>tiādīnavena dosena saha pavatto. <hi rend="bold">Aya</hi>nti kalaho.</p>

<p rend="bodytext"><hi rend="bold">Ye</hi><pb ed="M" n="0.0402" /><hi rend="bold">ca taṃ upanayhantī</hi>ti ettha tasaddassa visayaṃ dassetuṃ vuttaṃ ‘‘āghāta’’nti. <hi rend="bold">Ye</hi>ti janā. Upanayhanti upanahanti bandhanti. <hi rend="bold">Sanantano</hi>ti ettha sanantanasaddo purāṇapariyāyoti āha ‘‘porāṇo’’ti.</p>

<p rend="bodytext">‘‘Aññe’’ti iminā <hi rend="bold">pare</hi>ti ettha parasaddassa pacchābhāgatthādayo nivāreti. <hi rend="bold">Mayamettha yamāmase</hi>ti ettha etasaddassa visayaṃ dassento āha ‘‘saṅghamajjhe’’ti. Yamudhātu upayamanattho sekāro nipātamattoti āha ‘‘upayamāmā’’ti. ‘‘Satataṃ samitaṃ maccusantikaṃ gacchāmā’’ti iminā <pb ed="V" n="2.0060" /> ‘‘na jānantī’’ti padassa ākāraṃ dasseti. <hi rend="bold">Tatthā</hi>ti mahājanakāye ye paṇḍitāti yojanā. <hi rend="bold">Evaṃ hī</hi>ti evameva. Jānantā te paṇḍitā paṭipajjantīti yojanā. Medhantā hiṃsantā gacchanti pavattantīti <hi rend="bold">medhagā</hi> kalahā. Keci medhadhātuto ṇvupaccayaṃ vadanti, tesaṃ matena medhakāti paṭhamakkharena pāṭho bhaveyya.</p>

<p rend="bodytext"><hi rend="bold">Tesampī</hi>ti brahmadattadīghāvukumārānampi. <hi rend="bold">Saṅgatī</hi>ti samāgamo. <hi rend="bold">Vo</hi>ti tumhākaṃ. Yesaṃ tumhākaṃ neva mātāpitūnaṃ aṭṭhīni chinnāni, na pāṇā hatā, na gavassadhanāni haṭāni. Tesaṃ tumhākaṃ kasmā saṅgati na hotīti yojanā.</p>

<p rend="bodytext"><hi rend="bold">Sabbāni parissayānī</hi>ti ettha <hi rend="bold">sabbānī</hi>ti vuttakāraṇañca liṅgavipallāsañca dassento āha ‘‘pākaṭaparissaye ca paṭicchannaparissaye cā’’ti. ‘‘Abhibhavitvā’’ti iminā <hi rend="bold">abhibhuyyā</hi>ti padassa tvāpaccayantabhāvaṃ dasseti. <hi rend="bold">Tenā</hi>ti nipakena sahāyena.</p>

<p rend="bodytext"><hi rend="bold">Rājāvā</hi>ti ettha rājā ivāti padavibhāgaṃ katvā rājasaddassa upalakkhaṇavasena mahājanaka, arindamarājāno ca ivasaddassa opammatthajotakañca dassento āha ‘‘yathā’’tiādi. Raṭṭhavijitasaddā aññamaññapariyāyā. Visesanavisesyānaṃ kāmācārato gamyamānattā vuttaṃ ‘‘vijitaṃ raṭṭha’’nti. ‘‘Mātaṅgo araññe nāgo ivā’’ti iminā <pb ed="M" n="0.0403" /> padavibhāgaṃ dasseti. Tesaṃ padānaṃ atthaṃ dassento āha ‘‘mātaṅgoti hatthī vuccatī’’tiādi. ‘‘Hatthī vuccatī’’ti iminā mahanto aṅgo sarīrametassāti <hi rend="bold">mātaṅgo</hi>ti vacanatthena hatthī mātaṅgo nāmāti dasseti. Mahantasaddassa mātādeso. <hi rend="bold">Nāga</hi>saddo urage ca hatthimhi ca nāgarukkhe ca uttame ca nāmapaññattiyañcāti pañcasu atthesu vattati, idha uttamattheti dassento āha ‘‘nāgoti mahantādhivacanameta’’nti. <hi rend="bold">Mātaṅgaraññevā</hi>ti ettha ivasaddassa opammatthajotakabhāvaṃ dassetvā atthayojanaṃ dassento āha ‘‘yathā hī’’tiādi. ‘‘Yathā ca pālileyyako’’ti iminā mātaṅganāgassa sarūpaṃ upalakkhaṇena dasseti.</p>

<p rend="subhead">275. Pālileyyakagamanakathā</p>

<p rend="bodytext" n="467"><hi rend="paranum">467</hi><hi rend="dot">.</hi><hi rend="bold">Pālileyyaka</hi>nti palilavanasaṇḍe vasantahatthināgaṃ. ‘‘Hatthī’’ti ca ‘‘nāgo’’ti ca dvinnaṃ saddānaṃ pariyāyabhāvena vuttattā adhikatthoti āha ‘‘mahāhatthī’’ti. Purato purato gacchantehi tehi hatthiādīhi chinnaggānīti yojanā. <hi rend="bold">Obhaggobhagga</hi>nti bhañjitvā adhopātitaṃ obhagganti <pb ed="V" n="2.0061" /> dassento āha ‘‘bhañjitvā bhañjitvā pātita’’nti. ‘‘Uccaṭṭhānato’’ti iminā avatyūpasaggassa adhotthaṃ nayena dasseti. <hi rend="bold">Etassā</hi>ti hatthināgassa. <hi rend="bold">Te</hi>ti hatthiādayo. <hi rend="bold">Tehī</hi>ti hatthiādīhi. Pivantehi tehīti yojanā. <hi rend="bold">Kaddamodakānī</hi>ti kaddamena saṃsaṭṭhāni udakāni.</p>

<p rend="bodytext"><hi rend="bold">Īsādantassā</hi>ti ettha īsāya sadiso danto imassāti īsādantoti dassento āha ‘‘rathaīsāsadisadantassā’’ti. ‘‘Rathaīsā’’ti iminā naṅgalaīsaṃ nivatteti. <hi rend="bold">Yadeko</hi>ti yaṃ eko. Yaṃsaddo kāraṇatthoti āha ‘‘yasmā’’ti. <hi rend="bold">Assa nāgassā</hi>ti hatthināgassa. <hi rend="bold">Nāgenā</hi>ti buddhanāgena.</p>

<p rend="bodytext"><hi rend="bold">Yathābhiranta</hi>nti <pb ed="M" n="0.0404" /> ettha kittakaṃ kālaṃ ramatīti āha ‘‘temāsa’’nti. <hi rend="bold">Ettāvatā</hi>ti ettakena temāsaviharaṇena. Patthaṭā ahosīti sambandho. <hi rend="bold">Sabbatthā</hi>ti sabbasmiṃ jambudīpatale.</p>

<p rend="bodytext">‘‘Kosambinivāsino’’ti iminā kosambiyaṃ nivasantīti <hi rend="bold">kosambakā</hi>ti vacanatthaṃ dasseti.</p>

<p rend="subhead">276. Aṭṭhārasavatthukathā</p>

<p rend="bodytext" n="471"><hi rend="paranum">471</hi><hi rend="dot">.</hi> ‘‘Laddhiggahaṇa’’nti iminā ādīyate <hi rend="bold">ādāyo</hi>ti vacanatthaṃ dasseti.</p>

<p rend="bodytext" n="475"><hi rend="paranum">475</hi><hi rend="dot">.</hi><hi rend="bold">Taṃ divasamevā</hi>ti tasmiṃ saṅghasāmaggikaraṇadivaseyeva.</p>

<p rend="bodytext" n="476"><hi rend="paranum">476</hi><hi rend="dot">.</hi><hi rend="bold">Na mūlā mūlaṃ gantvā</hi>ti mūlato mūlaṃ na gantvāva. ‘‘Atthato apagatā’’ti iminā atthato apetā <hi rend="bold">atthāpetā</hi>ti vacanatthaṃ dasseti. ‘‘Byañjanamattaṃ upetā’’ti iminā byañjanamattaṃ upetā upagatā <hi rend="bold">byañjanūpetā</hi>ti vacanatthaṃ dasseti.</p>

<p rend="bodytext" n="477"><hi rend="paranum">477</hi><hi rend="dot">.</hi><hi rend="bold">Atthesu jātesū</hi>ti ettha jātasaddo uppannapariyāyoti āha ‘‘vinayaatthesu uppannesū’’ti. Tañca padaṃ ‘‘saṅghassa kiccesū’’tiādīsu sabbapadesu yojetabbaṃ. <hi rend="bold">Mahatthiko</hi>ti mahanto upakārasaṅkhāto attho imassāti mahatthikoti dassanto āha ‘‘mahāupakāro’’ti.</p>

<p rend="bodytext"><hi rend="bold">Anānuvajjo paṭhamenā</hi>ti ettha paṭhamasaddo tāvapariyāyoti dassento āha ‘‘tāvā’’ti. <hi rend="bold">Sīlato</hi>ti <pb ed="V" n="2.0062" /> sīlena. <hi rend="bold">Upekkhitācāro</hi>ti upapattito ikkhitācāro. ‘‘Apekkhitācāro’’tipi pāṭho. <hi rend="bold">Upaparikkhitācāro</hi>ti upaparikkhito ācāro etassāti upaparikkhitācāro.</p>

<p rend="bodytext"><hi rend="bold">Visayhā</hi>ti ettha vipubbo sahadhātu abhibhavanattho, tvāpaccayo ca hotīti dassento āha ‘‘abhibhavitvā’’ti. <hi rend="bold">Anapagata</hi>nti kāraṇato <pb ed="M" n="0.0405" /> anapetaṃ. Bhaṇanto bhikkhūti sambandho. Tamatthaṃ dassento āha ‘‘yasmā hī’’tiādi. <hi rend="bold">So</hi>ti bhikkhu, na hāpetīti sambandho. ‘‘Usūyāyā’’ti iminā dosāgatigamanassa gahitattā ‘‘agatigamanavasenā’’ti iminā pārisesanayena avasesaagatigamanamevādhippetaṃ. <hi rend="bold">So</hi>ti bhikkhu. <hi rend="bold">Chambhati cevā</hi>ti thambhati ceva, thaddhaṃ karoti cevāti attho. <hi rend="bold">Vedhati cā</hi>ti kampati ca. <hi rend="bold">Yo cā</hi>ti bhikkhu pana. <hi rend="bold">Īdiso</hi>ti usūyāya vā agatigamanena vā bhaṇanasaṅkhāto ediso na hoti.</p>

<p rend="bodytext"><hi rend="bold">Kiñca bhiyyo</hi>ti nipātasamudāyo, tato vuttato atirekaṃ kathetabbaṃ kiṃ panāti attho. Tassā gāthāya attho veditabboti yojanā. <hi rend="bold">Yo</hi>ti bhikkhu. <hi rend="bold">Hī</hi>ti saccaṃ. <hi rend="bold">Kālāgata</hi>nti <hi rend="bold">e</hi>ttha gahetabbakālañca sattamītappurisasamāsañca dassento āha ‘‘kathetabbayuttakāle āgata’’nti. <hi rend="bold">Vaco</hi>ti padaṃ na vacanapadhānaṃ, vacanavantapuggaloyeva padhānanti dassento āha ‘‘vadanto’’ti.</p>

<p rend="bodytext"><hi rend="bold">Ācerakamhi ca sake</hi>ti ettha ācariyassa eso <hi rend="bold">ācerako,</hi> sassa attano eso <hi rend="bold">sako</hi>ti vacanatthaṃ dassento āha ‘‘attano ācariyavāde’’ti. Gāthābhāvato ācariyasaddassa ācerādeso kātabbo. ‘‘Vāde’’ti iminā idamatthe pavattassa ṇikapaccayassa sarūpaṃ dasseti. <hi rend="bold">Alaṃ pametu</hi>nti ettha alaṃsaddo samatthattho, pamasaddotulanatthoti āha ‘‘tulayituṃ samattho’’ti. <hi rend="bold">Kathetave</hi>ti ettha tavesaddo aññattha yebhuyyena bhāvavācako, idha pana kammavācakoti āha ‘‘kathetabbe’’ti. <hi rend="bold">Viraddhaṭṭhānakusalo</hi>ti viraddhaṭṭhāne kusalo.</p>

<p rend="bodytext">Ayaṃ gāthā vuttāti sambandho. <hi rend="bold">Ta</hi>nti kathetabbaṃ. <hi rend="bold">Ayaṃ hetthattho</hi>ti ayaṃ eva ettha gāthāyaṃ atthoti yojanā. ‘‘Gacchantī’’ti iminā <hi rend="bold">vajantī</hi>ti ettha vajadhātuyā gatyatthaṃ dasseti. ‘‘Attano ācariyavāda’’nti iminā ‘‘sakaṃ ādāya’’nti padassa atthaṃ dasseti. Ācariyavādo <pb ed="M" n="0.0406" /> hi ādātabbato gahetabbato <hi rend="bold">ādāya</hi>nti vutto. <hi rend="bold">Tadanurūpa</hi>nti tassa vatthussa anurūpaṃ. Byākaramāno bhikkhūti sambandho. <hi rend="bold">Aṭṭhahi dūtaṅgehī</hi>ti ‘‘sotā ca hoti, sāvetā ca, uggahetā ca, dhāretā ca, viññātā ca, viññāpetā, ca kusalo ca sahitāsahitassa, no ca kalahakārako’’ti (cūḷava. 347; a. ni. 8.16) evaṃ vuttehi aṭṭhahi dūtassa <pb ed="V" n="2.0063" /> aṅgehi. Kassa dūteyyakammanti āha ‘‘saṅghassā’’ti. Dūtassa etāni <hi rend="bold">dūteyyāni,</hi> tāniyeva kammāni <hi rend="bold">dūteyyakammāni,</hi> tesu. <hi rend="bold">Ida</hi>nti atthajākaṃ, vuttaṃ hotīti yojanā. Atha vā <hi rend="bold">ida</hi>nti ayamattho. <hi rend="bold">Vuttaṃ hotī</hi>ti vutto hoti. Pacchimanaye liṅgavipallāsoti daṭṭhabbo. Ānetvā havanti pūjentīti <hi rend="bold">āhavo</hi> dāyakā, tesaṃ āhūnaṃ. Ānetvā hunitabbaṃ pūjetabbanti <hi rend="bold">āhuti,</hi> taṃ āhutiṃ. <hi rend="bold">Saṅghassa kiccesū</hi>ti niddhāraṇe bhummaṃ. Tena vuttaṃ ‘‘tassa tassa kiccassā’’ti. <hi rend="bold">Karavaco</hi>ti ettha ‘‘vacokaro’’ti vattabbe gāthābhāvato padavipariyāyavasena ‘‘karavaco’’ti vuttoti āha ‘‘vacanaṃ karonto’’ti. ‘‘Vacanakaraṇenā’’ti iminā ‘‘na <hi rend="bold">tena maññatī’’</hi>ti ettha tasaddassa visayaṃ dasseti.</p>

<p rend="bodytext">Āpajjamāno bhikkhu āpatti hotīti yojanā. <hi rend="bold">Tassā cā</hi>ti ettha smāvacanassa ssādeso kātabbo. <hi rend="bold">Yathā</hi>ti yenākārena, vinayakammākārenāti attho. <hi rend="bold">Yesū</hi>ti yattakesu vatthūsu. Ubhaye ete vibhaṅgāti sambandho. <hi rend="bold">Assā</hi>ti bhikkhussa. <hi rend="bold">Āpattivuṭṭhānapadassā</hi>ti padasaddo kāraṇattho, bhummatthe sāmivacano ca hotīti āha ‘‘āpattivuṭṭhānakāraṇe’’ti. ‘‘Kusalo’’ti iminā cheko paṇḍito, kucchitaṃ pāpaṃ vidati jānātīti <hi rend="bold">kovido</hi>ti vacanatthena kovido nāmāti dasseti.</p>

<p rend="bodytext">Ācaranto <pb ed="M" n="0.0407" /> bhikkhu gacchatīti yojanā. ‘‘Vatta’’nti iminā <hi rend="bold">osāraṇaṃ ta</hi>nti ettha tasaddassa visayaṃ dasseti. ‘‘Yā’’ti iminā <hi rend="bold">etampī</hi>ti ettha etasaddassa aniyamaniddesabhāvaṃ dasseti. <hi rend="bold">Sabbatthā</hi>ti sabbasmiṃ kosambakakkhandhake.</p>

<p rend="centre">Iti kosambakakkhandhakavaṇṇanāya yojanā samattā.</p>

<p rend="centre">Iti samantapāsādikāya vinayasaṃvaṇṇanāya</p>

<p rend="centre">Mahāvaggavaṇṇanāya</p>

<p rend="centre">Yojanā samattā.</p>

<p rend="gatha1">Jādilañchitanāmena, nekānaṃ vācito mayā;</p>

<p rend="gathalast">Mahāvaggakhandhakassa, samatto yojanānayoti.</p>

<p rend="centre"> Namo tassa bhagavato arahato sammāsambuddhassa</p>

<p rend="title">Pācityādiyojanā</p>
</body>
<back></back>
</text>
</TEI.2>