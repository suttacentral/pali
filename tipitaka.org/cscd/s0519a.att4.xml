<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">4. Paṭiniddesavāravaṇṇanā</p>

<p rend="subhead">1. Desanāhāravibhaṅgavaṇṇanā</p>

<p rend="bodytext" n="5"><hi rend="paranum">5</hi><hi rend="dot">.</hi> Evaṃ <pb ed="V" n="0.0172" /> hārādayo sukhaggahaṇatthaṃ gāthābandhavasena sarūpato niddisitvā idāni tesu hāre tāva paṭiniddesavasena vibhajituṃ <hi rend="bold">‘‘tattha katamo desanāhāro’’</hi>tiādi āraddhaṃ. Tattha <hi rend="bold">katamo</hi>ti kathetukamyatāpucchā. <hi rend="bold">Desanāhāro</hi>ti pucchitabbadhammanidassanaṃ. Kiñcāpi desanāhāro niddesavāre sarūpato dassito, paṭiniddesassa pana visayaṃ <pb ed="M" n="0.0041" /> dassento <hi rend="bold">‘‘assādādīnavatā’’</hi>ti gāthaṃ ekadesena paccāmasati. Ayaṃ desanāhāro pubbāparāpekkho. Tattha pubbāpekkhatte ‘‘katamo desanāhāro’’ti pucchitvā ‘‘assādādīnavatā’’ti sarūpato dassitassa nigamanaṃ hoti. Parāpekkhatte pana ‘‘ayaṃ desanāhāro kiṃ desayatī’’ti desanākiriyāya kattuniddeso hoti. Tena desanāhārassa anvatthasaññataṃ dasseti. <hi rend="bold">Desayatī</hi>ti saṃvaṇṇeti, vitthāretīti attho.</p>

<p rend="bodytext">Idāni anena desetabbadhamme sarūpato dassento <hi rend="bold">‘‘assāda’’</hi>ntiādimāha, taṃ pubbe vuttanayattā uttānameva. Tasmā ito parampi avuttameva vaṇṇayissāma. ‘‘Kattha pana āgate assādādike ayaṃ hāro saṃvaṇṇetī’’ti anuyogaṃ manasikatvā desanāhārena saṃvaṇṇetabbadhammaṃ dassento <hi rend="bold">‘‘dhammaṃ vo, bhikkhave, desessāmī’’</hi>tiādikaṃ sabbapariyattidhammasaṅgāhakaṃ bhagavato chachakkadesanaṃ ekadesena dasseti.</p>

<p rend="bodytext">Tattha <hi rend="bold">dhamma</hi>nti ayaṃ <hi rend="bold">dhamma</hi>-saddo pariyattisaccasamādhipaññāpakatipuññāpattiñeyyādīsu bahūsu atthesu diṭṭhappayogo. Tathā hi ‘‘idha, bhikkhu, dhammaṃ pariyāpuṇātī’’tiādīsu (a. ni. 5.73) pariyattidhamme dissati. ‘‘Diṭṭhadhammo pattadhammo’’tiādīsu (dī. ni. 1.299; mahāva. 18) sacce. ‘‘Evaṃdhammā te bhagavanto ahesu’’ntiādīsu (dī. ni. 2.13, 145) samādhimhi. ‘‘Saccaṃ dhammo dhiti cāgo’’ti evamādīsu (jā. 1.1.57; 1.2.147-148) paññāyaṃ. ‘‘Jātidhammānaṃ, bhikkhave, sattāna’’nti evamādīsu (dī. ni. 2.398; ma. ni. 1.131) pakatiyaṃ <pb ed="V" n="0.0173" />. ‘‘Dhammo have rakkhati dhammacāri’’ntiādīsu (jā. 1.10.102; 1.15.385) puññe. ‘‘Cattāro pārājikā dhammā’’ti evamādīsu (pārā. 233) āpattiyaṃ. ‘‘Kusalā dhammā akusalādhammā’’tiādīsu (dha. sa. tikamātikā 1) ñeyye. Idha pana pariyattiyaṃ daṭṭhabboti (ma. ni. aṭṭha. 1.mūlapariyāyasuttavaṇṇanā; dha. sa. aṭṭha. cittuppādakaṇḍa 1; bu. vaṃ. aṭṭha. 1.1).</p>

<p rend="bodytext"><hi rend="bold">Vo</hi>ti pana ayaṃ <hi rend="bold">vo</hi>-saddo ‘‘handa dāni, bhikkhave, pavāremi vo’’ti (saṃ. ni. 1.215) ettha upayogatthe āgato. ‘‘Sannipatitānaṃ vo, bhikkhave, dvayaṃ karaṇīya’’ntiādīsu (ma. ni. 1.273) karaṇatthe. ‘‘Ye hi vo ariyā parisuddhakāyakammantā’’tiādīsu padapūraṇe. ‘‘Ārocayāmi vo, bhikkhave’’tiādīsu (a. ni. 7.72) sampadānatthe. Idhāpi sampadānatthe evāti daṭṭhabbo.</p>

<p rend="bodytext">Bhikkhanasīlatādiguṇayogena <pb ed="M" n="0.0042" /> bhikkhū, bhinnakilesatādiguṇayogena vā. Atha vā saṃsāre bhayaṃ ikkhantīti bhikkhū. <hi rend="bold">Bhikkhave</hi>ti tesaṃ ālapanaṃ. Tena te dhammassavane niyojento attano mukhābhimukhaṃ karoti. <hi rend="bold">Desessāmī</hi>ti kathessāmi. Tena nāhaṃ dhammissaratāya tumhe aññaṃ kiñci kāreyyāmi, anāvaraṇañāṇena sabbaṃ ñeyyadhammaṃ paccakkhakāritāya pana dhammaṃ desessāmīti idāni pavattiyamānaṃ dhammadesanaṃ paṭijānāti. <hi rend="bold">Ādikalyāṇa</hi>ntiādīsu ādimhi kalyāṇaṃ <hi rend="bold">ādikalyāṇaṃ,</hi> ādikalyāṇametassāti vā <hi rend="bold">ādikalyāṇaṃ</hi>. Sesapadadvayepi eseva nayo. Tattha sīlena ādikalyāṇaṃ. Samādhinā majjhekalyāṇaṃ. Paññāya pariyosānakalyāṇaṃ. Buddhasubuddhatāya vā ādikalyāṇaṃ. Dhammasudhammatāya majjhekalyāṇaṃ. Saṅghasuppaṭipattiyā pariyosānakalyāṇaṃ. Atha vā ugghaṭitaññuvinayanena ādikalyāṇaṃ. Vipañcitaññuvinayanena majjhekalyāṇaṃ neyyapuggalavinayanena pariyosānakalyāṇaṃ. Ayamevattho idhādhippeto.</p>

<p rend="bodytext">Atthasampattiyā <hi rend="bold">sātthaṃ</hi>. Byañjanasampattiyā <hi rend="bold">sabyañjanaṃ</hi>. Saṅkāsanādichaatthapadasamāyogato vā <hi rend="bold">sātthaṃ</hi>. Akkharādichabyañjanapadasamāyogato <hi rend="bold">sabyañjanaṃ</hi>. Ayamevattho idhādhippeto. Upanetabbābhāvato ekantena paripuṇṇanti <hi rend="bold">kevalaparipuṇṇaṃ</hi>. Apanetabbābhāvato <hi rend="bold">parisuddhaṃ</hi>. Sīlādipañcadhammakkhandhapāripūriyā vā <hi rend="bold">paripuṇṇaṃ</hi>. Caturoghanittharaṇāya pavattiyā lokāmisanirapekkhatāya ca <hi rend="bold">parisuddhaṃ</hi>. Brahmaṃ seṭṭhaṃ uttamaṃ brahmūnaṃ vā seṭṭhānaṃ ariyānaṃ cariyaṃ sikkhattayasaṅgahaṃ sāsanaṃ <hi rend="bold">brahmacariyaṃ pakāsayissāmi</hi> paridīpayissāmīti attho.</p>

<p rend="bodytext">Evaṃ <pb ed="V" n="0.0174" /> bhagavatā desito pakāsito ca sāsanadhammo yesaṃ assādādīnaṃ dassanavasena pavatto, te assādādayo desanāhārassa visayabhūtā yattha yattha pāṭhe savisesaṃ vuttā, tato tato niddhāretvā udāharaṇavasena idhānetvā dassetuṃ <hi rend="bold">‘‘tattha katamo assādo’’</hi>tiādi āraddhaṃ. Tattha <hi rend="bold">kāma</hi>nti manāpiyarūpādiṃ tebhūmakadhammasaṅkhātaṃ vatthukāmaṃ. <hi rend="bold">Kāmayamānassā</hi>ti icchantassa. <hi rend="bold">Tassa cetaṃ samijjhatī</hi>ti tassa kāmayamānassa sattassa taṃ kāmasaṅkhātaṃ vatthu samijjhati ce, sace so taṃ labhatīti vuttaṃ hoti. <hi rend="bold">Addhā</hi><hi rend="bold">pītimano</hi><pb ed="M" n="0.0043" /><hi rend="bold">hotī</hi>ti ekaṃsena tuṭṭhacitto hoti. <hi rend="bold">Laddhā</hi>ti labhitvā. <hi rend="bold">Macco</hi>ti satto. <hi rend="bold">Yadicchatī</hi>ti yaṃ icchati. Ayamettha saṅkhepo, vitthāro pana <hi rend="bold">niddese</hi> (mahāni. 1) vuttanayena veditabbo. <hi rend="bold">Ayaṃ assādo</hi>ti yāyaṃ adhippāyasamijjhanā icchitalābhe pītimanatā somanassaṃ, ayaṃ assādetabbato assādo.</p>

<p rend="bodytext"><hi rend="bold">Tassa ce kāmayānassā</hi>ti tassa puggalassa kāme icchamānassa, kāmena vā yāyamānassa. <hi rend="bold">Chandajātassā</hi>ti jātataṇhassa. <hi rend="bold">Jantuno</hi>ti sattassa. <hi rend="bold">Te kāmā parihāyantī</hi>ti te vatthukāmā kenaci antarāyena vinassanti ce. <hi rend="bold">Sallaviddhova ruppatī</hi>ti atha ayomayādinā sallena viddho viya pīḷiyatīti attho. <hi rend="bold">Ayaṃ ādīnavo</hi>ti yāyaṃ kāmānaṃ vipariṇāmaññathābhāvā kāmayānassa sattassa ruppanā domanassuppatti, ayaṃ ādīnavo.</p>

<p rend="bodytext"><hi rend="bold">Yo kāme parivajjetī</hi>ti yo bhikkhu yathāvutte kāme tattha chandarāgassa vikkhambhanena vā samucchindanena vā sabbabhāgena vajjeti. Yathā kiṃ? <hi rend="bold">Sappasseva padā siro</hi>ti, yathā koci puriso jīvitukāmo kaṇhasappaṃ paṭipathe passitvā attano pādena tassa siraṃ parivajjeti, <hi rend="bold">somaṃ…pe… samativattatī</hi>ti so bhikkhu sabbaṃ lokaṃ visaritvā ṭhitattā loke visattikāsaṅkhātaṃ imaṃ taṇhaṃ satimā hutvā samatikkamatīti. <hi rend="bold">Idaṃ nissaraṇa</hi>nti yadidaṃ visattikāsaṅkhātāya taṇhāya nibbānārammaṇena ariyamaggena samativattanaṃ, idaṃ nissaraṇaṃ.</p>

<p rend="bodytext"><hi rend="bold">Khetta</hi>nti kedārādikhettaṃ. <hi rend="bold">Vatthu</hi>nti gharavatthuādivatthuṃ. <hi rend="bold">Hiraññaṃ vā</hi>ti kahāpaṇasaṅkhātaṃ suvaṇṇasaṅkhātañca hiraññaṃ. <hi rend="bold">Vā</hi>-saddo vikappanattho, so sabbapadesu yojetabbo. <hi rend="bold">Gavāssa</hi>nti gāvo ca asse cāti gavāssaṃ. <hi rend="bold">Dāsaporisa</hi>nti dāse ca porise cāti dāsaporisaṃ. <hi rend="bold">Thiyo</hi>ti itthiyo. <hi rend="bold">Bandhū</hi>ti ñātibandhavo. <hi rend="bold">Puthū kāme</hi>ti aññepi vā manāpiyarūpādike bahū kāmaguṇe. <hi rend="bold">Yo naro anugijjhatī</hi>ti yo satto anu anu abhikaṅkhati patthetīti attho. <hi rend="bold">Ayaṃ assādo</hi>ti yadidaṃ khettādīnaṃ anugijjhanaṃ, ayaṃ assādeti vatthukāme etenāti assādo.</p>

<p rend="bodytext"><hi rend="bold">Abalā</hi><pb ed="V" n="0.0175" /><pb ed="M" n="0.0044" /><hi rend="bold">naṃ balīyantī</hi>ti khettādibhede kāme anugijjhantaṃ taṃ puggalaṃ kusalehi pahātabbattā abalasaṅkhātā kilesā balīyanti abhibhavanti, saddhābalādivirahena vā abalaṃ taṃ puggalaṃ abalā kilesā balīyanti, abalattā abhibhavantīti attho. <hi rend="bold">Maddantenaṃ parissayā</hi>ti enaṃ kāmagiddhaṃ kāme pariyesantaṃ rakkhantañca sīhādayo ca pākaṭaparissayā kāyaduccaritādayo ca apākaṭaparissayā maddanti. <hi rend="bold">Tato naṃ…pe… daka</hi>nti tato tehi pākaṭāpākaṭaparissayehi abhibhūtaṃ taṃ puggalaṃ jātiādidukkhaṃ samudde bhinnanāvaṃ udakaṃ viya anveti anugacchatīti attho. <hi rend="bold">Ayaṃ ādīnavo</hi>ti yvāyaṃ taṇhāduccaritasaṃkilesahetuko jātiādidukkhānubandho, ayaṃ ādīnavo.</p>

<p rend="bodytext"><hi rend="bold">Tasmā</hi>ti yasmā kāmagiddhassa vuttanayena dukkhānubandho vijjati, tasmā. <hi rend="bold">Jantū</hi>ti satto. <hi rend="bold">Sadā sato</hi>ti pubbarattāpararattaṃ jāgariyānuyogena sato hutvā. <hi rend="bold">Kāmāni parivajjaye</hi>ti vikkhambhanavasena samucchedavasena ca rūpādīsu vatthukāmesu sabbappakāraṃ kilesakāmaṃ anuppādento kāmāni parivajjaye pajaheyya. <hi rend="bold">Te pahāya tare ogha</hi>nti evaṃ te kāme pahāya tappahānakaraariyamaggeneva catubbidhampi oghaṃ tareyya, tarituṃ sakkuṇeyyāti attho. <hi rend="bold">Nāvaṃ sitvāva pāragū</hi>ti yathā puriso udakaggahaṇena garubhāraṃ nāvaṃ udakaṃ bahi siñcitvā lahukāya nāvāya appakasireneva pāragū bhaveyya, pāraṃ gaccheyya, evameva attabhāvanāvaṃ kilesūdakagarukaṃ siñcitvā lahukena attabhāvena pāragū bhaveyya, pāraṃ nibbānaṃ arahattappattiyā gaccheyya anupādisesāya nibbānadhātuyā parinibbānenāti attho. <hi rend="bold">Idaṃ nissaraṇa</hi>nti yaṃ kāmappahānamukhena caturoghaṃ taritvā anupādisesāya nibbānadhātuyā nibbānaṃ, idaṃ sabbasaṅkhatanissaraṇato nissaraṇanti.</p>

<p rend="bodytext"><hi rend="bold">Dhammo</hi>ti dānādipuññadhammo. <hi rend="bold">Have</hi>ti nipātamattaṃ. <hi rend="bold">Rakkhati dhammacāri</hi>nti yo taṃ dhammaṃ appamatto carati, taṃ dhammacāriṃ diṭṭhadhammikasamparāyikabhedena duvidhatopi anatthato rakkhati pāleti. <hi rend="bold">Chattaṃ mahantaṃ yatha vassakāle</hi>ti vassakāle deve vassante yathā mahantaṃ chattaṃ kusalena purisena dhāritaṃ taṃ vassatemanato rakkhati. Tattha yathā taṃ chattaṃ appamatto hutvā attānaṃ rakkhantaṃ chādentañca vassādito rakkhati, evaṃ dhammopi attasammāpaṇidhānena appamatto hutvā dhammacariyāya attānaṃ rakkhantaṃyeva <pb ed="M" n="0.0045" /> rakkhatīti adhippāyo. <hi rend="bold">Esā…pe… cārī</hi>ti etena vuttamevatthaṃ pākaṭataraṃ karoti, taṃ suviññeyyameva. <hi rend="bold">Idaṃ phala</hi>nti diṭṭhadhammikehi samparāyikehi ca <pb ed="V" n="0.0176" /> anatthehi yadidaṃ dhammassa rakkhaṇaṃ vuttaṃ rakkhāvasānassa ca abbhudayassa nipphādanaṃ, idaṃ nissaraṇaṃ anāmasitvā desanāya nibbattetabbatāya phalanti.</p>

<p rend="bodytext"><hi rend="bold">Sabbe dhammā</hi>ti sabbe saṅkhatā dhammā. <hi rend="bold">Anattā</hi>ti natthi etesaṃ attā kārakavedakasabhāvo, sayaṃ vā na attāti anattāti. <hi rend="bold">Itī</hi>ti evaṃ. <hi rend="bold">Yadā paññāya passatī</hi>ti yasmiṃ kāle vipassanaṃ ussukkāpento anattānupassanāsaṅkhātāya paññāya passati. <hi rend="bold">Atha nibbindati dukkhe</hi>ti atha anattānupassanāya pubbe eva aniccatādukkhatānaṃ suparidiṭṭhattā nibbidānupassanāvasena vipassanāgocarabhūte pañcakkhandhadukkhe nibbindati nibbedaṃ āpajjati. <hi rend="bold">Esa maggo visuddhiyā</hi>ti yā vuttalakkhaṇā nibbidānupassanā sabbakilesavisujjhanato visuddhisaṅkhātassa ariyamaggassa accantavisuddhiyā vā amatadhātuyā maggo upāyo. <hi rend="bold">Ayaṃ upāyo</hi>ti yadidaṃ anattānupassanāmukhena sabbasmiṃ vaṭṭasmiṃ nibbindanaṃ vuttaṃ, taṃ visuddhiyā adhigamahetubhāvato upāyo.</p>

<p rend="bodytext"><hi rend="bold">‘‘Cakkhumā…pe… parivajjaye’’</hi>ti imissā gāthāya ayaṃ saṅkhepattho – yathā cakkhumā puriso sarīre vahante visamāni bhūmippadesāni caṇḍatāya vā visame hatthiādayo parivajjeti, evaṃ loke sappañño puriso sappaññatāya hitāhitaṃ jānanto pāpāni lāmakāni duccaritāni parivajjeyyāti. <hi rend="bold">Ayaṃ āṇattī</hi>ti yā ayaṃ ‘‘pāpāni parivajjetabbānī’’ti dhammarājassa bhagavato āṇā, ayaṃ āṇattīti.</p>

<p rend="bodytext">Evaṃ visuṃ visuṃ suttesu āgatā phalūpāyāṇattiyo udāharaṇabhāvena dassetvā idāni tā ekato āgatā dassetuṃ <hi rend="bold">‘‘suññato’’</hi>ti gāthamāha.</p>

<p rend="bodytext">Tattha <hi rend="bold">suññato lokaṃ avekkhassu, mogharājāti āṇattī</hi>ti ‘‘mogharāja, sabbampi saṅkhāralokaṃ avasavattitāsallakkhaṇavasena vā tucchabhāvasamanupassanavasena vā suññoti passā’’ti idaṃ dhammarājassa vacanaṃ vidhānabhāvato āṇatti. Sabbadā satikiriyāya taṃsuññatādassanaṃ sampajjatīti <hi rend="bold">‘‘sadā satoti upāyo’’</hi>ti vuttaṃ. <hi rend="bold">Attānudiṭṭhiṃ ūhaccā</hi>ti vīsativatthukaṃ <pb ed="M" n="0.0046" /> sakkāyadassanaṃ uddharitvā samucchinditvā. <hi rend="bold">Evaṃ maccutaro siyāti. Idaṃ phala</hi>nti yaṃ evaṃ vuttena vidhinā maccutaraṇaṃ maccuno visayātikkamanaṃ tassa yaṃ pubbabhāgapaṭipadāpaṭipajjanaṃ, idaṃ desanāya phalanti attho. Yathā pana assādādayo sutte katthaci <pb ed="V" n="0.0177" /> sarūpato katthaci niddhāretabbatāya katthaci visuṃ visuṃ katthaci ekato dassitā, na evaṃ phalādayo. Phalādayo pana sabbattha sutte gāthāsu vā ekato dassetabbāti imassa nayassa dassanatthaṃ visuṃ visuṃ udāharitvāpi puna ‘‘suññato loka’’ntiādinā ekato udāharaṇaṃ katanti daṭṭhabbaṃ.</p>

<p rend="bodytext" n="6"><hi rend="paranum">6</hi><hi rend="dot">.</hi> Evaṃ assādādayo udāharaṇavasena sarūpato dassetvā idāni tattha puggalavibhāgena desanāvibhāgaṃ dassetuṃ <hi rend="bold">‘‘tattha bhagavā’’</hi>tiādi vuttaṃ.</p>

<p rend="bodytext">Tattha ugghaṭitaṃ ghaṭitamattaṃ uddiṭṭhamattaṃ yassa niddesapaṭiniddesā na katā, taṃ jānātīti ugghaṭitaññū. Uddesamattena sappabhedaṃ savitthāramatthaṃ paṭivijjhatīti attho, ugghaṭitaṃ vā uccalitaṃ uṭṭhapitanti attho, taṃ jānātīti ugghaṭitaññū. Dhammo hi desiyamāno desakato desanābhājanaṃ saṅkamanto viya hoti, tamesa uccalitameva jānātīti attho, calitameva vā ugghaṭitaṃ. Sassatādiākārassa hi veneyyānaṃ āsayassa buddhāveṇikā dhammadesanā taṅkhaṇapatitā eva calanāya hoti, tato paramparānuvattiyā, tatthāyaṃ ugghaṭite calitamatteyeva āsaye dhammaṃ jānāti avabujjhatīti ugghaṭitaññū, tassa <hi rend="bold">ugghaṭitaññussa nissaraṇaṃ desayati,</hi> tattakeneva tassa atthasiddhito. Vipañcitaṃ vitthāritaṃ niddiṭṭhaṃ jānātīti vipañcitaññū, vipañcitaṃ vā mandaṃ saṇikaṃ dhammaṃ jānātīti vipañcitaññū, tassa <hi rend="bold">vipañcitaññussa ādīnavañca nissaraṇañca desayati,</hi> nātisaṅkhepavitthārāya desanāya tassa atthasiddhito. Netabbo dhammassa paṭiniddisena atthaṃ pāpetabboti neyyo, mudindriyatāya vā paṭilomaggahaṇato netabbo anunetabboti neyyo, tassa <hi rend="bold">neyyassa assādaṃ ādīnavaṃ nissaraṇañca desayati,</hi> anavasesetvāva desanena tassa atthasiddhito. Tatthāyaṃ pāḷi –</p>

<p rend="indent">‘‘Katamo ca puggalo ugghaṭitaññū? Yassa puggalassa saha udāhaṭavelāya dhammābhisamayo hoti. Ayaṃ vuccati puggalo ugghaṭitaññū.</p>

<p rend="indent">‘‘Katamo <pb ed="M" n="0.0047" /> ca puggalo vipañcitaññū? Yassa puggalassa saṃkhittena bhāsitassa vitthārena atthe vibhajiyamāne dhammābhisamayo hoti. Ayaṃ vuccati puggalo vipañcitaññū.</p>

<p rend="indent">‘‘Katamo <pb ed="V" n="0.0178" /> ca puggalo neyyo? Yassa puggalassa uddesato paripucchato yonisomanasikaroto kalyāṇamitte sevato bhajato payirupāsato evaṃ anupubbena dhammābhisamayo hoti. Ayaṃ vuccati puggalo neyyo’’ti (pu. pa. 148-150).</p>

<p rend="bodytext">Padaparamo panettha nettiyaṃ paṭivedhassa abhājananti na gahitoti daṭṭhabbaṃ. Ettha ca assādo, ādīnavo, nissaraṇaṃ, assādo ca ādīnavo ca, assādo ca nissaraṇañca, ādīnavo ca nissaraṇañca, assādo ca ādīnavo ca nissaraṇañcāti ete satta paṭṭhānanayā.</p>

<p rend="bodytext">Tesu tatiyachaṭṭhasattamā veneyyattayavinayane samatthatāya gahitā, itare cattāro na gahitā. Na hi kevalena assādena ādīnavena tadubhayena vā kathitena veneyyavinayanaṃ sambhavati, kilesānaṃ pahānāvacanato. Pañcamopi ādīnavāvacanato nissaraṇassa anupāyo eva. Na hi vimuttirasā bhagavato desanā vimuttiṃ tadupāyañca anāmasantī pavattati. Tasmā ete cattāro nayā anuddhaṭā. Sace pana padaparamassa puggalassa vasena pavattaṃ saṃkilesabhāgiyaṃ vāsanābhāgiyaṃ tadubhayabhāge ṭhitaṃ desanaṃ suttekadesaṃ gāthaṃ vā tādisaṃ etesaṃ nayānaṃ udāharaṇabhāvena uddharati, evaṃ sati sattannampi nayānaṃ gahaṇaṃ bhaveyya. Veneyyavinayanaṃ pana tesaṃ santāne ariyamaggassa uppādanaṃ. Taṃ yathāvuttehi eva nayeti, nāvasesehīti itare idha na vuttā. Yasmā pana <hi rend="bold">peṭake</hi> (peṭako. 23) –</p>

<p rend="bodytext">‘‘Tattha katamo assādo ca ādīnavo ca?</p>

<p rend="gatha1">Yāni karoti puriso, tāni attani passati;</p>

<p rend="gathalast">Kalyāṇakārī kalyāṇaṃ, pāpakārī ca pāpaka’’nti.</p>

<p rend="bodytext">Tattha yaṃ kalyāṇakārī kalyāṇaṃ paccanubhoti, ayaṃ assādo. Yaṃ pāpakārī pāpaṃ paccanubhoti, ayaṃ ādīnavo.</p>

<p rend="bodytext">Aṭṭhime <pb ed="M" n="0.0048" />, bhikkhave, lokadhammā. Katame aṭṭha? Lābhotiādi (a. ni. 8.6). Tattha <pb ed="V" n="0.0179" /> lābho yaso sukhaṃ pasaṃsā, ayaṃ assādo. Alābho ayaso dukkhaṃ nindā, ayaṃ ādīnavo.</p>

<p rend="bodytext">Tattha katamo assādo ca nissaraṇañca?</p>

<p rend="gatha1">‘‘Sukho vipāko puññānaṃ, adhippāyo ca ijjhati;</p>

<p rend="gathalast">Khippañca paramaṃ santiṃ, nibbānamadhigacchatī’’ti. (peṭako. 23);</p>

<p rend="bodytext">Ayaṃ assādo ca nissaraṇañca.</p>

<p rend="bodytext">Dvattiṃsimāni, bhikkhave, mahāpurisassa mahāpurisalakkhaṇāni, yehi samannāgatassa mahāpurisassa dveva gatiyo bhavanti anaññā…pe… vivaṭacchadoti sabbaṃ <hi rend="bold">lakkhaṇasuttaṃ,</hi> (dī. ni. 3.199) ayaṃ assādo ca nissaraṇañca.</p>

<p rend="bodytext">Tattha katamo ādīnavo ca nissaraṇañca?</p>

<p rend="gatha1">‘‘Bhārā have pañcakkhandhā, bhārahāro ca puggalo;</p>

<p rend="gathalast">Bhārādānaṃ dukhaṃ loke, bhāranikkhepanaṃ sukhaṃ.</p>

<p rend="gatha1">‘‘Nikkhipitvā garuṃ bhāraṃ, aññaṃ bhāraṃ anādiya;</p>

<p rend="gathalast">Samūlaṃ taṇhamabbuyha, nicchāto parinibbuto’’ti. (saṃ. ni. 3.22);</p>

<p rend="bodytext">Ayaṃ ādīnavo ca nissaraṇañca.</p>

<p rend="bodytext">Tattha katamo assādo ca ādīnavo ca nissaraṇañca?</p>

<p rend="gatha1">‘‘Kāmā hi citrā madhurā manoramā, virūparūpena mathenti cittaṃ;</p>

<p rend="gathalast">Tasmā ahaṃ pabbajitomhi rāja, apaṇṇakaṃ sāmaññameva seyyoti. (ma. ni. 2.307; theragā. 787-788; peṭako. 23);</p>

<p rend="bodytext">Ayaṃ assādo ca ādīnavo ca nissaraṇañcā’’ti vuttaṃ. Tasmā tepi nayā idha niddhāretvā veditabbā. Phalādīsupi ayaṃ nayo labbhati eva. Yasmā <hi rend="bold">peṭake</hi> (peṭako. 22) ‘‘tattha <pb ed="V" n="0.0180" /> katamaṃ phalañca upāyo ca? Sīle patiṭṭhāya naro sapañño’’ti gāthā (saṃ. ni. 1.23), idaṃ phalañca upāyo ca.</p>

<p rend="bodytext">Tattha <pb ed="M" n="0.0049" /> katamaṃ phalañca āṇatti ca?</p>

<p rend="gatha1">‘‘Sace bhāyatha dukkhassa, sace vo dukkhamappiyaṃ;</p>

<p rend="gathalast">Mākattha pāpakaṃ kammaṃ, āvi vā yadi vā rahoti. (udā. 44);</p>

<p rend="bodytext">Idaṃ phalañca āṇatti ca.</p>

<p rend="bodytext">Tattha katamo upāyo ca āṇatti ca?</p>

<p rend="gatha1">‘‘Kumbhūpamaṃ kāyamimaṃ viditvā, nagarūpamaṃ cittamidaṃ ṭhapetvā;</p>

<p rend="gathalast">Yodhetha māraṃ paññāvudhena, jitañca rakkhe anivesano siyā’’ti. (dha. pa. 40);</p>

<p rend="bodytext">Ayaṃ upāyo ca āṇatti ca. Evaṃ phalādīnaṃ dukavasenapi udāharaṇaṃ veditabbaṃ. Ettha ca yo nissaraṇadesanāya vinetabbo, so ugghaṭitaññūtiādinā yathā desanāvibhāgena puggalavibhāgasiddhi hoti, evaṃ ugghaṭitaññussa bhagavā nissaraṇaṃ desetītiādinā puggalavibhāgena desanāvibhāgo sambhavatīti so tathā dassito.</p>

<p rend="bodytext">Evaṃ yesaṃ puggalānaṃ vasena desanāvibhāgo dassito, te puggale paṭipadāvibhāgena vibhajitvā dassetuṃ <hi rend="bold">‘‘catasso paṭipadā’’</hi>tiādi vuttaṃ. Tattha paṭipadābhiññākato vibhāgo paṭipadākato hotīti āha – ‘‘catasso paṭipadā’’ti. Tā panetā ca samathavipassanāpaṭipattivasena duvidhā honti. Kathaṃ? Samathapakkhe tāva paṭhamasamannāhārato paṭṭhāya yāva tassa tassa jhānassa upacāraṃ uppajjati, tāva pavattā samathabhāvanā ‘‘paṭipadā’’ti vuccati. Upacārato pana paṭṭhāya yāva appanā tāva pavattā paññā ‘‘abhiññā’’ti vuccati.</p>

<p rend="bodytext">Sā <pb ed="V" n="0.0181" /> panāyaṃ paṭipadā ekaccassa dukkhā hoti nīvaraṇādipaccanīkadhammasamudācāragahaṇatāya kicchā asukhasevanāti attho, ekaccassa tadabhāvena sukhā. Abhiññāpi ekaccassa dandhā hoti mandā asīghappavatti, ekaccassa khippā amandā sīghappavatti. Tasmā yo ādito kilese vikkhambhento dukkhena sasaṅkhārena sappayogena kilamanto vikkhambheti, tassa dukkhā paṭipadā hoti. Yo pana vikkhambhitakileso appanāparivāsaṃ <pb ed="M" n="0.0050" /> vasanto cirena aṅgapātubhāvaṃ pāpuṇāti, tassa dandhābhiññā nāma hoti. Yo khippaṃ aṅgapātubhāvaṃ pāpuṇāti, tassa khippābhiññā nāma hoti. Yo kilese vikkhambhento sukhena akilamanto vikkhambheti, tassa sukhā paṭipadā nāma hoti.</p>

<p rend="bodytext">Vipassanāpakkhe pana yo rūpārūpamukhena vipassanaṃ abhinivisanto cattāri mahābhūtāni pariggahetvā upādārūpaṃ pariggaṇhāti arūpaṃ pariggaṇhāti, rūpārūpaṃ pana pariggaṇhanto dukkhena kasirena kilamanto pariggahetuṃ sakkoti, tassa dukkhā paṭipadā nāma hoti. Pariggahitarūpārūpassa pana vipassanāparivāse maggapātubhāvadandhatāya dandhābhiññā nāma hoti. Yopi rūpārūpaṃ pariggahetvā nāmarūpaṃ vavatthapento dukkhena kasirena kilamanto vavatthapeti, vavatthapite ca nāmarūpe vipassanāparivāsaṃ vasanto cirena maggaṃ uppādetuṃ sakkoti. Tassāpi dukkhā paṭipadā dandhābhiññā nāma hoti.</p>

<p rend="bodytext">Aparo nāmarūpampi vavatthapetvā paccaye pariggaṇhanto dukkhena kasirena kilamanto pariggaṇhāti, paccaye ca pariggahetvā vipassanāparivāsaṃ vasanto cirena maggaṃ uppādeti. Evampi <hi rend="bold">dukkhā</hi><pb ed="V" n="0.0182" /><hi rend="bold">paṭipadā dandhābhiññā</hi> nāma hoti.</p>

<p rend="bodytext">Aparo paccayepi pariggahetvā lakkhaṇāni paṭivijjhanto dukkhena kasirena kilamanto paṭivijjhati, paṭividdhalakkhaṇo ca vipassanāparivāsaṃ vasanto cirena maggaṃ uppādeti. Evampi <hi rend="bold">dukkhā paṭipadā dandhābhiññā</hi> nāma hoti.</p>

<p rend="bodytext">Aparo lakkhaṇānipi paṭivijjhitvā vipassanāñāṇe tikkhe sūre suppasanne vahante uppannaṃ vipassanānikantiṃ pariyādiyamāno dukkhena kasirena kilamanto pariyādiyati, nikantiñca pariyādiyitvā vipassanāparivāsaṃ vasanto cirena maggaṃ uppādeti. Evampi <hi rend="bold">dukkhā paṭipadā dandhābhiññā</hi> nāma hoti. Imināvupāyena itarāpi tisso paṭipadā veditabbā. Vipassanāpakkhikā eva panettha catasso paṭipadā daṭṭhabbā.</p>

<p rend="bodytext"><hi rend="bold">Cattāro puggalā</hi>ti yathāvuttapaṭipadāvibhāgena cattāro paṭipannakapuggalā. Taṃ pana paṭipadāvibhāgaṃ saddhiṃ hetupāyaphalehi dassetuṃ <hi rend="bold">‘‘taṇhācarito’’</hi>tiādi vuttaṃ.</p>

<p rend="bodytext">Tattha <hi rend="bold">carita</hi>nti cariyā, vuttīti attho. Taṇhāya nibbattitaṃ caritaṃ etassāti <hi rend="bold">taṇhācarito,</hi> taṇhāya vā pavattito carito <hi rend="bold">taṇhācarito,</hi><pb ed="M" n="0.0051" /> lobhajjhāsayoti attho. <hi rend="bold">Diṭṭhicarito</hi>ti etthāpi eseva nayo. <hi rend="bold">Mando</hi>ti mandiyaṃ vuccati avijjā, tāya samannāgato mando, mohādhikoti attho.</p>

<p rend="bodytext"><hi rend="bold">Satindriyenā</hi>ti satiyā ādhipaccaṃ kurumānāya. Satindriyameva hissa visadaṃ hoti. Yasmā taṇhācaritatāya pubbabhāge kosajjābhibhavena na vīriyaṃ balavaṃ hoti, mohādhikatāya na paññā balavatī. Tadubhayenāpi na samādhi balavā hoti, tasmā ‘‘satindriyameva hissa visadaṃ hotī’’ti vuttaṃ. Tenevāha – ‘‘satipaṭṭhānehi nissayehī’’ti. Taṇhācaritatāya cassa kilesavikkhambhanaṃ na sukaranti dukkhā paṭipadā, avisadañāṇatāya dandhābhiññāti pubbe vuttanayaṃ ānetvā yojetabbaṃ. <hi rend="bold">Niyyātī</hi>ti ariyamaggena vaṭṭadukkhato niggacchati.</p>

<p rend="bodytext"><hi rend="bold">Udattho</hi>ti udaattho, uḷārapaññoti attho. Paññāsahāyapaṭilābhena cassa samādhi tikkho hoti sampayuttesu ādhipaccaṃ pavatteti. Tenevāha – ‘‘samādhindriyenā’’ti. Visadañāṇattā <hi rend="bold">‘‘khippābhiññāyā’’</hi>ti vuttaṃ. Samādhipadhānattā jhānānaṃ jhānehi nissayehīti ayaṃ viseso. Sesaṃ purimasadisameva. Diṭṭhicarito aniyyānikamaggampi niyyānikanti maññamāno tattha ussāhabahulattā vīriyādhiko hoti. Vīriyādhikatāyeva cassa kilesavikkhambhanaṃ sukaranti sukhā paṭipadā, avisadañāṇatāya pana dandhābhiññāti imamatthaṃ dasseti <hi rend="bold">‘‘diṭṭhicarito mando’’</hi>tiādinā. Sesaṃ vuttanayameva.</p>

<p rend="bodytext"><hi rend="bold">Saccehī</hi>ti ariyasaccehi. Ariyasaccāni hi lokiyāni pubbabhāgañāṇassa sammasanaṭṭhānatāya lokuttarāni adhimuccanatāya maggañāṇassa abhisamayaṭṭhānatāya ca nissayāni hontīti. Sesaṃ vuttanayameva. Ettha ca diṭṭhicarito udattho ugghaṭitaññū. Taṇhācarito mando <pb ed="V" n="0.0183" /> neyyo. Itare dvepi vipañcitaññūti evaṃ yena veneyyattayena pubbe desanāvibhāgo dassito, tadeva veneyyattayaṃ iminā paṭipadāvibhāgena dassitanti daṭṭhabbaṃ.</p>

<p rend="bodytext">Idāni taṃ veneyyupuggalavibhāgaṃ atthanayayojanāya visayaṃ katvā dassetuṃ <hi rend="bold">‘‘ubho taṇhācaritā’’</hi>tiādi vuttaṃ. Taṇhāya samādhipaṭipakkhattā taṇhācarito visujjhamāno samādhimukhena visujjhatīti āha <pb ed="M" n="0.0052" /> – <hi rend="bold">‘‘samathapubbaṅgamāyā’’</hi>ti. ‘‘Samathavipassanaṃ yuganaddhaṃ bhāvetī’’ti (a. ni. 4.170; paṭi. ma. 2.1, 3) vacanato pana sammādiṭṭhisahiteneva sammāsamādhinā niyyānaṃ, na sammāsamādhinā evāti āha – ‘‘samathapubbaṅgamāya vipassanāyā’’ti. ‘‘Rāgavirāgā cetovimuttīti arahattaphalasamādhī’’ti saṅgahesu vuttaṃ. Idha pana anāgāmiphalasamādhīti vakkhati. So hi samādhismiṃ paripūrakārīti. Tattha rañjanaṭṭhena rāgo. So virajjati etāyāti rāgavirāgā, tāya <hi rend="bold">rāgavirāgāya,</hi> rāgappahāyikāyāti attho.</p>

<p rend="bodytext"><hi rend="bold">Cetovimuttiyā</hi>ti <hi rend="bold">ceto</hi>ti cittaṃ, tadapadesena cettha samādhi vuccati ‘‘yathā cittaṃ paññañca bhāvaya’’nti (saṃ. ni. 1.23). Paṭippassaddhivasena paṭipakkhato vimuccatīti vimutti, tena vā vimutto, tato vimuccananti vā vimutti, samādhiyeva. Yathā hi lokiyakathāyaṃ saññā cittañca desanāsīsaṃ. Yathāha – ‘‘nānattakāyā nānattasaññino’’ti (dī. ni. 3.332, 341, 357; a. ni. 7.44; 9.24) ‘‘kiṃ citto tvaṃ, bhikkhū’’ti (pārā. 135) ca, evaṃ lokuttarakathāyaṃ paññā samādhi ca. Yathāha – ‘‘pañcañāṇiko sammāsamādhī’’ti (vibha. 804) ca ‘‘samathavipassanaṃ yuganaddhaṃ bhāvetī’’ti ca. Tesu idha rāgassa ujuvipaccanīkato samathapubbaṅgamatāvacanato ca cetoggahaṇena samādhi vutto. Tathā vimuttivacanena. Tena vuttaṃ ‘‘samādhiyevā’’ti. Ceto ca taṃ vimutti cāti cetovimutti. Atha vā vuttappakārasseva cetaso paṭipakkhato vimutti vimokkhoti cetovimutti, cetasi vā phalaviññāṇe vuttappakārāva vimuttīti cetovimutti, cetaso vā phalaviññāṇassa paṭipakkhato vimutti vimokkho etasminti cetovimutti, samādhiyeva. <hi rend="bold">Paññāvimuttiyā</hi>ti etthāpi ayaṃ nayo yathāsambhavaṃ yojetabbo.</p>

<p rend="bodytext">Diṭṭhiyā savisaye paññāsadisī pavattīti diṭṭhicarito visujjhamāno paññāmukhena visujjhatīti āha – <hi rend="bold">‘‘ubho diṭṭhicaritā vipassanā’’</hi>tiādi. <hi rend="bold">Avijjāvirāgā paññāvimuttī</hi>ti arahattaphalapaññā <pb ed="V" n="0.0184" />. Samathaggahaṇena tappaṭipakkhato taṇhaṃ vipassanāggahaṇena avijjañca niddhāretvā paṭhamanayassa bhūmiṃ sakkā sukhena dassetunti āha – <hi rend="bold">‘‘ye samatha…pe… hātabbā’’</hi>ti.</p>

<p rend="bodytext">Tattha <pb ed="M" n="0.0053" /><hi rend="bold">samathapubbaṅgamā paṭipadā</hi>ti purimā dve paṭipadā, itarā <hi rend="bold">vipassanāpubbaṅgamā</hi>ti daṭṭhabbā. <hi rend="bold">Hātabbā</hi>ti gametabbā, netabbāti attho. Vipassanāya aniccadukkhaanattasaññābhāvato dukkhasaññāparivārattā ca asubhasaññāya imā catasso saññā dassitā honti. Tappaṭipakkhena ca cattāro vipallāsāti sakalassa sīhavikkīḷitanayassa bhūmiṃ sukhena sakkā dassetunti āha – <hi rend="bold">‘‘ye vipassanā…pe… hātabbā’’</hi>ti.</p>

<p rend="bodytext" n="7"><hi rend="paranum">7</hi><hi rend="dot">.</hi> Evaṃ paṭipadāvibhāgena veneyyapuggalavibhāgaṃ dassetvā idāni taṃ ñāṇavibhāgena dassento yasmā bhagavato desanā yāvadeva veneyyavinayanatthā, vinayanañca nesaṃ sutamayādīnaṃ tissannaṃ paññānaṃ anukkamena nibbattanaṃ, yathā bhagavato desanāya pavattibhāvavibhāvanañca hāranayabyāpāro, tasmā imassa hārassa samuṭṭhitappakāraṃ tāva pucchitvā yena puggalavibhāgadassanena desanābhājanaṃ vibhajitvā tattha desanāyaṃ desanāhāraṃ niyojetukāmo taṃ dassetuṃ <hi rend="bold">‘‘svāyaṃ hāro kattha sambhavatī’’</hi>tiādimāha.</p>

<p rend="bodytext">Tattha <hi rend="bold">yassā</hi>ti yo so aṭṭhahi akkhaṇehi vimutto sotāvadhānapariyosānāhi ca sampattīti samannāgato yassa. <hi rend="bold">Satthā</hi>ti diṭṭhadhammikasamparāyikaparamatthehi yathārahaṃ anusāsanato satthā. <hi rend="bold">Dhamma</hi>nti yathānusiṭṭhaṃ paṭipajjamāne apāyesu apatamāne dhāretīti dhammo, taṃ dhammaṃ. <hi rend="bold">Desayatī</hi>ti saṅkhepavitthāranayehi bhāsati katheti. <hi rend="bold">Aññataro</hi>ti bhagavato sāvakesu aññataro. <hi rend="bold">Garuṭṭhānīyo</hi>ti sīlasutādiguṇavisesayogena garukaraṇīyo. <hi rend="bold">Sabrahmacārī</hi>ti brahmaṃ vuccati seṭṭhaṭṭhena sakalaṃ satthusāsanaṃ. Samaṃ saha vā brahmaṃ carati paṭipajjatīti sabrahmacārī. <hi rend="bold">Saddhaṃ paṭilabhatī</hi>ti ‘‘sammāsambuddho vata so bhagavā yo evarūpassa dhammassa desetā’’ti tathāgate, ‘‘svākkhāto vatāyaṃ dhammo yo evaṃ ekantaparipuṇṇo ekantaparisuddho’’tiādinā dhamme ca saddhaṃ labhati uppādetīti attho.</p>

<p rend="bodytext"><hi rend="bold">Tatthā</hi>ti tasmiṃ yathāsute yathāpariyatte dhamme. <hi rend="bold">Vīmaṃsā</hi>ti pāḷiyā pāḷiatthassa ca vīmaṃsanapaññā <pb ed="V" n="0.0185" />. Sesaṃ tassā eva vevacanaṃ. Sā hi yathāvuttavīmaṃsane saṅkocaṃ anāpajjitvā ussahanavasena <hi rend="bold">ussāhanā,</hi> tulanavasena <hi rend="bold">tulanā,</hi> upaparikkhaṇavasena <hi rend="bold">upaparikkhā</hi>ti ca vuttā. Atha vā <pb ed="M" n="0.0054" /> vīmaṃsatīti <hi rend="bold">vīmaṃsā,</hi> sā padapadatthavicāraṇā paññā. <hi rend="bold">Ussāhanā</hi>ti vīriyena upatthambhitā dhammassa dhāraṇaparicayasādhikā paññā. <hi rend="bold">Tulanā</hi>ti padena padantaraṃ, desanāya vā desanantaraṃ tulayitvā saṃsanditvā gahaṇapaññā. <hi rend="bold">Upaparikkhā</hi>ti mahāpadese otāretvā pāḷiyā pāḷiatthassa ca upaparikkhaṇapaññā. Attahitaṃ parahitañca ākaṅkhantehi suyyatīti sutaṃ, kālavacanicchāya abhāvato, yathā duddhanti. Kiṃ pana tanti? Adhikārato sāmatthiyato vā pariyattidhammoti viññāyati. Atha vā savanaṃ sutaṃ, sotadvārānusārena pariyattidhammassa upadhāraṇanti attho. Sutena hetunā nibbattā <hi rend="bold">sutamayī</hi>. Pakārena jānātīti <hi rend="bold">paññā</hi>. Yā vīmaṃsā, ayaṃ sutamayī paññāti paccekampi yojetabbaṃ. <hi rend="bold">Tathā</hi>ti yathā sutamayī paññā vīmaṃsādipariyāyavatī vīmaṃsādivibhāgavatī ca, tathā <hi rend="bold">cintāmayī</hi> cāti attho. Yathā vā sutamayī oramattikā anavaṭṭhitā ca, evaṃ cintāmayī cāti dasseti.</p>

<p rend="bodytext"><hi rend="bold">Sutena nissayenā</hi>ti sutena pariyattidhammena pariyattidhammassavanena vā upanissayena itthambhūtalakkhaṇe karaṇavacanaṃ, yathāvuttaṃ sutaṃ upanissāyāti attho. <hi rend="bold">Vīmaṃsā</hi>tiādīsu ‘‘idaṃ sīlaṃ, ayaṃ samādhi, ime rūpārūpadhammā, ime pañcakkhandhā’’ti tesaṃ tesaṃ dhammānaṃ sabhāvavīmaṃsanabhūtā paññā <hi rend="bold">vīmaṃsā</hi>. Tesaṃyeva dhammānaṃ vacanatthaṃ muñcitvā sabhāvasarasalakkhaṇassa tulayitvā viya gahaṇapaññā <hi rend="bold">tulanā</hi>. Tesaṃyeva dhammānaṃ salakkhaṇaṃ avijahitvā aniccatādiruppanasappaccayādiākāre ca takketvā vitakketvā ca upaparikkhaṇapaññā <hi rend="bold">upaparikkhā,</hi> tathā upaparikkhite dhamme saviggahe viya upaṭṭhahante evametehi nijjhānakkhame katvā cittena anu anu pekkhaṇā <hi rend="bold">manasānupekkhaṇā</hi>. Ettha ca yathā sutamayī paññā yathāsutassa dhammassa dhāraṇaparicayavasena pavattanato ussāhajātā ‘‘ussāhanā’’ti vattabbataṃ arahati, na evaṃ cintāmayīti idha ‘‘ussāhanā’’ti padaṃ na vuttaṃ. Cintanaṃ cintā, nijjhānanti attho. Sesaṃ vuttanayameva.</p>

<p rend="bodytext"><hi rend="bold">Imāhi dvīhi paññāhī</hi>ti yathāvuttāhi dvīhi paññāhi kāraṇabhūtāhi. Sutacintāmayañāṇesu hi patiṭṭhito vipassanaṃ ārabhatīti. ‘‘Imāsu dvīsu paññāsū’’tipi paṭhanti. ‘‘Tehi jātāsu uppannāsū’’ti vā vacanaseso <pb ed="M" n="0.0055" /> yojetabbo. <hi rend="bold">Manasikārasampayuttassā</hi>ti rūpārūpapariggahādimanasikāre yuttappayuttassa. <hi rend="bold">Yaṃ ñāṇaṃ uppajjatī</hi>ti vuttanayena manasikārappayogena diṭṭhivisuddhikaṅkhāvitaraṇavisuddhimaggāmaggañāṇadassanavisuddhipaṭipadāñāṇadassanavisuddhīnaṃ <pb ed="V" n="0.0186" /> sampa ādanena vipassanaṃ ussukkantassa yaṃ ñāṇadassanavisuddhisaṅkhātaṃ ariyamaggañāṇaṃ uppajjati, ayaṃ <hi rend="bold">bhāvanāmayī paññā</hi>ti sambandho. Taṃ pana dassanaṃ bhāvanāti duvidhanti āha – <hi rend="bold">‘‘dassanabhūmiyaṃ vā bhāvanābhūmiyaṃ vā’’</hi>ti. Yadi dassananti vuccati, kathaṃ tattha paññā bhāvanāmayīti? Bhāvanāmayameva hi taṃ ñāṇaṃ, paṭhamaṃ nibbānadassanato pana ‘‘dassana’’nti vuttanti saphalo paṭhamamaggo dassanabhūmi. Sesā sekkhāsekkhadhammā bhāvanābhūmi.</p>

<p rend="bodytext" n="8"><hi rend="paranum">8</hi><hi rend="dot">.</hi> Idāni imā tisso paññā pariyāyantarena dassetuṃ <hi rend="bold">‘‘paratoghosā’’</hi>tiādi vuttaṃ. Tattha <hi rend="bold">parato</hi>ti na attato, aññato satthuto sāvakato vāti attho. <hi rend="bold">Ghosā</hi>ti tesaṃ desanāghosato, desanāpaccayāti attho. Atha vā parato ghoso etissāti <hi rend="bold">paratoghosā,</hi> yā paññā, sā sutamayīti yojetabbaṃ. <hi rend="bold">Paccattasamuṭṭhitā</hi>ti paccattaṃ tassa tassa attani sambhūtā. <hi rend="bold">Yonisomanasikārā</hi>ti tesaṃ tesaṃ dhammānaṃ sabhāvapariggaṇhanādinā yathāvuttena upāyena pavattamanasikārā. <hi rend="bold">Parato ca ghosenā</hi>ti paratoghosena hetubhūtena. Sesaṃ vuttanayameva.</p>

<p rend="bodytext">Idāni yadatthaṃ imā paññā uddhaṭā, tameva veneyyapuggalavibhāgaṃ yojetvā dassetuṃ <hi rend="bold">‘‘yassā’’</hi>tiādi vuttaṃ. Tattha <hi rend="bold">imā dve</hi>ti gaṇanavasena vatvā puna tā <hi rend="bold">sutamayī cintāmayī cā</hi>ti sarūpato dasseti. <hi rend="bold">Ayaṃ ugghaṭitaññū</hi>ti ayaṃ sutamayacintāmayañāṇehi āsayapayogapabodhassa nipphāditattā uddesamatteneva jānanato ‘‘ugghaṭitaññū’’ti vuccati. <hi rend="bold">Ayaṃ vipañcitaññū</hi>ti cintāmayañāṇena āsayassa aparikkhatattā uddesaniddesehi jānanato vipañcitaññū. <hi rend="bold">Ayaṃ neyyo</hi>ti sutamayañāṇassāpi abhāvato niravasesaṃ vitthāradesanāya netabbato neyyo.</p>

<p rend="bodytext" n="9"><hi rend="paranum">9</hi><hi rend="dot">.</hi> Evaṃ desanāpaṭipadāñāṇavibhāgehi desanābhājanaṃ veneyyattayaṃ vibhajitvā idāni tattha pavattitāya bhagavato dhammadesanāya desanāhāraṃ niddhāretvā yojetuṃ <hi rend="bold">‘‘sāyaṃ dhammadesanā’’</hi>tiādi āraddhaṃ.</p>

<p rend="bodytext">Tattha <pb ed="M" n="0.0056" /><hi rend="bold">sāya</hi>nti sā ayaṃ. Yā pubbe ‘‘dhammaṃ vo, bhikkhave, desessāmī’’tiādinā (netti. 5) paṭiniddesavārassa ādito desanāhārassa visayabhāvena nikkhittā pāḷi, tamevettha desanāhāraṃ niyojetuṃ ‘‘sāyaṃ dhammadesanā’’ti paccāmasati. <hi rend="bold">Kiṃ desayatī</hi>ti kathetukamyatāvasena <pb ed="V" n="0.0187" /> desanāya piṇḍatthaṃ pucchitvā taṃ gaṇanāya paricchinditvā sāmaññato dasseti <hi rend="bold">‘‘cattāri saccānī’’</hi>ti. Saccavinimuttā hi bhagavato desanā natthīti. Tassā ca cattāri saccāni piṇḍattho. Pavattipavattakanivattitadupāyavimuttassa neyyassa abhāvato cattāri aviparītabhāvena saccānīti daṭṭhabbaṃ. Tāni <hi rend="bold">‘‘dukkhaṃ samudayaṃ nirodhaṃ magga’’</hi>nti sarūpato dasseti.</p>

<p rend="bodytext">Tattha anekupaddavādhiṭṭhānabhāvena kucchitattā bālajanaparikappitadhuvasubhasukhattabhāvavirahena tucchattā ca <hi rend="bold">dukkhaṃ</hi>. Avasesapaccayasamavāye dukkhassa uppattikāraṇattā <hi rend="bold">samudayo</hi>. Sabbagatisuññattā natthi ettha saṃsāracārakasaṅkhāto dukkharodho, etasmiṃ vā adhigate saṃsāracārakasaṅkhātassa dukkharodhassa abhāvotipi <hi rend="bold">nirodho,</hi> anuppādanirodhapaccayattā vā. Mārento gacchati, nibbānatthikehi maggiyatīti vā <hi rend="bold">maggo</hi>. Tattha samudayena assādo, dukkhena ādīnavo, magganirodhehi nissaraṇaṃ. Evaṃ yasmiṃ sutte cattāri saccāni sarūpato āgatāni, tattha yathārutavasena. Yattha pana sutte cattāri saccāni sarūpato na āgatāni, tattha atthato cattāri saccāni uddharitvā tesaṃ vasena assādādayo niddhāretabbā. Yattha ca assādādayo sarūpato āgatā, tattha vattabbameva natthi. Yattha pana na āgatā, tattha atthato uddharitvā tesaṃ vasena cattāri saccāni niddhāretabbāni. Idha pana assādādayo udāharaṇavasena sarūpato dassitāti tehi saccāni niddhāretuṃ <hi rend="bold">‘‘ādīnavo cā’’</hi>tiādi vuttaṃ.</p>

<p rend="bodytext">Tattha ‘‘saṃkhittena pañcupādānakkhandhā dukkhā’’ti (dī. ni. 2.387; ma. ni. 1.120; 3.373; vibha. 202) vacanato taṇhāvajjā tebhūmakadhammā dukkhasaccaṃ, te ca aniccādisabhāvattā ādīnavo, phalañca desanāya sādhetabbaṃ. Tattha yaṃ lokiyaṃ, taṃ sandhāya vuttaṃ <hi rend="bold">‘‘phalañca dukkha’’</hi>nti. Assādoti taṇhāvipallāsānampi icchitattā te sandhāya <hi rend="bold">‘‘assādo samudayo’’</hi>ti vuttaṃ. Saha vipassanāya ariyamaggo desanā ca <pb ed="M" n="0.0057" /> desanāphalādhigamassa upāyoti katvā <hi rend="bold">‘‘upāyo āṇatti ca maggo’’</hi>ti vuttaṃ. Nissaraṇapade cāpi ariyamaggo niddhāretabbo, na cāyaṃ saccavibhāgo ākuloti daṭṭhabbo. Yathā hi <hi rend="bold">saccavibhaṅge</hi> (vibha. 208) ‘‘taṇhā avasiṭṭhā kilesā avasiṭṭhā akusalā dhammā sāsavāni kusalamūlāni sāsavā ca kusalā dhammā samudayasaccabhāvena vibhattā’’ti tasmiṃ tasmiṃ naye taṃtaṃavasiṭṭhā tebhūmakadhammā dukkhasaccabhāvena vibhattā, evamidhāpi daṭṭhabbanti. <hi rend="bold">Imāni cattāri saccānī</hi>ti nigamanaṃ <pb ed="V" n="0.0188" />. <hi rend="bold">Idaṃ dhammacakka</hi>nti yāyaṃ bhagavato catusaccavasena sāmukkaṃsikā dhammadesanā, idaṃ dhammacakkaṃ.</p>

<p rend="bodytext">Idāni tassā dhammadesanāya dhammacakkabhāvaṃ <hi rend="bold">saccavibhaṅgasuttavasena</hi> (ma. ni. 3.371 ādayo) dassetuṃ <hi rend="bold">‘‘yathāha bhagavā’’</hi>tiādi vuttaṃ. Tattha <hi rend="bold">idaṃ dukkha</hi>nti idaṃ jātiādivibhāgaṃ saṅkhepato pañcupādānakkhandhasaṅgahaṃ taṇhāvajjaṃ tebhūmakadhammajātaṃ dukkhassa adhiṭṭhānabhāvena dukkhadukkhādibhāvena ca dukkhaṃ ariyasaccanti attho. <hi rend="bold">Me</hi>ti bhagavā attānaṃ niddisati. <hi rend="bold">Bārāṇasiya</hi>nti bārāṇasīnāmakassa nagarassa avidūre. Paccekabuddhaisīnaṃ ākāsato otaraṇaṭṭhānatāya <hi rend="bold">isipatanaṃ</hi>. Migānaṃ tattha abhayassa dinnattā <hi rend="bold">migadāya</hi>nti ca laddhanāme assame. Uttarati atikkamati, abhibhavatīti vā uttaraṃ, natthi etassa uttaranti <hi rend="bold">anuttaraṃ</hi>. Anatisayaṃ appaṭibhāgaṃ vā. Kiñcāpi bhagavato dhammadesanā anekāsu devamanussaparisāsu anekasatakkhattuṃ tesaṃ ariyasaccappaṭivedhasampādanavasena pavattitā, tathāpi sabbapaṭhamaṃ aññāsikoṇḍaññappamukhāya aṭṭhārasaparimāṇāya brahmakoṭiyā catusaccappaṭivedhavibhāvanīyā dhammadesanā, tassā sātisayā dhammacakkasamaññāti <hi rend="bold">‘‘dhammacakkaṃ pavattita’’</hi>nti vuttaṃ.</p>

<p rend="bodytext">Tattha satipaṭṭhānādidhammo eva pavattanaṭṭhena cakkanti <hi rend="bold">dhammacakkaṃ,</hi> cakkanti vā āṇā. Dhammato anapetattā dhammañca taṃ cakkañcāti <hi rend="bold">dhammacakkaṃ</hi>. Dhammena ñāyena cakkantipi <hi rend="bold">dhammacakkaṃ</hi>. Yathāha – ‘‘dhammañca pavatteti cakkañcāti dhammacakkaṃ, cakkañca pavatteti dhammañcāti dhammacakkaṃ, dhammena pavattetīti dhammacakka’’ntiādi (paṭi. ma. 2.41-42). <hi rend="bold">Appaṭivattiya</hi>nti dhammissarassa bhagavato sammāsambuddhabhāvato dhammacakkassa ca anuttarabhāvato appaṭisedhanīyaṃ. Kena pana appaṭivattiyanti āha <hi rend="bold">‘‘samaṇena vā’’</hi>tiādi. Tattha <hi rend="bold">samaṇenā</hi>ti pabbajjaṃ upagatena. <hi rend="bold">Brāhmaṇenā</hi>ti <pb ed="M" n="0.0058" /> jātibrāhmaṇena. Paramatthasamaṇabrāhmaṇānañhi paṭilomanacittaṃyeva natthi. <hi rend="bold">Devenā</hi>ti kāmāvacaradevena. <hi rend="bold">Kenacī</hi>ti yena kenaci avasiṭṭhapārisajjena. Ettāvatā aṭṭhannampi parisānaṃ anavasesapariyādānaṃ daṭṭhabbaṃ. <hi rend="bold">Lokasmi</hi>nti sattaloke.</p>

<p rend="bodytext"><hi rend="bold">Tatthā</hi>ti tissaṃ catusaccadhammadesanāyaṃ. <hi rend="bold">Aparimāṇā padā, aparimāṇā akkharā</hi>ti uppaṭipāṭivacanaṃ yebhuyyena padasaṅgahitāni akkharānīti dassanatthaṃ. Padā akkharā byañjanāti liṅgavipallāso katoti daṭṭhabbaṃ. <hi rend="bold">Atthassā</hi>ti catusaccasaṅkhātassa atthassa. <hi rend="bold">Saṅkāsanā</hi>ti saṅkāsitabbākāro. Esa nayo sesesupi. Atthassāti ca sambandhe sāmivacanaṃ. <hi rend="bold">Itipida</hi>nti <pb ed="V" n="0.0189" /><hi rend="bold">itī</hi>ti pakārattho, <hi rend="bold">pi</hi>-saddo sampiṇḍanattho, imināpi imināpi pakārena idaṃ dukkhaṃ ariyasaccaṃ veditabbanti attho. Tena jātiādibhedena yathāvuttassa dukkhasaccassa anekabhedataṃ taṃdīpakānaṃ akkharapadādīnaṃ vuttappakāraṃ aparimāṇatañca samattheti.</p>

<p rend="bodytext"><hi rend="bold">Ayaṃ dukkhasamudayo</hi>ti ayaṃ kāmataṇhādibhedā taṇhāvaṭṭassa mūlabhūtā yathāvuttassa dukkhassa nibbattihetubhāvato dukkhasamudayo. <hi rend="bold">Ayaṃ dukkhanirodho</hi>ti ayaṃ sabbasaṅkhatanissaṭā asaṅkhatadhātu yathāvuttassa dukkhassa anuppādanirodhapaccayattā dukkhanirodho. <hi rend="bold">Ayaṃ dukkhanirodhagāminī paṭipadā</hi>ti ayaṃ sammādiṭṭhiādiaṭṭhaṅgasamūho dukkhanirodhasaṅkhātaṃ nibbānaṃ gacchati ārammaṇavasena tadabhimukhībhūtattā paṭipadā ca hoti dukkhanirodhappattiyāti dukkhanirodhagāminī paṭipadā. <hi rend="bold">Itipida</hi>nti padassa pana samudayasacce aṭṭhasatataṇhāvicaritehi, nirodhasacce madanimmadanādipariyāyehi, maggasacce sattattiṃsabodhipakkhiyadhammehi attho vibhajitvā veditabbo. Sesaṃ vuttanayameva.</p>

<p rend="bodytext">Evaṃ ‘‘dvādasa padāni sutta’’nti gāthāya sakalassa sāsanassa channaṃ atthapadānaṃ channañca byañjanapadānaṃ vasena yā dvādasapadatā vuttā, tameva ‘‘dhammaṃ vo, bhikkhave, desessāmī’’tiādinā desanāhārassa visayadassanavasena <hi rend="bold">chachakkapariyāyaṃ</hi> (ma. ni. 3.420 ādayo) ekadesena uddisitvā <hi rend="bold">dhammacakkappavattanasuttena</hi> (saṃ. ni. 5.1081; mahāva. 13; paṭi. ma. 2.30) tadatthassa saṅgahitabhāvadassanamukhena sabbassāpi bhagavato vacanassa catusaccadesanābhāvaṃ tadatthassa ca catusaccabhāvaṃ vibhāvento ‘‘idaṃ dukkhanti <pb ed="M" n="0.0059" /> me, bhikkhave, bārāṇasiya’’ntiādinā <hi rend="bold">saccavibhaṅgasuttaṃ</hi> (ma. ni. 3.371 ādayo) uddesato dassetvā ‘‘tattha aparimāṇā padā’’tiādinā byañjanatthapadāni vibhajanto dvādasapadabhāvaṃ dīpetvā idāni tesaṃ aññamaññavisayivisayabhāvena sambandhabhāvaṃ dassetuṃ <hi rend="bold">‘‘tattha bhagavā akkharehi saṅkāsetī’’</hi>tiādi vuttaṃ.</p>

<p rend="bodytext">Tattha padāvayavaggahaṇamukhena padaggahaṇaṃ, gahite ca pade padatthāvabodho gahitapubbasaṅketassa hoti. Tattha ca padāvayavaggahaṇena viya padaggahaṇassa, padatthāvayavaggahaṇenāpi padatthaggahaṇassa visesādhānaṃ jāyatīti āha – <hi rend="bold">‘‘akkharehi saṅkāsetī’’</hi>ti. Yasmā pana akkharehi saṃkhittena dīpiyamāno attho padapariyosāne vākyassa apariyositattā padeneva pakāsito dīpito hoti, tasmā <hi rend="bold">‘‘padehi pakāsetī’’</hi>ti vuttaṃ. Vākyapariyosāne pana so attho vivarito vivaṭo <pb ed="V" n="0.0190" /> kato hotīti vuttaṃ <hi rend="bold">‘‘byañjanehi vivaratī’’</hi>ti. Yasmā ca pakārehi vākyabhede kate tadattho vibhatto nāma hoti, tasmā <hi rend="bold">‘‘ākārehi vibhajatī’’</hi>ti vuttaṃ. Tathā vākyāvayavānaṃ paccekaṃ nibbacanavibhāge kate so attho pākaṭo hotīti vuttaṃ <hi rend="bold">‘‘niruttīhi uttānīkarotī’’</hi>ti. Katanibbacanehi vākyāvayavehi vitthāravasena niravasesato desitehi veneyyānaṃ cittaparitosanaṃ buddhinisānañca kataṃ hotīti āha – <hi rend="bold">‘‘niddesehi paññapetī’’</hi>ti. Ettha ca akkharehi eva saṅkāsetīti avadhāraṇaṃ akatvā akkharehi saṅkāsetiyevāti evaṃ avadhāraṇaṃ daṭṭhabbaṃ. Evañhi sati atthapadānaṃ nānāvākyavisayatāpi siddhā hoti. Tena ekānusandhike sutte chaḷeva atthapadāni, nānānusandhike pana anusandhimhi anusandhimhi cha cha atthapadāni niddhāretabbāni.</p>

<p rend="bodytext"><hi rend="bold">‘‘Akkharehi ca padehi ca ugghaṭetī’’</hi>tiādinā byañjanapadānaṃ kiccasādhanaṃ dasseti. Veneyyattayavinayameva hi tesaṃ byāpāro. Aṭṭhānabhāvato pana saccappaṭivedhassa padaparamo na idha vutto. Neyyaggahaṇeneva vā tassāpi idha gahaṇaṃ sekkhaggahaṇena viya kalyāṇaputhujjanassāti daṭṭhabbaṃ. Akkharehītiādīsu karaṇasādhane karaṇavacanaṃ, na hetumhi. Akkharādīni hi ugghaṭanādiatthāni, na ugghaṭanādiakkharādiatthaṃ. Yadatthā ca kiriyā <pb ed="M" n="0.0060" /> so hetu, yathā ‘‘annenavasatī’’ti. Ugghaṭetīti sotāvadhānaṃ katvā samāhitacittānaṃ veneyyānaṃ saṅkāsanavasena akkharehi visesaṃ ādahanto yathā padapariyosāne āsayappaṭibodho hoti, tathā yathādhippetaṃ atthaṃ saṅkhepena katheti uddisatīti attho. <hi rend="bold">Vipañcayatī</hi>ti yathāuddiṭṭhaṃ atthaṃ niddisati. <hi rend="bold">Vitthāretī</hi>ti vitthāraṃ karoti, vitthāraṃ katvā ācikkhati vā, paṭiniddisatīti attho. Yasmā cettha ugghaṭetīti uddisanaṃ adhippetaṃ. Uddeso ca desanāya ādi, tasmā vuttaṃ – <hi rend="bold">‘‘ugghaṭanā ādī’’</hi>ti. Tathā vipañcanaṃ niddisanaṃ, vittharaṇaṃ paṭiniddisanaṃ, niddesapaṭiniddesā ca desanāya majjhapariyosānāti. Tena vuttaṃ – <hi rend="bold">‘‘vipañcanā majjhe, vitthāraṇā pariyosāna’’</hi>nti.</p>

<p rend="bodytext">Evaṃ ‘‘akkharehi saṅkāsetī’’tiādinā channaṃ byañjanapadānaṃ byāpāraṃ dassetvā idāni atthapadānaṃ byāpāraṃ dassetuṃ <hi rend="bold">‘‘soyaṃ dhammavinayo’’</hi>tiādi vuttaṃ. Tattha sīlādidhammo eva pariyattiatthabhūto veneyyavinayanato <hi rend="bold">dhammavinayo</hi>. <hi rend="bold">Ugghaṭīyanto</hi>ti uddisiyamāno. <hi rend="bold">Tenā</hi>ti ugghaṭitaññūvinayanena. <hi rend="bold">Vipañcīyanto</hi>ti niddisiyamāno. <hi rend="bold">Vitthārīyanto</hi>ti paṭiniddisiyamāno.</p>

<p rend="bodytext" n="10"><hi rend="paranum">10</hi><hi rend="dot">.</hi> Ettāvatā <pb ed="V" n="0.0191" /> ‘‘dhammaṃ vo, bhikkhave, desessāmī’’ti uddiṭṭhāya pāḷiyā tividhakalyāṇataṃ dassetvā idāni atthabyañjanasampattiṃ dassetuṃ <hi rend="bold">‘‘cha padāni attho’’</hi>tiādi vuttaṃ. Taṃ suviññeyyaṃ. <hi rend="bold">‘‘Tenāha bhagavā’’</hi>tiādinā desanāhārassa visayabhāvena uddiṭṭhaṃ pāḷiṃ nigamanavasena dasseti. <hi rend="bold">Lokuttara</hi>ntiādi ‘‘kevalaparipuṇṇaṃ parisuddha’’nti padānaṃ atthavivaraṇaṃ. Tattha <hi rend="bold">upaṭṭhitaṃ sabbavisesāna</hi>nti sabbesaṃ uttarimanussadhammasaṅkhātānaṃ visesānaṃ adhisīlasikkhādivisesānaṃ vā upatiṭṭhanaṭṭhānaṃ. ‘‘Idaṃ nesaṃ padakkanta’’ntiādīnaṃ viya etassa saddasiddhi veditabbā. <hi rend="bold">‘‘Idaṃ vuccati tathāgatapadaṃ itipī’’</hi>tiādīsu idaṃ sikkhattayasaṅgahaṃ sāsanabrahmacariyaṃ tathāgatagandhahatthino paṭipattidesanāgamanehi kilesagahanaṃ ottharitvā gatamaggotipi. Tena gocarabhāvanāsevanāhi <hi rend="bold">nisevitaṃ</hi> bhajitantipi. Tassa mahāvajirañāṇasabbaññutaññāṇadantehi <hi rend="bold">ārañjitaṃ</hi> tebhūmakadhammānaṃ ārañjanaṭṭhānantipi vuccatīti attho. <hi rend="bold">Ato ceta</hi>nti yato tathāgatapadādibhāvena vuccati, ato aneneva kāraṇena brahmuno sabbasattuttamassa bhagavato, brahmaṃ vā sabbaseṭṭhaṃ cariyanti <hi rend="bold">paññāyati</hi> yāvadeva <pb ed="M" n="0.0061" /> manussehi suppakāsitattā yathāvuttappakārehi ñāyati. <hi rend="bold">Tenāha bhagavā</hi>ti yathāvuttatthaṃ pāḷiṃ nigamanavasena dasseti.</p>

<p rend="bodytext">Anupādāparinibbānatthatāya bhagavato desanāya yāvadeva ariyamaggasampāpanattho desanāhāroti dassetuṃ <hi rend="bold">‘‘kesaṃ ayaṃ dhammadesanā’’</hi>ti pucchitvā <hi rend="bold">‘‘yogīna’’</hi>nti āha. Catusaccakammaṭṭhānabhāvanāya yuttappayuttāti yogino. Te hi imaṃ desanāhāraṃ payojentīti. Idaṃ vacanaṃ desanāhāravibhaṅgassa yathānusandhinā sammā ṭhapitabhāvaṃ dassetuṃ pakaraṇaṃ saṅgāyantehi ṭhapitanti daṭṭhabbaṃ. Tathā hi vuttaṃ <hi rend="bold">‘‘tenāha āyasmā mahākaccāyano’’</hi>ti. <hi rend="bold">Niyutto</hi>ti pāḷito assādādipadatthe niddhāretvā yojitoti attho.</p>

<p rend="centre">Desanāhāravibhaṅgavaṇṇanā niṭṭhitā.</p>

<p rend="subhead">2. Vicayahāravibhaṅgavaṇṇanā</p>

<p rend="bodytext" n="11"><hi rend="paranum">11</hi><hi rend="dot">.</hi><hi rend="bold">Tattha katamo vicayo hāro</hi>tiādi vicayahāravibhaṅgo. Tatthāyaṃ apubbapadavaṇṇanā – <hi rend="bold">kiṃ vicinatī</hi>ti ettha ‘‘vicinatī’’ti etena vicayasaddassa kattuniddesataṃ dasseti. <hi rend="bold">Ki</hi>nti panatthassa hārassa visayo pucchitoti taṃ tassa visayaṃ dassetuṃ <hi rend="bold">‘‘padaṃ vicinatī’’</hi>tiādi vuttaṃ. Tattha <hi rend="bold">padaṃ vicinatī</hi>ti ādito paṭṭhāya yāva nigamanā suttassa sabbaṃ <pb ed="V" n="0.0192" /> padaṃ vicinati. Ayañca vicayo duvidho saddato atthato ca. Tesu ‘‘idaṃ nāmapadaṃ, idaṃ ākhyātapadaṃ, idaṃ upasaggapadaṃ, idaṃ nipātapadaṃ, idaṃ itthiliṅgaṃ, idaṃ purisaliṅgaṃ, idaṃ napuṃsakaliṅgaṃ, idaṃ atītakālaṃ, idaṃ anāgatakālaṃ, idaṃ vattamānakālaṃ, idaṃ kattusādhanaṃ, idaṃ karaṇasādhanaṃ, idaṃ kammasādhanaṃ, idaṃ adhikaraṇasādhanaṃ, idaṃ paccattavacanaṃ, idaṃ upayogavacanaṃ, yāva idaṃ bhummavacanaṃ, idaṃ ekavacanaṃ, idaṃ anekavacana’’nti evamādivibhāgavacanaṃ, ayaṃ saddato padavicayo. So panāyaṃ padavicayo aviparītasabhāvaniruttisallakkhaṇeneva sampajjatīti daṭṭhabbaṃ. Atthato pana vicayo tena tena padena vattabbaatthasaṃvaṇṇanā. Sace pana padaṃ pucchādivasena pavattaṃ, tassa tadatthassa ca pucchādibhāvo vicetabboti imamatthaṃ dassento <hi rend="bold">‘‘pañhaṃ vicinatī’’</hi>tiādimāha.</p>

<p rend="bodytext">Yasmā <pb ed="M" n="0.0062" /> ca sabbo desanāhāro vicayahārassa visayo suttassa vicayoti katvā, tasmā vuttaṃ – <hi rend="bold">‘‘assādaṃ vicinatī’’</hi>tiādi. Yasmā pana <hi rend="bold">anugītī</hi>ti ettha anurūpā gīti anugītīti ayampi attho icchito, tasmā viciyamānassa suttapadassa anurūpato suttantarapadānipi atthuddhāravasena vā paduddhāravasena vā ānetvā vicetabbānīti dassento <hi rend="bold">‘‘sabbe nava suttante vicinatī’’</hi>ti āha. <hi rend="bold">Nava suttante</hi>ti suttageyyādike nava sutte, yathāsambhavatoti adhippāyo. Ayaṃ vicayahārassa padatthaniddeso.</p>

<p rend="bodytext">Evaṃ niddesavāre vicayahāro saṅkhepato niddiṭṭhoti taṃ vibhāgena niddisitvā paṭiniddesavasena vibhajanto yasmā padavicayo suttassa anupadaṃ pavattetabbatāya atibhāriko na sukaro cāti taṃ anāmasitvā pañhavissajjanavicaye tāva dassento <hi rend="bold">‘‘yathā kiṃ bhave’’</hi>tiādimāha. Tattha <hi rend="bold">yathā kiṃ bhave</hi>ti yena pakārena so vicayo pavattetabbo, taṃ pakārajātaṃ kiṃ bhave, kīdisaṃ bhaveyyāti attho. ‘‘Yathā kiṃ bhaveyyā’’tipi pāṭho. Puna <hi rend="bold">yathā</hi>ti nipātamattaṃ. <hi rend="bold">Āyasmā</hi>ti piyavacanaṃ <hi rend="bold">ajito</hi>ti bāvarībrāhmaṇassa paricārakabhūtānaṃ soḷasannaṃ aññataro. <hi rend="bold">Pārāyane</hi>ti pāraṃ vuccati nibbānaṃ, tassa adhigamūpāyadesanattā kiñcāpi sabbaṃ bhagavato vacanaṃ ‘‘pārāyana’’nti vattabbataṃ arahati, saṅgītikārehi pana vatthugāthānugītigāthādīhi saddhiṃ <hi rend="bold">ajitasuttādīnaṃ</hi> (su. ni. 1038 ādayo; cūḷani. ajitamāṇavapucchā 57 ādayo, ajitamāṇavapucchāniddesa 1 ādayo) soḷasannaṃ suttānaṃ idaṃ nāmaṃ katanti tesaññeva pārāyanasamaññāti āha ‘‘pārāyane’’ti. Keci ‘‘pārāyaniko’’ti paṭhanti. Te kira tāpasapabbajjūpagamanato pubbe pārāyanaṃ adhīyantā vicariṃsu. Tasmā ayampi <pb ed="V" n="0.0193" /> pārāyanaṃ vattetīti pārāyanikoti vutto. <hi rend="bold">Pucchatī</hi>ti kasmā vuttaṃ, nanu pucchānibbattattā atītāti? Saccametaṃ, pucchanākāraṃ pana buddhiyaṃ viparivattamānaṃ katvā evamāha.</p>

<p rend="bodytext">Pucchā ca nāmesā adiṭṭhajotanāpucchā diṭṭhasaṃsandanā vimaticchedanā anumatipucchā kathetukamyatāpucchā ekaṃsabyākaraṇīyā vibhajjabyākaraṇīyā paṭipucchābyākaraṇīyā ṭhapanīyā dhammādhiṭṭhānā sattādhiṭṭhānāti anekavidhā. Tasmā ‘‘kimayaṃ pucchā adiṭṭhajotanā’’tiādinā yathāsambhavaṃ pucchā vicetabbā. Yathā cettha pucchāvibhāgo, evaṃ vissajjanavibhāgopi <pb ed="M" n="0.0063" /> vissajjanavicaye yathāsambhavaṃ vattabbo. Pucchāsabhāgena hi vissajjananti. Idha pana vimaticchedanaṃ sattādhiṭṭhānaṃ pucchaṃ udāharitvā tattha vicayanākāraṃ dassetuṃ <hi rend="bold">‘‘kenassu nivuto loko’’</hi>tiādimāha.</p>

<p rend="bodytext">Tattha <hi rend="bold">kenā</hi>ti kattari karaṇavacanaṃ. <hi rend="bold">Sū</hi>ti nipātamattaṃ, <hi rend="bold">sū</hi>ti vā saṃsaye nipāto, tenassa pañhassa vimaticchedanapucchābhāvaṃ dasseti. <hi rend="bold">Nivuto</hi>ti paṭicchādito. <hi rend="bold">Loko</hi>ti sattaloko. <hi rend="bold">Iccāyasmā ajito</hi>ti saṅgītikārakavacanaṃ. <hi rend="bold">Nappakāsatī</hi>ti na paññāyati. <hi rend="bold">Kissābhilepanaṃ brūsī</hi>ti kiṃ assa lokassa abhilepanaṃ vadasi. ‘‘Kiṃ svābhilepana’’ntipi pāṭho, tassa kiṃ su abhilepananti padavibhāgo.</p>

<p rend="bodytext"><hi rend="bold">Padānī</hi>ti pajjati etehi atthoti padāni, vākyāni. <hi rend="bold">Pucchitānī</hi>ti pucchābhāvena vuttānīti attho. <hi rend="bold">Eko pañho</hi>ti yadipi cattāri padāni pucchanavasena vuttāni, ñātuṃ icchito pana attho eko evāti ‘‘eko pañho’’ti vuttaṃ. Tattha kāraṇamāha <hi rend="bold">‘‘ekavatthupariggahā’’</hi>ti. Idaṃ vuttaṃ hoti – kiñcāpi nivāraṇaappakāsanaabhilepanamahābhayasaṅkhātā pucchāya gahitā cattāro ete atthā, te panekaṃ lokaṃ patiguṇabhūtā, loko padhānabhāvena gahitoti tabbasena ekovāyaṃ pañhoti. Tenevāha <hi rend="bold">‘‘lokādhiṭṭhāna’’</hi>ntiādi. Ko pana so lokoti? Āha <hi rend="bold">‘‘loko tividho’’</hi>tiādi.</p>

<p rend="bodytext">Tattha rāgādikilesabahulatāya kāmāvacarasattā <hi rend="bold">kilesaloko</hi>. Jhānābhiññāparibuddhiyā rūpāvacarasattā <hi rend="bold">bhavaloko</hi>. Āneñjasamādhibahulatāya visadindriyattā arūpāvacarasattā <hi rend="bold">indriyaloko</hi>. Atha vā kilissanaṃ kileso, vipākadukkhanti attho. Tasmā dukkhabahulatāya apāyesu sattā <hi rend="bold">kilesaloko</hi>. Tadaññe sattā sampattibhavabhāvato <hi rend="bold">bhavaloko</hi>. Tattha ye vimuttiparipācakehi <pb ed="V" n="0.0194" /> indriyehi samannāgatā sattā, so <hi rend="bold">indriyaloko</hi>ti veditabbaṃ. Pariyāpannadhammavasena lokasamaññāti ariyapuggalā idha na saṅgayhanti.</p>

<p rend="bodytext"><hi rend="bold">Avijjāya nivuto loko</hi>ti caturaṅgasamannāgatena andhakārena viya rathaghaṭādidhammasabhāvappaṭicchādanalakkhaṇāya avijjāya nivuto paṭicchādito <pb ed="M" n="0.0064" /> loko. <hi rend="bold">Vivicchā</hi>ti vicikicchāhetu. ‘‘Vivicchā macchariya’’nti saṅgahe vuttaṃ. <hi rend="bold">Pamādā</hi>ti pamādahetu. <hi rend="bold">Jappābhilepana</hi>nti jappā taṇhā assa lokassa makkaṭālepo viya makkaṭassa abhilepanaṃ silesoti brūmi. <hi rend="bold">Dukkha</hi>nti jātiādikaṃ vaṭṭadukkhanti ayaṃ padattho. Sesaṃ pāḷiyā eva viññāyati. <hi rend="bold">Imāni cattāri padāni</hi> pucchāgāthāyaṃ vuttāni <hi rend="bold">‘‘imehī’’</hi>ti vissajjanagāthāyaṃ vuttehi imehi catūhi padehi vissajjitāni. Kathanti āha <hi rend="bold">‘‘paṭhama’’</hi>ntiādiṃ. Tena yathākkamaṃ pucchāvissajjanāni veditabbānīti dasseti.</p>

<p rend="bodytext">Idāni taṃ yathākkamaṃ pucchaṃ vissajjanañca sarūpato dassetuṃ gāthāya ca atthaṃ vivarituṃ <hi rend="bold">‘‘kenassū’’</hi>tiādi vuttaṃ. Tattha ‘‘nīvaraṇehī’’ti padena vuttamevatthaṃ pākaṭaṃ katvā dassetuṃ <hi rend="bold">‘‘avijjānīvaraṇā hi sabbe sattā’’</hi>tiādi vuttaṃ. Ettha ca <hi rend="bold">‘‘yathāhā’’</hi>tiādinā suttantaradassanena imasmiṃ pañhavissajjanavicaye anugītivicayaṃ dassetīti daṭṭhabbaṃ. Tattha <hi rend="bold">pariyāyato</hi>ti kāraṇato. Nīvaraṇasaṅkhātānaṃ kāmacchandādīnampi kāraṇabhāvato paṭicchādanabhāvato ca ekaṃyeva nīvaraṇaṃ vadāmi, na pana aññesaṃ nīvaraṇasabhāvānaṃ abhāvāti attho. Yathā ca avijjāya sati nīvaraṇānaṃ bhāvo, evaṃ avijjāya asati na santi nīvaraṇānīti dassetuṃ <hi rend="bold">‘‘sabbaso’’</hi>tiādi vuttaṃ.</p>

<p rend="bodytext"><hi rend="bold">Tenā</hi>ti ‘‘avijjāya nivuto loko’’ti padena. <hi rend="bold">Paṭhamassa padassā</hi>ti ‘‘kenassu nivuto loko’’ti padassa. <hi rend="bold">Yuttā</hi>ti yojitā, anurūpāti vā attho. Etena pucchānurūpatā vissajjanassa dassitāti pubbāparavicayo vuttoti veditabbaṃ. ‘‘Yo puggalo nīvaraṇehi nivuto’’tiādinā vivicchāpamādānaṃ avijjāya paccayabhāvaṃ dasseti. Nivuto eva hi nappakāsati. <hi rend="bold">Vivicchā</hi>ti vicikicchā. Tenevāha – <hi rend="bold">‘‘vivicchā nāma vuccati vicikicchā’’</hi>ti. Tatrāyaṃ padasiddhi – yathā micchādiṭṭhisammādiṭṭhiyo ‘‘niccaṃ anicca’’ntiādinā ekaṃsaggāhabhāvena pavattanti, na evamayaṃ. Ayaṃ pana anekaṃsaggāhabhāvato ‘‘niccaṃ nu kho aniccaṃ nu kho’’tiādinā vividhaṃ viruddhaṃ vā icchati esatīti vivicchāti <pb ed="V" n="0.0195" />. <hi rend="bold">‘‘So vicikicchanto’’</hi>tiādinā appakāsanassa vivicchāpamādānaṃ kāraṇabhāvaṃ vivarati. <hi rend="bold">Sukke dhamme na uppādiyatī</hi>ti na samādāya vattati. <hi rend="bold">Nappakāsantī</hi>ti te attano santāne anuppādiyamānā kusalā dhammā taṃ puggalaṃ pakāsaṃ <pb ed="M" n="0.0065" /> loke abhiññātaṃ na karontīti attho. <hi rend="bold">Abhilimpatī</hi>ti makkaṭālepo viya makkaṭaṃ dārusilādīsu purisaṃ rūpādivisaye allīyāpetīti attho. <hi rend="bold">Āsattibahulassā</hi>ti āsaṅgabahulassa. <hi rend="bold">Evaṃ abhijappāti karitvā</hi>ti evaṃ pariyuṭṭhānaṭṭhāyinīti iminā kāraṇena. <hi rend="bold">Tatthā</hi>ti tāya taṇhāya. <hi rend="bold">Loko abhilitto</hi> silesena makkhito viya hotīti attho.</p>

<p rend="bodytext">Bhāyati etasmāti bhayaṃ. Mahantaṃ bhayaṃ <hi rend="bold">mahabbhayaṃ</hi>. Tenevāha – <hi rend="bold">‘‘dukkhamassa mahabbhaya’’</hi>nti. Dukkhaṃ domanassanti dukkhameva vibhattanti sabbaṃ dukkhaṃ vibhajitvā dassetuṃ <hi rend="bold">‘‘tisso dukkhatā’’</hi>tiādi vuttaṃ. <hi rend="bold">Odhaso</hi>ti kadāci attūpakkamamūlāya kadāci parūpakkamamūlāyātiādinā vibhāgena dukkhadukkhatāya muccanakā visesena rūpāvacarā. <hi rend="bold">Tathā</hi>ti odhaso kadāci karahacīti evaṃ ākaḍḍhati. <hi rend="bold">Vipariṇāmadukkhatāya</hi> muccanakā upekkhāsamāpattibahulā visesena arūpāvacarasattā. <hi rend="bold">Appābādhā</hi>ti padaṃ dukkhadukkhatāya muccanassa kāraṇavacanaṃ. <hi rend="bold">Dīghāyukā</hi>ti vipariṇāmadukkhatāya. Arūpadevā hi loke visesato dīghāyukāti. Idañca muccanamaccantikaṃ. Yasmā ca dukkhā vedanāpi saṅkhatattā aniccatādisaṅkhāradukkhasabhāvā eva, tasmā yato muccanamaccantikaṃ, taṃ anavasesapariyādānavasena saṅgaṇhitvā dassetuṃ <hi rend="bold">‘‘saṅkhāradukkhatāya panā’’</hi>tiādimāha.</p>

<p rend="bodytext">Tattha upādiyatīti upādi, vipākakkhandhā kaṭattā ca rūpaṃ. Upādissa sesaṃ upādisesaṃ, taṃ natthi etissāti anupādisesā, nibbānadhātu, tāya <hi rend="bold">anupādisesāya nibbānadhātuyā,</hi> itthambhūtalakkhaṇe cāyaṃ karaṇaniddeso. Nibbānadhātūti ca nibbāyanamattaṃ. <hi rend="bold">Tasmā</hi>ti yasmā sakalalokabyāpinī sabbasaṅgāhinī ca saṅkhāradukkhatā, tasmā. <hi rend="bold">Lokassā</hi>ti sambandhe sāmivacanaṃ. Tena ‘‘dukkhamassā’’ti padassa atthaṃ dasseti. Evamettha lokassa nīvaraṇādīni ajānantena, samayantaraparicayena vā tattha saṃsayapakkhandena ekaṃseneva byākātabbattā sattādhiṭṭhānā pucchā katā, sā ca ajānanassa, saṃsayassa vā nīvaraṇādivisayatāya catubbidhā. Pāḷiyaṃ pana nīvaraṇādīnaṃ loko ādhārabhāvena gāthāyaṃ vuttoti eko pañhoti dassitanti. Ayamettha pucchāvicayo. Vissajjanavicayopi adiṭṭhajotinī vissajjanā vimaticchedinī cātiādinā pucchāvicaye vuttanayānusārena veditabbo.</p>

<p rend="bodytext">Evaṃ <pb ed="V" n="0.0196" /><pb ed="M" n="0.0066" /> ekādhāraṃ pucchaṃ dassetvā idāni anekādhāraṃ dassetuṃ <hi rend="bold">‘‘savanti sabbadhī’’</hi>tiādi vuttaṃ. Tattha <hi rend="bold">savantī</hi>ti sandanti. <hi rend="bold">Sabbadhī</hi>ti sabbesu rūpādīsu āyatanesu. <hi rend="bold">Sotā</hi>ti taṇhādisotā. <hi rend="bold">Kiṃ nivāraṇa</hi>nti tesaṃ kiṃ āvaraṇaṃ kā rakkhā. <hi rend="bold">Saṃvaraṃ brūhī</hi>ti taṃ nesaṃ nīvaraṇasaṅkhātaṃ saṃvaraṃ kathehi. <hi rend="bold">Kena sotā pidhīyare</hi>ti kena dhammena taṇhādisotā pidhiyyanti pacchijjantīti ayamettha padattho. Sesaṃ pāḷivaseneva āvi bhavissati.</p>

<p rend="bodytext"><hi rend="bold">Te dve pañhā</hi>ti yadipi imissā gāthāya pucchāvasena pavattāya cattāri padāni cattāri vākyāni. Ñātuṃ icchitassa pana atthassa duvidhattā te dve pañhā. Kasmāti ce? <hi rend="bold">‘‘Imehi bahvādhivacanena pucchitā’’</hi>ti āha. Tatthāyaṃ saṅkhepattho – ime etāya gāthāya gahitā atthā yasmā bahūni adhikicca pavattavacanena pucchitā, tasmā te dve pañhāti. Ekato upari bahūti hi sāsanavohāro, tameva pucchāya duvidhatthavisayataṃ vivarituṃ <hi rend="bold">‘‘eva’’</hi>ntiādi vuttaṃ. Tassattho – yāhi ñātibyasanādisaṅkhātāhi pāṇavadhādīhi eva vā duggatihetubhūtāhi āpadāhi <hi rend="bold">samaṃ</hi> saha, sabbathā vā ayaṃ loko āpanno ajjhotthaṭo. Taṃnimittehi dasahi kilesavatthūhi saṃkiliṭṭho ca, tassa taṃ āpannākāraṃ saṃkiliṭṭhākārañca buddhiyaṃ katvā āha – <hi rend="bold">‘‘evaṃ samāpannassa evaṃ saṃkiliṭṭhassā’’</hi>ti. Vodāyati sujjhati etenāti <hi rend="bold">vodānaṃ,</hi> samathavipassanā. Vuṭṭhāti etena nimittato pavattato cāti <hi rend="bold">vuṭṭhānaṃ,</hi> ariyamaggo.</p>

<p rend="bodytext"><hi rend="bold">Asamāhitassā</hi>ti nānārammaṇesu vikkhittacittassa. <hi rend="bold">Savantī</hi>ti pavattanti. <hi rend="bold">Abhijjhā</hi>tiādi asamādhānahetudassanaṃ. Tenevāha – <hi rend="bold">‘‘evaṃ asamāhitassā’’</hi>ti. <hi rend="bold">‘‘Yathāha bhagavā’’</hi>tiādinā idhāpi anugītivicayaṃ dasseti. Sotānaṃ savanaṃ yebhuyyena anurodhavasenevāti āha – <hi rend="bold">‘‘savati manāpikesu rūpesū’’</hi>ti. Ettha ca cakkhādayo sotānaṃ dvārabhāvena pavattamānā upacāravasena sayaṃ savantā viya vuttā. <hi rend="bold">Itī</hi>ti evaṃ. <hi rend="bold">Sabbā</hi>ti sabbasmā. <hi rend="bold">Sabbathā</hi>ti sabbappakārena. <hi rend="bold">Idaṃ vodāna</hi>nti idaṃ ‘‘pariyuṭṭhānavighāta’’nti vuttaṃ pariyuṭṭhānappahānaṃ vodānaṃ.</p>

<p rend="bodytext">Vissajjanagāthāya <pb ed="M" n="0.0067" /><hi rend="bold">sati tesaṃ nivāraṇa</hi>nti vipassanāsampayuttā sati kusalākusalānaṃ dhammānaṃ gatiyo samanvesamānā tesaṃ sotānaṃ nivāraṇanti. <hi rend="bold">Sotānaṃ saṃvaraṃ brūmī</hi>ti tameva satiṃ sotānaṃ saṃvaraṃ brūmi. <hi rend="bold">Paññāyete pidhīyare</hi>ti rūpādīsu aniccatādipaṭivedhasādhikāya maggapaññāya <pb ed="V" n="0.0197" /> ete sotā sabbaso pidhiyyanti, uppajjituṃ appadānavasena samucchijjantīti attho.</p>

<p rend="bodytext"><hi rend="bold">Nāviñchatī</hi>ti abhijjhādippavattidvārabhāvena cittasantānaṃ, puggalaṃ vā nākaḍḍhati. Anusayappahānaṃ idha pidhānaṃ adhippetanti āha – <hi rend="bold">‘‘paññāya anusayā pahīyantī’’</hi>ti. Yasmā anusayanimittaṃ pariyuṭṭhānaṃ anusayābhāve na hotīti āha <hi rend="bold">‘‘anusayesū’’</hi>tiādi. Idāni tamevatthaṃ upamāya vibhāvento <hi rend="bold">‘‘taṃ yathā khandhavantassā’’</hi>tiādimāha. Etthāpi sotānaṃ nivāraṇasaṅkhātaṃ saṃvaraṃ pidhānañca ajānantena tattha vā saṃsayitena ekaṃsikattā dhammādhiṭṭhānā pucchā katāti idha pucchāvicayo vuttanayeneva vissajjanavicayo ca veditabbo.</p>

<p rend="bodytext">Ettha ca yena adhippāyena ‘‘kenassu nivuto loko’’ti gāthāya (su. ni. 1038; cūḷani. ajitamāṇavapucchā 57, ajitamāṇavapucchāniddesa 1; netti. 45) satipi nivāraṇādīnaṃ catunnaṃ pucchitabbabhāve eko pañhoti vuttaṃ. Tena tāva sotānaṃyeva saṃvaro pidhānañca pucchitanti sote ekatthavasena gahetvā pucchāya ekādhiṭṭhānabhāvato eko pañhoti vattabbaṃ siyā. Sotānaṃ vā bahubhāvato bahūti yattakā sotā, tattakā pañhāti. Yena pana adhippāyena ‘‘savanti sabbadhi sotā’’ti gāthāyaṃ (su. ni. 1040; cūḷani. ajitamāṇavapucchā 59, ajitamāṇavapucchāniddesa 3; netti. 45) sote anāmasitvā saṃvarapidhānānaṃ vasena ‘‘dve pañhā’’ti vuttaṃ. Tena paṭhamagāthāyaṃ satipi nivāraṇādīnaṃ lokādhārabhāve lokaṃ anāmasitvā nivāraṇādīnaṃ vibhāgena cattāro pañhātipi vattabbanti ayaṃ nayo dassitoti daṭṭhabbaṃ.</p>

<p rend="bodytext">Idāni yasmā pucchanto na kevalaṃ pubbe attanā racitaniyāmeneva pucchati, atha kho desanākāle vuttadhammassa anusandhiṃ gahetvāpi pucchati, tasmā tassa anusandhiṃ pucchāya vicetabbākāraṃ dassento ‘‘yāni sotānī’’ti gāthāya anantaraṃ <hi rend="bold">‘‘paññā ceva sati cā’’</hi>ti gāthamāha. Tassāyaṃ saṅkhepattho – yāyaṃ bhagavatā vuttā paññā, yā ca <pb ed="M" n="0.0068" /> sati yañca tadavasesaṃ nāmarūpaṃ, etaṃ sabbampi kattha nirujjhati, etaṃ me puṭṭho pabrūhīti.</p>

<p rend="bodytext">Vissajjanagāthāyaṃ panassa yasmā paññāsatiyo nāmeneva saṅgahaṃ gacchanti, tasmā tā visuṃ na vuttā. Ayañcettha saṅkhepattho – yaṃ maṃ tvaṃ, ajita, etaṃ pañhaṃ apucchi – ‘‘katthetaṃ uparujjhatī’’ti <pb ed="V" n="0.0198" /> anantaragāthāyaṃ (su. ni. 1042; cūḷani. ajitamāṇavapucchā 61, ajitamāṇavapucchāniddesa 5; netti. 11, 45), yattha taṃ asesaṃ uparujjhati, taṃ te vadāmi. Tassa tassa hi viññāṇassa nirodhena saheva apubbaṃ acarimaṃ etthetaṃ uparujjhati, ettheva viññāṇassa nirodhena nirujjhati, etaṃ viññāṇanirodhaṃ tassa nirodho nātivattatīti vuttaṃ hotīti. <hi rend="bold">Ayaṃ pañhe anusandhiṃ pucchatī</hi>ti anantaragāthāyaṃ sotānaṃ pariyuṭṭhānānusayappahānakiccena saddhiṃ sati paññā ca vuttā, taṃ sutvā tappahāne paññāsatīsu tiṭṭhantīsu tāsaṃ sannissayena nāmarūpena bhavitabbaṃ, tathā ca sati vaṭṭati eva. Kattha nu kho imāsaṃ sanissayānaṃ paññāsatīnaṃ asesanirodhoti iminā adhippāyena ayaṃ pucchā katāti āha – <hi rend="bold">‘‘ayaṃ pañhe…pe… dhātu’’</hi>nti. Tattha anusandhīyati desanā etāyāti anusandhi.</p>

<p rend="bodytext">Yāya paṭipadāya anupādisesaṃ nibbānadhātuṃ adhigacchanti, taṃ catusaccakammaṭṭhānabhāvanāsaṅkhātaṃ paṭipadaṃ saha visayena dassetuṃ <hi rend="bold">‘‘tīṇi ca saccānī’’</hi>tiādi vuttaṃ. Tattha <hi rend="bold">saṅkhatānī</hi>ti samecca sambhūya paccayehi katānīti saṅkhatāni. <hi rend="bold">Nirodhadhammānī</hi>ti nirujjhanasabhāvāni. <hi rend="bold">Dukkhaṃ samudayo maggo</hi>ti tesaṃ sarūpadassanaṃ. Nirodho pana kathanti āha <hi rend="bold">‘‘nirodho asaṅkhato’’</hi>ti. So hi kenaci paccayena na saṅkhatoti <hi rend="bold">asaṅkhato</hi>. Saha visayena pahātabbapahāyakasabhāvesu ariyasaccesu pahāyakavibhāgamukhena pahātabbavibhāgaṃ dassetuṃ <hi rend="bold">‘‘tattha samudayo’’</hi>tiādi vuttaṃ.</p>

<p rend="bodytext">Tattha <hi rend="bold">avijjāvasesā</hi>ti dassanamaggena pahīnāvasesā avijjāti attho. Ayañca sesa-saddo kāmacchando byāpādo māno uddhaccanti etthāpi yojetabbo. Yathā hi avijjā, evaṃ etepi dhammā apāyagamanīyasabhāvā paṭhamamaggena pahīyanti evāti. ‘‘Avijjāniravasesā’’tipi pāṭho, etthāpi yathāvuttesu kāmacchandādipadesupi niravasesa-saddo yojetabbo <pb ed="M" n="0.0069" />. Sāvasesañhi purimamaggadvayena kāmacchandādayo pahīyanti, itarehi pana niravasesanti. <hi rend="bold">Tedhātuke imāni dasa saṃyojanānī</hi>ti ettha <hi rend="bold">tedhātuke</hi>ti saṃyojanānaṃ visayadassanaṃ. Tattha hi tāni saṃyojanavasena pavattanti.</p>

<p rend="bodytext" n="12"><hi rend="paranum">12</hi><hi rend="dot">.</hi><hi rend="bold">Anaññātaññassāmītindriyaṃ adhiṭṭhāyā</hi>ti taṃ pahāyakaṃ patvā. <hi rend="bold">Yaṃ panā</hi>ti ettha <hi rend="bold">ya</hi>nti hetuatthe nipāto. <hi rend="bold">Idaṃ khaye ñāṇa</hi>nti yena ñāṇena hetubhūtena ‘‘khīṇā me jātī’’ti attano jātiyā khīṇabhāvaṃ jānāti, idaṃ evaṃ paccavekkhaṇassa nimittabhūtaṃ arahattaphalañāṇaṃ khaye <pb ed="V" n="0.0199" /> ñāṇaṃ nāma. <hi rend="bold">Nāparaṃ itthattāyāti pajānātī</hi>ti etthāpi <hi rend="bold">ya</hi>nti ānetabbaṃ ‘‘yaṃ nāparaṃ itthattāyāti pajānātī’’ti. <hi rend="bold">Idaṃ anuppāde ñāṇa</hi>nti idhāpi pubbe vuttanayeneva arahattaphalañāṇavasena attho yojetabbo. <hi rend="bold">Aṭṭhasāliniyaṃ</hi> (dha. sa. aṭṭha. cittuppādakkaṇḍa 135-142) pana ‘‘khaye ñāṇaṃ kilesakkhayakare ariyamagge ñāṇanti vuttaṃ. Anuppāde ñāṇaṃ paṭisandhivasena anuppādabhūte taṃtaṃmaggavajjhakilesānaṃ anuppādapariyosāne uppanne ariyaphale ñāṇa’’nti vuttaṃ. Idha pana ubhayampi arahattaphalañāṇavaseneva vibhattaṃ. Tenevāha – <hi rend="bold">‘‘imāni dve ñāṇāni aññātāvindriya’’</hi>nti, <hi rend="bold">‘‘ārammaṇasaṅketena dve nāmāni labbhantī’’</hi>ti ca.</p>

<p rend="bodytext">Aññindriyaṃ heṭṭhimesu tīsu phalesu, uparimesu ca tīsu maggesu uppattiyā punappunaṃ uppajjamānampi anaññātaññassāmītindriyaṃ viya paṭhamaphaluppattiyā aggaphaluppattiyā anuppādanirodhena nirujjhatīti āha – <hi rend="bold">‘‘yañca anaññātaññassāmītindriya’’</hi>ntiādi. Etena pahātabbadhammā viya dassanabhāvanāhi aggaphaluppattiyā tadavasesaphaladhammāpi anuppādanirodhena nirujjhanti. Ko pana vādo tebhūmakadhammānanti dasseti, ekā paññā aññātāvindriyattā. Yadi ekā, kathaṃ dvidhā vuttāti āha <hi rend="bold">‘‘api cā’’</hi>tiādi. <hi rend="bold">Ārammaṇasaṅketenā</hi>ti khaye anuppādeti imāya ārammaṇasamaññāya. <hi rend="bold">Sā pajānanaṭṭhena paññā</hi>ti yā pubbe sotānaṃ pidhānakiccā vuttā paññā, sā pajānanasabhāvena paññā. Itarā pana <hi rend="bold">yathādiṭṭhaṃ</hi> yathāgahitaṃ ārammaṇaṃ <hi rend="bold">apilāpanaṭṭhena</hi> ogāhanaṭṭhena <hi rend="bold">satī</hi>ti.</p>

<p rend="bodytext" n="13"><hi rend="paranum">13</hi><hi rend="dot">.</hi> Evaṃ <pb ed="M" n="0.0070" /> ‘‘paññā ceva sati cā’’ti padassa atthaṃ vivaritvā idāni ‘‘nāmarūpa’’nti padassa atthaṃ vivaranto <hi rend="bold">‘‘tattha ye pañcupādānakkhandhā, idaṃ nāmarūpa’’</hi>nti āha. Nāmarūpañca vibhāgena dassento sukhaggahaṇatthaṃ pākaṭanāmarūpameva vibhāvetuṃ <hi rend="bold">‘‘tattha ye’’</hi>tiādimāha. Taggahaṇeneva hi sahacaraṇādinā tadaññe cittacetasikā rūpadhammā ca gahitā hontīti. Nāmaggahaṇena cettha khandhattayameva gahitanti <hi rend="bold">‘‘nāmarūpaṃ viññāṇasampayutta’’</hi>nti vuttaṃ. Taṃ pana rūpaṃ sampayuttanti? Nayidaṃ sampayuttapaccayavasena vuttaṃ. Pacurajanassa pana avibhāgena gahaṇīyasabhāvaṃ sandhāya vuttanti daṭṭhabbaṃ.</p>

<p rend="bodytext">Gāthāya anupādisesā nibbānadhātu pucchitāti taṃ caturiddhipādamukhena ariyamaggādhigamena pattabbanti dassento iddhipādabhāvanāmūlabhūtāni indriyāni satipaññāhi niddhāretuṃ <hi rend="bold">‘‘tattha sati ca paññā ca cattāri indriyānī’’</hi>ti āha. Kusalākusalānaṃ dhammānaṃ gatiyo <pb ed="V" n="0.0200" /> samanvesamānā sati sijjhantī ekantena samādhiṃ nipphādeti. Satiggahaṇena cettha pariyuṭṭhānappahānaṃ idhādhippetanti āha – <hi rend="bold">‘‘sati dve indriyāni, satindriyañca samādhindriyañcā’’</hi>ti. Tathā anusayasamugghātavidhāyinī paññā sijjhamānā na vinā catubbidhasammappadhānavīriyaṃ sijjhatīti vuttaṃ – <hi rend="bold">‘‘paññā dve indriyāni paññindriyañca vīriyindriyañcā’’</hi>ti.</p>

<p rend="bodytext"><hi rend="bold">Yā imesu catūsu indriyesū</hi>ti imesu satiādīsu catūsu indriyesu nissayapaccayatāya adhiṭṭhānabhūtesu taṃsahajātā eva yā saddahanā. ‘‘Imehi catūhi indriyehī’’tipi pāḷi, tassā imehi catūhi indriyehi sampayuttāti vacanaseso, ārammaṇe abhippasādalakkhaṇā saddhā kattukāmatāsabhāvassa chandassa visesapaccayo hotīti āha – <hi rend="bold">‘‘yā saddhādhipateyyā cittekaggatā, ayaṃ chandasamādhī’’ti. Samāhite citte</hi>ti vipassanāsamādhinā samāhite citte. <hi rend="bold">Idaṃ pahāna</hi>nti vikkhambhanappahānasādhako samādhi pahānanti vutto pajahati etenāti katvā. ‘‘Padhāna’’ntipi pāṭho, aggoti attho. Tathā hi ‘‘samādhi ekodī’’ti vuccati.</p>

<p rend="bodytext"><hi rend="bold">‘‘Assāsapassāsā’’</hi>tiādinā kāyavacīcittasaṅkhārasīsena taṃsamuṭṭhāpakā vīriyasaṅkhārāva gahitā. Te hi yāva bhāvanānipphatti tāva ekarasena saraṇato saṅkappetabbato ca <hi rend="bold">sarasaṅkappā’’</hi>ti vuttā ‘‘evaṃ <pb ed="M" n="0.0071" /> me bhāvanā hotū’’ti yathā icchitā, tathā pavattiyā hetubhāvato. <hi rend="bold">Tadubhaya</hi>nti chandasamādhisaṅkhātañca padhānasaṅkhārasaṅkhātañca vīriyanti taṃ ubhayaṃ. Ubhayameva hi upacāravasena aññaṃ viya katvā <hi rend="bold">‘‘chandasamādhippadhānasaṅkhārasamannāgataṃ iddhipāda’’</hi>nti vuttaṃ. Abhinnampi hi upacāravasena bhinnaṃ viya katvā voharanti, yathā ‘‘silāputtakassa sarīra’’nti.</p>

<p rend="bodytext">Tattha ijjhatīti iddhi, samijjhati nipphajjatīti attho. Ijjhanti vā tāya sattā iddhā vuddhā ukkaṃsagatā hontīti iddhi, pajjati etenāti pādo, paṭhamena atthena iddhi eva pādo <hi rend="bold">iddhipādo,</hi> iddhikoṭṭhāsoti attho. Dutiyena atthena iddhiyā pādo patiṭṭhā adhigamūpāyoti <hi rend="bold">iddhipādo</hi>. Tena hi uparūparivisesasaṅkhātaṃ iddhiṃ pajjanti pāpuṇanti. <hi rend="bold">Vivekanissita</hi>nti tadaṅgavivekanissitaṃ samucchedavivekanissitaṃ nissaraṇavivekanissitañca iddhipādaṃ bhāvetīti attho. Tathā hi ayaṃ iddhipādabhāvanānuyutto yogī vipassanākkhaṇe kiccato tadaṅgavivekanissitaṃ ajjhāsayato nissaraṇavivekanissitaṃ. Maggakkhaṇe pana kiccato <pb ed="V" n="0.0201" /> samucchedavivekanissitaṃ ārammaṇato nissaraṇavivekanissitaṃ iddhipādaṃ bhāvetīti. Esa nayo <hi rend="bold">virāganissita</hi>ntiādīsu.</p>

<p rend="bodytext">Vivekattā eva hi virāgādayo, kevalañcettha vossaggo duvidho pariccāgavossaggo ca pakkhandanavossaggo cāti. Tattha pariccāgavossaggo vipassanākkhaṇe tadaṅgavasena, maggakkhaṇe samucchedavasena kilesappahānaṃ. Pakkhandanavossaggo vipassanākkhaṇe tanninnabhāvena, maggakkhaṇe ārammaṇakaraṇavasena nibbānapakkhandanaṃ. Tadubhayampi imasmiṃ lokiyalokuttaramissake atthasaṃvaṇṇanānaye yujjati. Tathā hi ayaṃ paṭhamiddhipādo yathāvuttena pakārena kilese pariccajati nibbānañca pakkhandati. <hi rend="bold">Vossaggapariṇāmi</hi>nti iminā pana vacanena vossaggatthaṃ pariṇamantaṃ pariṇatañca paripaccantaṃ paripakkañcāti attho. Ayañhi iddhipādabhāvanānuyutto yogī yathā paṭhamo iddhipādo kilesapariccāgavossaggatthaṃ nibbānapakkhandanavossaggatthañca paripaccati, yathā ca paripakko hoti, tathā naṃ bhāvetīti. Sesiddhipādesupi eseva nayo. Ayaṃ pana viseso – yathā chandaṃ jeṭṭhakaṃ katvā pavattito samādhi <hi rend="bold">chandasamādhi</hi>. Evaṃ vīriyaṃ cittaṃ vīmaṃsaṃ jeṭṭhakaṃ katvā pavattito samādhi <hi rend="bold">vīmaṃsāsamādhī</hi>ti.</p>

<p rend="bodytext" n="14"><hi rend="paranum">14</hi><hi rend="dot">.</hi> Na <pb ed="M" n="0.0072" /> kevalaṃ catutthaiddhipādo eva samādhiñāṇamūlako, atha kho sabbopīti dassetuṃ <hi rend="bold">‘‘sabbo samādhi ñāṇamūlako ñāṇapubbaṅgamo ñāṇānuparivattī’’</hi>ti vuttaṃ. Yadi evaṃ kasmā so eva vīmaṃsāsamādhīti vuttoti? Vīmaṃsaṃ jeṭṭhakaṃ katvā pavattitattāti vuttovāyamattho. Tattha pubbabhāgapaññāya <hi rend="bold">ñāṇamūlako</hi>. Adhigamapaññāya <hi rend="bold">ñāṇapubbaṅgamo</hi>. Paccavekkhaṇapaññāya <hi rend="bold">ñāṇānuparivatti</hi>. Atha vā pubbabhāgapaññāya <hi rend="bold">ñāṇamūlako</hi>. Upacārapaññāya <hi rend="bold">ñāṇapubbaṅgamo</hi>. Appanāpaññāya <hi rend="bold">ñāṇānuparivatti</hi>. Upacārapaññāya vā <hi rend="bold">ñāṇamūlako</hi>. Appanāpaññāya <hi rend="bold">ñāṇapubbaṅgamo</hi>. Abhiññāpaññāya <hi rend="bold">ñāṇānuparivattī</hi>ti veditabbaṃ.</p>

<p rend="bodytext"><hi rend="bold">Yathā</hi><pb ed="V" n="0.0202" /><hi rend="bold">pure</hi>ti yathā samādhissa pubbenivāsānussatiñāṇānuparivattibhāvena pure pubbe atītāsu jātīsu asaṅkhyeyyesupi saṃvaṭṭavivaṭṭesu attano paresañca khandhaṃ khandhūpanibaddhañca duppaṭivijjhaṃ nāma natthi, tathā pacchā samādhissa anāgataṃsañāṇānuparivattibhāvena anāgatāsu jātīsu asaṅkhyeyyesupi saṃvaṭṭavivaṭṭesu attano paresañca khandhaṃ khandhūpanibaddhañca duppaṭivijjhaṃ nāma natthīti attho.</p>

<p rend="bodytext"><hi rend="bold">Yathā pacchā</hi>ti yathā samādhissa cetopariyañāṇānuparivattibhāvena anāgatesu sattasu divasesu parasattānaṃ cittaṃ duppaṭivijjhaṃ nāma natthi, tathā pure atītesu sattasu divasesu parasattānaṃ cittaṃ duppaṭivijjhaṃ nāma natthīti attho. <hi rend="bold">Yathā divā</hi>ti yathā divasabhāge sūriyālokena andhakārassa vidhamitattā cakkhumantānaṃ sattānaṃ āpāthagataṃ cakkhuviññeyyaṃ rūpaṃ suviññeyyaṃ. <hi rend="bold">Tathā ratti</hi>nti tathā rattibhāge caturaṅgasamannāgatepi andhakāre vattamāne samādhissa dibbacakkhuñāṇānuparivattitāya duppaṭivijjhaṃ rūpāyatanaṃ natthi.</p>

<p rend="bodytext"><hi rend="bold">Yathā rattiṃ tathā divā</hi>ti yathā ca rattiyaṃ tathā divāpi atisukhumaṃ kenaci tirohitaṃ yañca atidūre, taṃ sabbarūpaṃ duppaṭivijjhaṃ nāma natthi. Yathā ca rūpāyatane vuttaṃ, tathā samādhissa dibbasotañāṇānuparivattitāya saddāyatane ca netabbaṃ. Tenevāha <hi rend="bold">‘‘iti vivaṭena cetasā’’</hi>tiādi. Tattha <hi rend="bold">apariyonaddhenā</hi>ti abhiññāñāṇassa pāribandhakakilesehi anajjhotthaṭena, apariyonaddhattā eva sappabhāsaṃ cittaṃ. Eteneva samādhissa iddhividhañāṇānuparivattitāpi vuttā evāti daṭṭhabbaṃ. <hi rend="bold">Pañcindriyānī</hi>ti iddhipādasampayuttāni sekkhassa pañcindriyāni adhippetānīti āha <pb ed="M" n="0.0073" /><hi rend="bold">‘‘kusalānī’’</hi>ti. <hi rend="bold">Cittasahabhūnī</hi>tiādi tesaṃ viññāṇanirodhena nirodhadassanatthaṃ āraddhaṃ. Tathā <hi rend="bold">‘‘nāmarūpañcā’’</hi>tiādi. Tenetaṃ dasseti ‘‘na kevalaṃ pañcindriyāni eva, atha kho nāmarūpañca viññāṇahetukaṃ viññāṇassa nirodhā nirujjhatī’’ti.</p>

<p rend="bodytext"><hi rend="bold">Tassā</hi>ti viññāṇassa. <hi rend="bold">Hetū</hi>ti taṇhāavijjādiko. <hi rend="bold">Anāhāra</hi>nti padassa atthavivaraṇaṃ. <hi rend="bold">Anabhinandita</hi>nti abhinandanabhūtāya taṇhāya pahīnattā eva apatthitaṃ. Tato eva <hi rend="bold">appaṭisandhikaṃ</hi> viññāṇaṃ taṃ nirujjhati. Yathā ca viññāṇaṃ, evaṃ nāmarūpampi viññāṇasaṅkhātassa hetuno paccayassa ca abhāvā tappaccayānaṃ saṅkhārādīnaṃ abhāvā <hi rend="bold">ahetu appaccayaṃ</hi>. Sesaṃ pākaṭameva. Pucchāvissajjanavicayopi vuttanayānusārena veditabbo.</p>

<p rend="bodytext">Evaṃ anusandhipucchampi dassetvā heṭṭhā sattādhiṭṭhānā dhammādhiṭṭhānā ca pucchā visuṃ visuṃ dassitāti idāni tā saha dassetuṃ <hi rend="bold">‘‘ye ca saṅkhātadhammāse’’</hi>tiādi āraddhaṃ. Tatthāyaṃ padattho – <hi rend="bold">saṅkhātadhammā</hi>ti aniccādivasena parivīmaṃsitadhammā, arahataṃ etaṃ adhivacanaṃ. <hi rend="bold">Sekkhā</hi>ti sīlādīni sikkhamānā avasesā ariyapuggalā. <hi rend="bold">Puthū</hi>ti bahū sattajanā. <hi rend="bold">Tesaṃ me nipako iriyaṃ, puṭṭho pabrūhī</hi>ti tesaṃ sekhāsekhānaṃ nipako paṇḍito tvaṃ bhagavā paṭipattiṃ puṭṭho me brūhīti. Sesaṃ pāḷivaseneva viññāyati.</p>

<p rend="bodytext" n="15"><hi rend="paranum">15</hi><hi rend="dot">.</hi><hi rend="bold">Kissā</hi>ti <pb ed="V" n="0.0203" /> kissa hetu, kena kāraṇenāti attho. <hi rend="bold">Sekhāsekhavipassanā pubbaṅgamappahānayogenā</hi>ti sekhe asekhe vipassanāpubbaṅgamappahāne ca pucchanayogena, pucchāvidhināti attho.</p>

<p rend="bodytext">Vissajjanagāthāyaṃ <hi rend="bold">kāmesu nābhigijjheyyā</hi>ti vatthukāmesu kilesakāmena na abhigijjheyya. <hi rend="bold">Manasānāvilo siyā</hi>ti byāpādavitakkādayo kāyaduccaritādayo ca manaso āvilabhāvakare dhamme pajahanto cittena anāvilo bhaveyya. Yasmā pana asekkho aniccatādivasena sabbadhammānaṃ paritulitattā kusalo sabbadhammesu kāyānupassanāsatiādīhi ca sato sabbakilesānaṃ bhinnattā uttamabhikkhubhāvaṃ patto ca hutvā sabbairiyāpathesu pavattati, tasmā <hi rend="bold">‘‘kusalo…pe… paribbaje’’</hi>ti āhāti ayaṃ saṅkhepattho.</p>

<p rend="bodytext">Tattha <pb ed="M" n="0.0074" /> yaṃ pucchāgāthāyaṃ ‘‘nipako’’ti padaṃ vuttaṃ, taṃ bhagavantaṃ sandhāya vuttaṃ, bhagavato ca nepakkaṃ ukkaṃsapāramippattaṃ anāvaraṇañāṇadassanena dīpetabbanti anāvaraṇañāṇaṃ tāva kammadvārabhedehi vibhajitvā sekhāsekhapaṭipadaṃ dassetuṃ <hi rend="bold">‘‘bhagavato sabbaṃ kāyakamma’’</hi>ntiādi vuttaṃ. Tena sabbattha appaṭihatañāṇadassanena tathāgatassa sekhāsekhapaṭipattidesanākosallameva vibhāveti. Tattha <hi rend="bold">ko cā</hi>ti kva ca, kasmiṃ visayeti attho. Taṃ visayaṃ dasseti <hi rend="bold">‘‘yaṃ anicce dukkhe anattani cā’’</hi>ti. Idaṃ vuttaṃ hoti – ñāṇadassanaṃ nāma uppajjamānaṃ ‘‘sabbaṃ saṅkhataṃ aniccaṃ dukkhaṃ sabbe dhammā anattā’’ti uppajjati, tassa pana tasmiṃ visaye yena appavatti, so paṭighātoti, etena lakkhaṇattayappaṭivedhassa durabhisambhavataṃ anaññasādhāraṇatañca dasseti. Lakkhaṇattayavibhāvanena hi bhagavato catusaccappaṭivedhaṃ sammāsambodhiñca paṇḍitā paṭijānanti.</p>

<p rend="bodytext"><hi rend="bold">Aññāṇaṃ adassana</hi>nti taṃ paṭighātaṃ sarūpato dasseti. Chaḷārammaṇasabhāvappaṭicchādako hi sammoho ñāṇadassanassa paṭighātoti. Yasmiṃ visaye ñāṇadassanaṃ uppattirahaṃ, tattheva tassa paṭighātena bhavitabbanti āha – ‘‘yaṃ anicce dukkhe anattani cā’’ti. <hi rend="bold">Yathā idha puriso</hi>tiādi upamādassanaṃ. Tatridaṃ opammasaṃsandanaṃ – puriso viya sabbo loko, tārakarūpāni viya cha ārammaṇāni, tassa purisassa tārakarūpānaṃ dassanaṃ viya lokassa cakkhuviññāṇādīhi yathārahaṃ chaḷārammaṇajānanaṃ, tassa purisassa tārakarūpāni passantassāpi ‘‘ettakāni <pb ed="V" n="0.0204" /> satāni, ettakāni sahassānī’’tiādinā gaṇanasaṅketena ajānanaṃ viya lokassa rūpādiārammaṇaṃ kathañci jānantassāpi aniccādilakkhaṇattayānavabodhoti. Sesaṃ pākaṭameva.</p>

<p rend="bodytext">Idāni yehi padehi bhagavatā āyasmato ajitassa sekhāsekhapaṭipadā vuttā, tesaṃ padānaṃ atthaṃ vibhajituṃ <hi rend="bold">‘‘tattha sekhenā’’</hi>tiādimāha. Tattha <hi rend="bold">tatthā</hi>ti nipātamattaṃ, tasmiṃ vā vissajjane. <hi rend="bold">Sekhenā</hi>ti sikkhā etassa sīlanti sekho, tena sekhena. <hi rend="bold">Dvīsu dhammesū</hi>ti duvidhesu dhammesūti adhippāyo. <hi rend="bold">Pariyuṭṭhānīyesū</hi>ti dosena pariyuṭṭhitena yattha parivattitabbaṃ, tesu āghātavatthūsūti attho. ‘‘Paṭighaṭṭhānīyesū’’tipi pāṭho, soyevattho.</p>

<p rend="bodytext">Ettha <pb ed="M" n="0.0075" /> ca gedhapaṭisedhacodanāyaṃ gedhanimitto doso gedhe sati hotīti tatopi cittassa rakkhitabbatā niddhāretvā vuttā. Yasmā pana bhagavatā ‘‘kāmesu nābhigijjheyyā’’ti (su. ni. 1045; cūḷani. ajitamāṇavapucchā 64, ajitamāṇavapucchāniddesa 8; netti. 15-17) vuttaṃ, tasmā ‘‘tattha yā icchā’’tiādinā gedhavasena niddeso kato. Atha vā dosato cittassa rakkhitabbatā gāthāya dutiyapādena vuttāyevāti daṭṭhabbā. Dutiyapādena hi sesakilesavodānadhammā dassitā. Tathā hi uppannānuppannabhedato sammāvāyāmassa visayabhāvena sabbe saṃkilesavodānadhamme catudhā vibhajitvā sammappadhānamukhena sekhapaṭipadaṃ matthakaṃ pāpetvā dassetuṃ <hi rend="bold">‘‘sekho abhigijjhanto’’</hi>tiādi vuttaṃ. Tattha <hi rend="bold">anāvilasaṅkappo</hi>ti āvilānaṃ kāmasaṅkappādīnaṃ abhāvena anāvilasaṅkappo. Tato eva ca <hi rend="bold">anabhigijjhanto vāyamati,</hi> vīriyaṃ pavatteti. Kathaṃ vāyamatīti āha – <hi rend="bold">‘‘so anuppannāna’’</hi>ntiādi.</p>

<p rend="bodytext">Tattha <hi rend="bold">so</hi>ti uttarivisesatthāya paṭipajjamāno sekkho. <hi rend="bold">Anuppannāna</hi>nti anibbattānaṃ. <hi rend="bold">Pāpakāna</hi>nti lāmakānaṃ. <hi rend="bold">Akusalānaṃ dhammāna</hi>nti akosallasambhūtānaṃ dhammānaṃ. <hi rend="bold">Anuppādāyā</hi>ti na uppādanatthāya. <hi rend="bold">Chandaṃ janetī</hi>ti kattukamyatāsaṅkhātaṃ kusalacchandaṃ uppādeti. <hi rend="bold">Vāyamatī</hi>ti payogaparakkamaṃ karoti. <hi rend="bold">Vīriyaṃ ārabhatī</hi>ti kāyikacetasikavīriyaṃ karoti. <hi rend="bold">Cittaṃ paggaṇhātī</hi>ti teneva sahajātavīriyena cittaṃ ukkhipati. <hi rend="bold">Padahatī</hi>ti padhānavīriyaṃ karoti. Vāyamatītiādīni pana cattāri padāni āsevanābhāvanābahulīkammasātaccakiriyāhi yojetabbāni. <hi rend="bold">Uppannānaṃ pāpakāna</hi>nti anuppannāti avattabbataṃ āpannānaṃ pāpadhammānaṃ. <hi rend="bold">Pahānāyā</hi>ti pajahanatthāya. <hi rend="bold">Anuppannānaṃ kusalāna</hi>nti anibbattānaṃ kosallasambhūtānaṃ dhammānaṃ. <hi rend="bold">Uppādāyā</hi>ti uppādanatthāya. <hi rend="bold">Uppannāna</hi>nti nibbattānaṃ. <hi rend="bold">Ṭhitiyā</hi>ti ṭhitatthaṃ. <hi rend="bold">Asammosāyā</hi>ti anassanatthaṃ <pb ed="V" n="0.0205" />. <hi rend="bold">Bhiyyobhāvāyā</hi>ti punappunaṃ bhāvāya. <hi rend="bold">Vepullāyā</hi>ti vipulabhāvāya. <hi rend="bold">Bhāvanāyā</hi>ti vaḍḍhiyā. <hi rend="bold">Pāripūriyā</hi>ti paripūraṇatthāyāti ayaṃ tāva padattho.</p>

<p rend="bodytext" n="16"><hi rend="paranum">16</hi><hi rend="dot">.</hi><hi rend="bold">‘‘Katame anuppannā’’</hi>tiādi akusaladhammā kusaladhammā ca yādisā anuppannā yādisā ca uppannā, te dassetuṃ āraddhaṃ. Tattha <hi rend="bold">ime anuppannā</hi>ti ime kāmavitakkādayo asamudācāravasena vā ananubhūtārammaṇavasena <pb ed="M" n="0.0076" /> vā anuppannā nāma. Aññathā hi anamatagge saṃsāre anuppannā nāma akusalā dhammā natthi. Vitakkattayaggahaṇañcettha nidassanamattaṃ daṭṭhabbaṃ. <hi rend="bold">Akusalamūlānī</hi>ti anusayā eva sabbesaṃ akusalānaṃ mūlabhāvato evaṃ vuttā, na lobhādayo eva. Ime uppannā anusayā bhūmiladdhuppannā asamugghāṭituppannātiādiuppannapariyāyasabbhāvato nāmavasena uppannā nāma, na vattamānabhāvenāti attho. <hi rend="bold">Ime anuppannā kusalā dhammā</hi>ti ime sotāpannassa saddhādayo sotāpattiphalasacchikiriyāya paṭipannassa anuppannā kusalā dhammā nāma, ko pana vādo puthujjanānanti dasseti. <hi rend="bold">Kusala</hi>saddo cettha <hi rend="bold">bāhitikasutte</hi> (ma. ni. 2.358 ādayo) viya anavajjapariyāyo daṭṭhabbo. <hi rend="bold">Ime uppannā kusalā dhammā</hi>ti ime paṭhamamagge saddhādayo sotāpattiphalasacchikiriyāya paṭipannassa uppannā kusalā dhammā nāma.</p>

<p rend="bodytext">Satipaṭṭhānabhāvanāya suniggahito kāmavitakkoti āha – <hi rend="bold">‘‘yena kāmavitakkaṃ vāreti, idaṃ satindriya’’</hi>nti. Anavajjasukhapadaṭṭhānena avikkhepena cetodukkhasannissayo vikkhepapaccayo byāpādavitakko suniggahitoti vuttaṃ – <hi rend="bold">‘‘yena byāpādavitakkaṃ vāreti, idaṃ samādhindriya’’</hi>nti. Kusalesu dhammesu āraddhavīriyo parāparādhaṃ sukhena sahatīti vīriyena vihiṃsāvitakko suniggahitoti āha – <hi rend="bold">‘‘yena vihiṃsāvitakkaṃ vāreti, idaṃ vīriyindriya’’</hi>nti. Samādhiādīnampi yathāsakaṃpaṭipakkhappahānaṃ paññavantasseva ijjhatīti imamatthaṃ dassento āha – <hi rend="bold">‘‘yena uppannuppanne’’</hi>tiādi.</p>

<p rend="bodytext">Etesaṃ yathāniddhāritānaṃ pañcannaṃ indriyānaṃ savisaye jeṭṭhakabhāvaṃ dassetuṃ <hi rend="bold">‘‘saddhindriyaṃ kattha daṭṭhabba’’</hi>ntiādi vuttaṃ. Taṃ suviññeyyameva. Imesañca saddhādīnaṃ sekhānaṃ indriyānaṃ nibbattiyā sabbepi sekhā dhammā matthakappattā hontīti dassento <hi rend="bold">‘‘evaṃ sekho’’</hi>tiādinā sekhapaṭipadaṃ nigameti.</p>

<p rend="bodytext" n="17"><hi rend="paranum">17</hi><hi rend="dot">.</hi> Evaṃ sekhapaṭipadaṃ vibhajitvā idāni asekhapaṭipadaṃ vibhajituṃ <hi rend="bold">‘‘kusalo sabbadhammāna’’</hi>ntiādimāha <pb ed="V" n="0.0206" />. Tattha <hi rend="bold">sabbadhammāna</hi>nti iminā padena vuttadhamme tāva vibhajitvā tattha asekkhassa kosallaṃ dassetuṃ <hi rend="bold">‘‘loko nāmā’’</hi>tiādi <pb ed="M" n="0.0077" /> vuttaṃ. Taṃ vuttatthameva. <hi rend="bold">Kilesalokena bhavaloko samudāgacchatī</hi>ti kāmāvacaradhammaṃ nissāya rūpārūpāvacaradhamme samudāgametīti attho. <hi rend="bold">So</hi>ti so mahaggatadhammesu, parittamahaggatadhammesu vā ṭhito. <hi rend="bold">Indriyāni nibbattetī</hi>ti sīlasamādhayo nibbedhabhāgiye katvā vimuttiparipācanīyāni saddhādīni indriyāni uppādeti. <hi rend="bold">Indriyesu bhāviyamānesū</hi>ti yathāvuttaindriyesu vaḍḍhiyamānesu rūpārūpapariggahādivasena neyyassa pariññā bhavati.</p>

<p rend="bodytext"><hi rend="bold">Dassanapariññā</hi>ti ñātapariññā. <hi rend="bold">Bhāvanāpariññā</hi>ti tīraṇapariññā pahānapariññā ca. <hi rend="bold">‘‘Sā duvidhenā’’</hi>tiādinā saṅkhepato vuttamatthaṃ <hi rend="bold">‘‘yadā hi sekho’’</hi>tiādinā vivarati. Tattha <hi rend="bold">‘‘nibbidāsahagatehi saññāmanasikārehī’’</hi>ti iminā balavavipassanaṃ dasseti. Yadā hi sekhoti cettha sikkhanasīlatāya kalyāṇaputhujjanopi sekhapadena saṅgahitoti katvā <hi rend="bold">‘‘dve dhammā kosallaṃ gacchanti dassanakosallañcā’’</hi>tiādi vuttaṃ. Ayamettha adhippāyo – yadā kalyāṇaputhujjano pubbabhāgasikkhaṃ sikkhanto nibbidāsahagatehi saññāmanasikārehi ñeyyaṃ parijānāti, tadā tassa te vipassanādhammā dassanakosallaṃ paṭhamamaggañāṇaṃ gacchanti sampāpuṇanti tena saddhiṃ ghaṭenti. Yadā pana sotāpannādisekho vuttanayena neyyaṃ parijānāti, tadā tassa te vipassanādhammā bhāvanākosallaṃ gacchantīti.</p>

<p rend="bodytext"><hi rend="bold">Taṃ ñāṇa</hi>nti yā pubbe neyyassa pariññā vuttā, taṃ neyyaparijānanañāṇaṃ. <hi rend="bold">Pañcavidhena veditabba</hi>nti visayabhedena tassa bhedaṃ dasseti. <hi rend="bold">Dhammānaṃ salakkhaṇe ñāṇa</hi>nti rūpārūpadhammānaṃ kakkhaḷaphusanādisalakkhaṇe ñāṇaṃ. Taṃ pana yasmā sabbaṃ neyyaṃ hetuhetuphalabhedato duvidhameva hoti, tasmā <hi rend="bold">‘‘dhammapaṭisambhidā ca atthapaṭisambhidā cā’’</hi>ti niddiṭṭhaṃ.</p>

<p rend="bodytext"><hi rend="bold">Pariññā</hi>ti tīraṇapariññā adhippetā. Yasmā panassa rūpārūpadhamme salakkhaṇato paccayato ca abhijānitvā kusalādivibhāgehi te pariggahetvā aniccādivasena jānanā hoti, tasmā <hi rend="bold">‘‘evaṃ abhijānitvā yā parijānanā, idaṃ kusala’’</hi>ntiādi vuttaṃ. Tattha <hi rend="bold">evaṃgahitā</hi>ti evaṃ aniccādito kalāpasammasanādivasena gahitā sammasitā. <hi rend="bold">Idaṃ phalaṃ nibbattentī</hi>ti idaṃ udayabbayañāṇādikaṃ phalaṃ paṭipāṭiyā uppādenti <pb ed="M" n="0.0078" />, nimittassa kattubhāvena upacaraṇato yathā ariyabhāvakarāni saccāni ariyasaccānīti. <hi rend="bold">Tesa</hi>nti udayabbayañāṇādīnaṃ <pb ed="V" n="0.0207" />. <hi rend="bold">Evaṃgahitāna</hi>nti evaṃpavattitānaṃ. <hi rend="bold">Ayaṃ attho</hi>ti ayaṃ saccānaṃ anubodhapaṭivedho attho. Yathā hi pariññāpaññā sammasitabbadhamme sammasanadhamme tattha sammasanākāraṃ parijānāti, evaṃ sammasanaphalampi parijānātīti katvā ayaṃ nayo dassito.</p>

<p rend="bodytext"><hi rend="bold">Ye akusalā</hi>ti samudayasaccamāha. Sabbe hi akusalā samudayapakkhiyāti. <hi rend="bold">Ye kusalā</hi>ti maggadhammā sammādiṭṭhiādayo. Yadipi phaladhammāpi sacchikātabbā, catusaccappaṭivedhassa pana adhippetattā <hi rend="bold">‘‘katame dhammā sacchikātabbā, yaṃ asaṅkhata’’</hi>nti vuttaṃ. <hi rend="bold">Atthakusalo</hi>ti paccayuppannesu atthesu kusalo. <hi rend="bold">Dhammakusalo</hi>ti paccayadhammesu kusalo. Pāḷiatthapāḷidhammā vā atthadhammā. <hi rend="bold">Kalyāṇatākusalo</hi>ti yuttatākusalo, catunayakovidoti attho, desanāyuttikusalo vā. <hi rend="bold">Phalatākusalo</hi>ti khīṇāsavaphalakusalo. <hi rend="bold">‘‘Āyakusalo’’</hi>tiādīsu <hi rend="bold">āyo</hi>ti vaḍḍhi. Sā anatthahānito aṭṭhuppattito ca duvidhā. <hi rend="bold">Apāyā</hi>ti avaḍḍhi. Sāpi atthahānito anaṭṭhuppattito ca duvidhā. <hi rend="bold">Upāyo</hi>ti sattānaṃ accāyike kicce vā bhaye vā uppanne tassa tikicchanasamatthaṃ ṭhānuppattikāraṇaṃ, tattha kusaloti attho. <hi rend="bold">Khīṇāsavo hi sabbaso avijjāya pahīnattā paññāvepullappatto etesu āyādīsu kusaloti. Evaṃ asekhassa kosallaṃ ekadesena vibhāvetvā puna anavasesato dassento ‘‘mahatā kosallena samannāgato’’</hi>ti āha.</p>

<p rend="bodytext">Pariniṭṭhitasikkhassa asekhassa satokāritāya aññaṃ payojanaṃ natthīti vuttaṃ <hi rend="bold">‘‘diṭṭhadhammasukhavihārattha’’</hi>nti. Idāni yathāniddiṭṭhaṃ sekhāsekhapaṭipadaṃ nigamento <hi rend="bold">‘‘imā dve cariyā’’</hi>tiādimāha. Tattha <hi rend="bold">bojjha</hi>nti bujjhitabbaṃ. <hi rend="bold">Taṃ catubbidha</hi>nti taṃ bojjhaṃ catubbidhaṃ, catusaccabhāvato. <hi rend="bold">Evaṃ jānātī</hi>ti evaṃ pariññābhisamayādivasena yo jānāti. <hi rend="bold">Ayaṃ vuccatī</hi>ti ayaṃ asekho sativepullappatto nippariyāyena <hi rend="bold">‘‘sato abhikkamatī’’</hi>tiādinā vuccatīti. Sesaṃ uttānatthameva. Idhāpi pucchāvissajjanavicayā pubbe vuttanayānusārena veditabbā.</p>

<p rend="bodytext">Ettāvatā <pb ed="M" n="0.0079" /> ca mahāthero vicayahāraṃ vibhajanto <hi rend="bold">ajitasuttavasena</hi> (su. ni. 103 ādayo; cūḷani. ajitamāṇavapucchā 57 ādayo, ajitamāṇavapucchāniddesa 1 ādayo) pucchāvicayaṃ vissajjanavicayañca dassetvā idāni suttantaresupi pucchāvissajjanavicayānaṃ nayaṃ dassento <hi rend="bold">‘‘evaṃ pucchitabbaṃ, evaṃ vissajjitabba’’</hi>nti āha. Tattha <hi rend="bold">eva</hi>nti iminā nayena. <hi rend="bold">Pucchitabba</hi>nti pucchā kātabbā, ācikkhitabbā vā, vivecetabbāti attho. <hi rend="bold">Evaṃ vissajjita</hi>nti etthāpi eseva nayo. <hi rend="bold">Suttassa cā</hi>tiādi anugītivicayanidassanaṃ. <hi rend="bold">Anugīti atthato <pb ed="V" n="0.0208" /> ca byañjanato ca samānetabbā</hi>ti suttantaradesanāsaṅkhātā anugīti atthato byañjanato ca saṃvaṇṇiyamānena suttena samānā sadisī kātabbā, tasmiṃ vā sutte sammā ānetabbā. <hi rend="bold">Atthāpagata</hi>nti atthato apetaṃ, asambandhatthaṃ vā dasadāḷimādivacanaṃ viya. Tenevāha <hi rend="bold">‘‘samphappalāpaṃ bhavatī’’</hi>ti. Etena atthassa samānetabbatāya kāraṇamāha. <hi rend="bold">Dunnikkhittassā</hi>ti asammāvuttassa. <hi rend="bold">Dunnayo</hi>ti dukkhena netabbo, netuṃ vā asakkuṇeyyo. <hi rend="bold">Byañjanupeta</hi>nti sabhāvaniruttisamupetaṃ.</p>

<p rend="bodytext">Evaṃ anugītivicayaṃ dassetvā niddesavāre ‘‘suttassa yo pavicayo’’ti saṃkhittena vuttamatthaṃ vibhajituṃ <hi rend="bold">‘‘suttañca pavicinitabba’’</hi>nti vatvā tassa vicinanākāraṃ dassento <hi rend="bold">‘‘kiṃ idaṃ suttaṃ āhaccavacana’’</hi>ntiādimāha. Tattha <hi rend="bold">āhaccavacana</hi>nti bhagavato ṭhānakaraṇāni āhacca abhihantvā pavattavacanaṃ, sammāsambuddhena sāmaṃ desitasuttanti attho. <hi rend="bold">Anusandhivacana</hi>nti sāvakabhāsitaṃ. Tañhi bhagavato vacanaṃ anusandhetvā pavattanato ‘‘anusandhivacana’’nti vuttanti. <hi rend="bold">Nītattha</hi>nti yathārutavasena ñātabbatthaṃ. <hi rend="bold">Neyyattha</hi>nti niddhāretvā gahetabbatthaṃ. <hi rend="bold">Saṃkilesabhāgiya</hi>ntiādīnaṃ padānaṃ attho paṭṭhānavāravaṇṇanāyaṃ āvi bhavissati. Yasmā pana bhagavato desanā soḷasavidhe sāsanapaṭṭhāne ekaṃ bhāgaṃ abhajantī nāma natthi, tasmā sopi nayo vicetabbabhāvena idha nikkhitto.</p>

<p rend="bodytext"><hi rend="bold">Kuhiṃ imassa suttassā</hi>ti imassa suttassa kasmiṃ padese ādimajjhapariyosānesu. <hi rend="bold">Sabbāni saccāni passitabbānī</hi>ti dukkhasaccaṃ suttassa ‘‘kuhiṃ kasmiṃ padese kasmiṃ vā pade passitabbaṃ niddhāretvā vicetuṃ, samudayasaccaṃ nirodhasaccaṃ maggasaccaṃ kuhiṃ passitabbaṃ daṭṭhabbaṃ niddhāretvā vicetu’’nti evaṃ sabbāni saccāni uddharitvā vicetabbānīti adhippāyo. <hi rend="bold">Ādimajjhapariyosāne</hi>ti evaṃ suttaṃ pavicetabbanti ādito majjhato pariyosānato <pb ed="M" n="0.0080" /> ca evaṃ iminā pucchāvicayādinayena suttaṃ pavicitabbanti attho. Ettha ca pucchāvissajjanapubbāparānugītivicayā pāḷiyaṃ sarūpeneva dassitā. Assādādivicayo pana saccaniddhāraṇamukhena nayato dassito, so niddesavāre vuttanayeneva veditabbo. Tabbicayeneva ca padavicayo siddhoti.</p>

<p rend="centre">Vicayahāravibhaṅgavaṇṇanā niṭṭhitā.</p>

<p rend="subhead">3. Yuttihāravibhaṅgavaṇṇanā</p>

<p rend="bodytext" n="18"><hi rend="paranum">18</hi><hi rend="dot">.</hi><hi rend="bold">Tattha</hi><pb ed="V" n="0.0209" /><hi rend="bold">katamo yuttihāro</hi>tiādi yuttihāravibhaṅgo. Tattha <hi rend="bold">kiṃ yojayatī</hi>ti yuttihārassa visayaṃ pucchati. Ko panetassa visayo? Atathākārena gayhamānā suttatthā visayo, te hi tena sātisayaṃ yāthāvato yuttiniddhāraṇena yojetabbā. Itaresupi ayaṃ hāro icchito eva. Taṃ pana bhūtakathanamattaṃ hoti. Yasmā panāyaṃ yuttigavesanā nāma na mahāpadesena vinā, tasmā yuttihāraṃ vibhajanto tassa lakkhaṇaṃ tāva upadisituṃ <hi rend="bold">‘‘cattāro mahāpadesā’’</hi>tiādimāha.</p>

<p rend="bodytext">Tattha <hi rend="bold">mahāpadesā</hi>ti mahāapadesā, buddhādayo mahante apadisitvā vuttāni mahākāraṇānīti attho. Atha vā <hi rend="bold">mahāpadesā</hi>ti mahāokāsā, mahantāni dhammassa patiṭṭhānānīti vuttaṃ hoti. Tatrāyaṃ vacanattho – apadissatīti apadeso, buddho apadeso etassāti <hi rend="bold">buddhāpadeso</hi>. Esa nayo sesesupi. ‘‘Sammukhā metaṃ bhagavato suta’’ntiādinā kenaci ābhatassa ganthassa dhammoti vā adhammoti vā vinicchayane kāraṇaṃ. Kiṃ pana tanti? Tassa tathā ābhatassa suttotaraṇādi eva. Yadi evaṃ kathaṃ cattāroti? Apadisitappabhedato. Dhammassa hi dve sampadāyo bhagavā sāvakā ca. Tesu sāvakā saṅghagaṇapuggalavasena tividhā. ‘‘Evamamumhā mayāyaṃ dhammo paṭiggahito’’ti apadisitabbānaṃ bhedena cattāro. Tenāha – ‘‘buddhāpadeso…pe… ekattherāpadeso’’ti. <hi rend="bold">Tāni padabyañjanānī</hi>ti kenaci ābhatasuttassa padāni byañjanāni ca, atthapadāni ceva byañjanapadāni cāti attho. Saṃvaṇṇakena vā saṃvaṇṇanāvasena āhariyamānāni <pb ed="M" n="0.0081" /> padabyañjanāni. <hi rend="bold">Sutte otārayitabbānī</hi>ti sutte anuppavesitabbāni. <hi rend="bold">Sandassayitabbānī</hi>ti saṃsandetabbāni. <hi rend="bold">Upanikkhipitabbānī</hi>ti pakkhipitabbāni.</p>

<p rend="bodytext">Suttādīni dassetuṃ <hi rend="bold">‘‘katamasmi’’</hi>ntiādi vuttaṃ. Tattha yasmā bhagavato vacanaṃ ekagāthāmattampi saccavinimuttaṃ natthi, tasmā sutteti padassa atthaṃ dassetuṃ <hi rend="bold">‘‘catūsu ariyasaccesū’’</hi>ti vuttaṃ. Aṭṭhakathāyaṃ pana tīṇi piṭakāni suttanti vuttaṃ, taṃ iminā nettivacanena aññadatthu saṃsandati ceva sameti cāti daṭṭhabbaṃ. Yāvadeva anupādāparinibbānatthā bhagavato <pb ed="V" n="0.0210" /> desanā, sā ekantena rāgādikilesavūpasamaṃ vadatīti <hi rend="bold">vinaye</hi>tipadassa atthaṃ dassento <hi rend="bold">‘‘rāgavinaye’’</hi>tiādimāha. Vinayoti hi kāraṇaṃ rāgādivūpasamanimittaṃ idhādhippetaṃ. Yathāha –</p>

<p rend="indent">‘‘Ye kho tvaṃ, gotami, dhamme jāneyyāsi, ime dhammā sarāgāya saṃvattanti no virāgāya, saññogāya saṃvattanti no visaññogāya, ācayāya saṃvattanti no apacayāya, mahicchatāya saṃvattanti no appicchatāya, asantuṭṭhiyā saṃvattanti no santuṭṭhiyā, saṅgaṇikāya saṃvattanti no pavivekāya, kosajjāya saṃvattanti no vīriyārambhāya, dubbharatāya saṃvattanti no subharatāya, ekaṃsena gotami dhāreyyāsi ‘neso dhammo, neso vinayo, netaṃ satthusāsana’nti. Ye ca kho tvaṃ, gotami, dhamme jāneyyāsi ime dhammā virāgāya saṃvattanti no sarāgāya, visaññogāya saṃvattanti no saññogāya, apacayāya saṃvattanti no ācayāya, appicchatāya saṃvattanti no mahicchatāya, santuṭṭhiyā saṃvattanti no asantuṭṭhiyā pavivekāya saṃvattanti no saṅgaṇikāya, vīriyārambhāya saṃvattanti no kosajjāya, subharatāya saṃvattanti no dubbharatāya, ekaṃsena gotami dhāreyyāsi ‘eso dhammo, eso vinayo, etaṃ satthusāsana’’’nti (cūḷava. 406).</p>

<p rend="bodytext"><hi rend="bold">Dhammatāya</hi>ntipadassa atthaṃ dassetuṃ <hi rend="bold">‘‘paṭiccasamuppāde’’</hi>ti vuttaṃ. Paṭiccasamuppādo hi ṭhitāva sā dhātu dhammaṭṭhitatā dhammaniyāmatāti (a. ni. 3.137) vutto. ‘‘Dhammatāyaṃ <pb ed="M" n="0.0082" /> upanikkhipitabbānī’’ti idaṃ <hi rend="bold">pāḷiyaṃ</hi> natthi, atthadassanavasena pana idha vuttanti daṭṭhabbaṃ. Ettha ca pavattiṃ nivattiṃ tadupāyañca bādhakādibhāve niyataṃ paridīpento sutte otarati nāma. Ekantena rāgādikilesavinayaṃ vadanto vinaye sandissati nāma. Tathā sassataṃ ucchedañca vajjetvā ekattanayādiparidīpanena sabhāvadhammānaṃ paccayapaccayuppannabhāvaṃ vibhāvento dhammataṃ na vilometi nāma.</p>

<p rend="bodytext">Evaṃvidho ca kāmāsavādikaṃ āsavaṃ na uppādetīti imamatthaṃ dassento <hi rend="bold">‘‘yadi catūsu ariyasaccesū’’</hi>tiādimāha. Nanu ca anulomato paṭiccasamuppādo pavatti, paṭilomato nivattīti so cattāri ariyasaccāni anupaviṭṭho kasmā idha visuṃ gahitoti? Saccametaṃ. Idha pana visuṃ gahaṇaṃ dhammānaṃ paccayāyattavuttidassanena aniccapaccayalakkhaṇaṃ asamatthapaccayalakkhaṇaṃ nirīhapaccayalakkhaṇañca vibhāvetvā tesaṃ udayavantatā tato eva vayavantatā tadubhayena <pb ed="V" n="0.0211" /> aniccatā udayabbayapaṭipīḷanena dukkhatā anattatāti tilakkhaṇasamāyogaparidīpanī sabbadiṭṭhigatakumatividdhaṃsanī anaññasādhāraṇā sāsanasampatti pakāsitā hotīti dassanatthaṃ.</p>

<p rend="bodytext">Ettha ca suttaṃ suttānulomaṃ ācariyavādo attanomatīti idaṃ catukkaṃ veditabbaṃ – tattha <hi rend="bold">suttaṃ</hi> nāma tisso saṅgītiyo āruḷhāni tīṇi piṭakāni. <hi rend="bold">Suttānulomaṃ</hi> nāma mahāpadesā, yaṃ ‘‘anulomakappiya’’nti vuccati. <hi rend="bold">Ācariyavādo</hi> nāma aṭṭhakathā. <hi rend="bold">Attanomati</hi> nāma nayaggāhena anubuddhiyā attano paṭibhānaṃ. Tattha suttaṃ appaṭibāhiyaṃ, taṃ paṭibāhantena satthāva paṭibāhito hoti. Anulomakappiyaṃ pana suttena samentameva gahetabbaṃ, na itaraṃ. Ācariyavādopi suttena samento eva gahetabbo, na itaro. Tathā attanomati, sā pana sabbadubbalāti.</p>

<p rend="bodytext">Idāni yadatthaṃ idha cattāro mahāpadesā ābhatā, taṃ dassetuṃ <hi rend="bold">‘‘catūhi mahāpadesehī’’</hi>tiādi vuttaṃ. Tattha <hi rend="bold">yaṃ ya</hi>nti yaṃ yaṃ atthajātañca dhammajātañca. <hi rend="bold">Yujjatī</hi>ti yathāvuttehi catūhi mahāpadesehi yujjati. <hi rend="bold">Yena yenā</hi>ti yena yena kāraṇena. <hi rend="bold">Yathā yathā</hi>ti yena yena pakārena. <hi rend="bold">Taṃ taṃ gahetabba</hi>nti saṃvaṇṇiyamāne sutte ābhatena kāraṇena pasaṅgena pakārena ca suttato uddharitvā saṃvaṇṇanāvasena gahetabbanti <pb ed="M" n="0.0083" /> attho. Tena catumahāpadesāviruddhāya yuttiyā suttato atthe niddhāretvā yuttihārayojanā kātabbāti dasseti.</p>

<p rend="bodytext" n="19"><hi rend="paranum">19</hi><hi rend="dot">.</hi> Idāni taṃ yuttiniddhāraṇaṃ dassetuṃ <hi rend="bold">‘‘pañhaṃ pucchitenā’’</hi>tiādi āraddhaṃ. Tattha <hi rend="bold">kati padānī</hi>ti kittakāni padāni. <hi rend="bold">Pariyogāhitabba</hi>nti padassa atthaṃ dassetuṃ <hi rend="bold">‘‘vicetabba’’</hi>nti vuttaṃ. Yattakāni padāni yathādhippetaṃ atthaṃ abhivadanti, tattakāni padāni tadatthassekassa ñātuṃ icchitattā ‘‘eko pañho’’ti vuccati, tāni pana ekagāthāyaṃ yadi vā sabbāni padāni yāva yadi vā ekaṃ padaṃ ekaṃ atthaṃ abhivadati, ekoyeva so pañhoti imamatthaṃ dasseti <hi rend="bold">‘‘yadi sabbānī’’</hi>tiādinā. <hi rend="bold">Ta</hi>nti taṃ pañhaṃ. <hi rend="bold">Aññātabba</hi>nti ājānitabbaṃ. <hi rend="bold">Kiṃ ime dhammā</hi>tiādi ājānanākāradassanaṃ. Tattha <hi rend="bold">dhammā</hi>ti pariyattidhammā. <hi rend="bold">Nānatthā</hi>ti nānā atthā.</p>

<p rend="bodytext">Pucchāgāthāyaṃ ayaṃ padattho – <hi rend="bold">kenassubbhāhato loko</hi>ti ayaṃ sattaloko coro viya coraghātakena <pb ed="V" n="0.0212" /> kena abhihato vadhīyatīti attho. <hi rend="bold">Kenassu parivārito</hi>ti māluvalatāya viya nissitarukkho kena loko ajjhotthaṭo. <hi rend="bold">Kena sallena otiṇṇo</hi>ti kena visapītakhurappena viya sarīrabbhantaranimuggena sallena anupaviṭṭho. <hi rend="bold">Kissa dhūpāyito</hi>ti kissa kena kāraṇena dhūpāyito santāpito loko. <hi rend="bold">Sadā</hi>ti padaṃ sabbattha yojetabbaṃ. <hi rend="bold">Te</hi>ti cattāri padāni. Pañhasaddāpekkhāya pulliṅganiddeso. ‘‘Vissajjetī’’ti etena vissajjanato tayo pañhāti ñāyatīti dasseti.</p>

<p rend="bodytext" n="20"><hi rend="paranum">20</hi><hi rend="dot">.</hi><hi rend="bold">Tatthā</hi>ti vissajjanagāthāyaṃ dutiyapāde vuttā <hi rend="bold">jarā ca</hi> paṭhamapāde vuttaṃ <hi rend="bold">maraṇañcā</hi>ti <hi rend="bold">imāni dve saṅkhatassa</hi> pañcakkhandhassa ‘‘saṅkhato’’ti lakkhīyati etehīti <hi rend="bold">saṅkhatalakkhaṇāni</hi>. Vuttañhetaṃ bhagavatā – ‘‘tīṇimāni, bhikkhave, saṅkhatassa saṅkhatalakkhaṇāni. Katamāni tīṇi? Uppādo paññāyati, vayo paññāyati, ṭhitassa aññathattaṃ paññāyatī’’ti (a. ni. 3.47; kathā. 214). Tena vuttaṃ – <hi rend="bold">‘‘jarāyaṃ ṭhitassa aññathattaṃ, maraṇaṃ vayo’’</hi>ti. Ettha ca ‘‘ṭhitassa aññathatta’’nti etena khandhappabandhassa pubbāparaviseso idha jarā, na khaṇaṭṭhitīti dasseti. ‘‘Maraṇaṃ vayo’’ti iminā ca ‘‘tisso mato, phusso <pb ed="M" n="0.0084" /> mato’’ti evaṃ loke vuttaṃ sammutimaraṇaṃ dasseti, na khaṇikamaraṇaṃ, samucchedamaraṇaṃ vā.</p>

<p rend="bodytext">Idāni ‘‘te tayo pañhā’’ti vuttamatthaṃ yuttivasena dassetuṃ <hi rend="bold">‘‘jarāya cā’’</hi>tiādi vuttaṃ. Tattha yebhuyyena jiṇṇassa maraṇadassanato jarāmaraṇānaṃ nānattaṃ asampaṭicchamānaṃ pati tesaṃ nānattadassanatthaṃ <hi rend="bold">‘‘gabbhagatāpi hi mīyantī’’</hi>ti vuttaṃ. Idaṃ vuttaṃ hoti – yathādhippetajarāvirahitassa maraṇassa dassanato aññā jarā aññaṃ maraṇanti. Tenevāha – <hi rend="bold">‘‘na ca te jiṇṇā bhavantī’’</hi>ti. Kiñca bhiyyo? Kevalassa maraṇassa diṭṭhattā aññāva jarā aññaṃ maraṇaṃ, yathā taṃ devānanti imamatthaṃ dasseti ‘‘atthi ca devāna’’ntiādinā. Anuttarimanussadhammena ca tikicchanena sakkā jarāya paṭikāraṃ kātuṃ, na tathā maraṇassāti evampi jarāmaraṇānaṃ atthato nānattaṃ sampaṭicchitabbanti dassetuṃ <hi rend="bold">‘‘sakkatevā’’</hi>tiādi vuttaṃ. Tattha <hi rend="bold">sakkate</hi>ti sakyate, sakkāti attho. <hi rend="bold">Paṭikamma</hi>nti paṭikaraṇaṃ. Nanu ca maraṇassāpi paṭikāraṃ kātuṃ sakkā iddhipādabhāvanāya vasibhāve satīti codanaṃ manasi katvā āha – <hi rend="bold">‘‘aññatreva iddhimantānaṃ iddhivisayā’’</hi>ti. Vuttañhetaṃ bhagavatā –</p>

<p rend="indent">‘‘Yassa kassaci, ānanda, cattāro iddhipādā bhāvitā bahulīkatā yānīkatā vatthukatā <pb ed="V" n="0.0213" /> anuṭṭhitā paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ vā’’ti (dī. ni. 2.166, 182; saṃ. ni. 5.822; kathā. 623; udā. 51).</p>

<p rend="bodytext">Ko panettha kappo, ko vā kappāvasesoti? Kappoti āyukappo, yasmiṃ tasmiñhi kāle yaṃ manussānaṃ āyuppamāṇaṃ, taṃ paripuṇṇaṃ karonto kappaṃ tiṭṭhati nāma. ‘‘Appaṃ vā bhiyyo’’ti (dī. ni. 2.7; a. ni. 7.74) vuttaṃ pana vassasatādito atirekaṃ tiṭṭhanto kappāvasesaṃ tiṭṭhati nāma. Yadi evaṃ kasmā iddhimanto cetovasippattā khīṇāsavā lokahitatthaṃ tathā na tiṭṭhantīti? Khandhasaṅkhātassa dukkhabhārassa pariññātattā anussukkatāya ca. Paṭippassaddhasabbussukkā hi te uttamapurisāti. Vuttañhetaṃ dhammasenāpatinā –</p>

<p rend="gatha1">‘‘Nābhinandāmi maraṇaṃ, nābhikaṅkhāmi jīvitaṃ;</p>

<p rend="gathalast">Kālañca paṭikaṅkhāmi, vetanaṃ bhatako yathā’’ti. (theragā. 654; mi. pa. 2.2.4);</p>

<p rend="bodytext">Yathā <pb ed="M" n="0.0085" /> jarāmaraṇānaṃ aññamaññaṃ atthato nānattaṃ, evaṃ tehi taṇhāya ca nānatte dassite ‘‘tayo pañhā’’ti idaṃ sijjhatīti taṃ dassetuṃ <hi rend="bold">‘‘yaṃ panā’’</hi>tiādimāha.</p>

<p rend="bodytext">Tattha yasmā taṇhāya abhāvepi sati jarāmaraṇaṃ labbhati khīṇāsavasantāne, tasmā aññaṃ jarāmaraṇaṃ aññā taṇhāti imamatthamāha <hi rend="bold">‘‘dissanti vītarāgā jīrantāpi mīyantāpī’’</hi>ti. Nanu ca taṇhāpi jīraṇabhijjanasabhāvāti? Saccaṃ, na idaṃ jarāmaraṇaṃ idhādhippetanti vuttovāyamattho. ‘‘Yadi cā’’tiādinā jarāmaraṇato taṇhāya anaññatte dosaṃ dasseti. Yobbanaṭṭhāpi vigatataṇhā siyuṃ, na idaṃ yuttanti adhippāyo. Jarāmaraṇampi siyā dukkhassa samudayo taṇhāya anaññatte satīti adhippāyo. Na ca siyā taṇhā dukkhassa samudayo jarāmaraṇato anaññatte satīti bhāvo. Na hi jarāmaraṇaṃ dukkhassa samudayo, taṇhā dukkhassa samudayo, tasmā veditabbaṃ etesamatthato nānattanti adhippāyo. Yathā ca taṇhā maggavajjhā, evaṃ jarāmaraṇampi siyā maggavajjhaṃ taṇhāya anaññatte sati. Yathā ca jarāmaraṇaṃ na maggavajjhaṃ, tathā taṇhāpi siyāti ayampi nayo vutto evāti daṭṭhabbaṃ. <hi rend="bold">Imāya yuttiyā</hi>ti <pb ed="V" n="0.0214" /> imāya yathāvuttāya upapattiyā. <hi rend="bold">Aññamaññehī</hi>ti aññāhi aññāhi kāraṇūpapattīhi atthato ce aññattaṃ, tadaññampi byañjanato gavesitabbanti attho.</p>

<p rend="bodytext"><hi rend="bold">Imesaṃ dhammānaṃ atthato ekatta</hi>nti imamevatthaṃ <hi rend="bold">‘‘na hi yujjatī’’</hi>tiādinā vivarati. <hi rend="bold">Taṇhāya adhippāye aparipūramāne</hi>ti icchitālābhamāha. Tena icchātaṇhānaṃ atthato ekattaṃ vuttaṃ hotīti. Etena na hi yujjati icchāya ca taṇhāya ca atthato aññattanti. Yathā idaṃ vacanaṃ samatthanaṃ hoti, evaṃ icchāvipariyāye āghātavatthūsu kodho ca upanāho ca uppajjatīti idampi samatthanaṃ hoti, na tathā jarāmaraṇavipariyāyeti jarāmaraṇataṇhānaṃ atthato aññattampi samatthitaṃ hotīti etamatthaṃ dasseti ‘‘imāya yuttiyā’’tiādinā.</p>

<p rend="bodytext">Yadi icchātaṇhānaṃ atthato anaññattaṃ, atha kasmā bhagavatā imissā gāthāya dvidhā vuttāti? Tattha parihāramāha <hi rend="bold">‘‘yaṃ panida’’</hi>ntiādinā. Tattha <hi rend="bold">ya</hi>nti kiriyāparāmasanaṃ. <hi rend="bold">Abhilapita</hi>nti vuttaṃ yaṃ idaṃ abhilapanaṃ <pb ed="M" n="0.0086" />, idaṃ bāhirānaṃ rūpādīnaṃ vatthūnaṃ ārammaṇavasena, ārammaṇakaraṇavasena vā yojetabbaṃ. <hi rend="bold">Dvīhi dhammehī</hi>ti dvīhi pakatīhi. Kā pana tā pakatiyoti? Appattassa visayassa esanavasena icchā, pattassa appattassa vā pātukāmatāvasena taṇhā, ayametāsaṃ viseso. Yadipi evaṃ, tathāpi sabbā taṇhā rūpādivisayaṃ gilitvā pariniṭṭhapetvā gahaṇena ekasabhāvā evāti dassento <hi rend="bold">‘‘sabbā hi taṇhā ajjhosānalakkhaṇena ekalakkhaṇā’’</hi>ti āha. Idāni tamatthaṃ upamāya pakāsento <hi rend="bold">‘‘sabbo aggī’’</hi>tiādimāha, taṃ suviññeyyameva.</p>

<p rend="bodytext">Ayaṃ pana na kevalaṃ taṇhā ārammaṇe pavattivisesena dvīhi eva nāmehi vuttā, atha kho anekehipi pariyāyehīti dassanatthaṃ <hi rend="bold">‘‘icchāitipī’’</hi>tiādi vuttaṃ.</p>

<p rend="bodytext">Tattha icchanti tāya ārammaṇānīti <hi rend="bold">icchā</hi>. Taṇhāyanaṭṭhena <hi rend="bold">taṇhā</hi>. Pīḷājananato duruddhāraṇato ca visapītaṃ sallaṃ viyāti <hi rend="bold">sallaṃ</hi>. Santāpanaṭṭhena <hi rend="bold">dhūpāyanā</hi>. Ākaḍḍhanaṭṭhena sīghasotā saritā viyāti <hi rend="bold">saritā,</hi> allaṭṭhena vā <hi rend="bold">saritā,</hi> ‘‘saritāni sinehitāni ca, somanassāni bhavanti jantuno’’ti (dha. pa. 341) hi vuttaṃ. Allāni ceva siniddhāni cāti ayamettha attho. <hi rend="bold">Visattikā</hi>ti visatāti visattikā. Visaṭāti visattikā. Visamāti visattikā. Visālāti visattikā. Visakkatīti visattikā. Visaṃvādikāti visattikā <pb ed="V" n="0.0215" />. Visaṃharatīti visattikā. Visamūlāti visattikā. Visaphalāti visattikā. Visaparibhogāti visattikā. Visatā vā pana sā taṇhā rūpe sadde gandhe rase phoṭṭhabbe dhamme kule gaṇe visatā vitthatāti visattikā.</p>

<p rend="bodytext">Sinehanavasena <hi rend="bold">sineho</hi>. Nānāgatīsu kilamathuppādanena <hi rend="bold">kilamatho</hi>. Paliveṭhanaṭṭhena latā viyāti <hi rend="bold">latā</hi>. ‘‘Latā uppajja tiṭṭhatī’’ti (dha. pa. 340) hi vuttaṃ. Mamanti maññanavasena <hi rend="bold">maññanā</hi>. Dūragatampi ākaḍḍhitvā bandhanaṭṭhena <hi rend="bold">bandho</hi>. Āsīsanaṭṭhena <hi rend="bold">āsā</hi>. Ārammaṇarasaṃ pātukāmatāvasena <hi rend="bold">pipāsā</hi>. Abhinandanaṭṭhena <hi rend="bold">abhinandanā. Itī</hi>ti evaṃ ārammaṇe pavattivisesena anekehi nāmehi gayhamānāpi sabbā taṇhā ajjhosānalakkhaṇena ekalakkhaṇāti yathāvuttamatthaṃ nigameti.</p>

<p rend="bodytext">Puna <pb ed="M" n="0.0087" /> taṇhāya anekehi nāmehi gahitabhāvameva <hi rend="bold">‘‘yathā cā’’</hi>tiādinā upacayena dasseti. Tattha <hi rend="bold">vevacane</hi>ti vevacanahāravibhaṅge. ‘‘Āsā ca pihā’’ti gāthāya (netti. 37; peṭako. 11) atthaṃ tattheva vaṇṇayissāma. <hi rend="bold">Avigatarāgassā</hi>tiādīsu rañjanaṭṭhena <hi rend="bold">rāgo,</hi> chandanaṭṭhena <hi rend="bold">chando,</hi> piyāyanaṭṭhena <hi rend="bold">pemaṃ,</hi> paridahanaṭṭhena <hi rend="bold">paridāho</hi>ti taṇhāva vuttā. Tenevāha – <hi rend="bold">‘‘taṇhāyetaṃ vevacana’’</hi>nti. <hi rend="bold">Evaṃ yujjatī</hi>ti evaṃ icchātaṇhānaṃ atthato anaññattā ‘‘tayo pañhā’’ti yaṃ vuttaṃ, taṃ yujjati yuttiyā saṅgacchatīti attho.</p>

<p rend="bodytext" n="21"><hi rend="paranum">21</hi><hi rend="dot">.</hi> Evaṃ ‘‘kenassubbhāhato loko’’ti (saṃ. ni. 1.66) gāthāya ‘‘tayo pañhā’’ti pañhattayabhāve yuttiṃ dassetvā idāni aññehi pakārehi yuttigavesanaṃ dassento <hi rend="bold">‘‘sabbo dukkhūpacāro’’</hi>tiādimāha. Tattha <hi rend="bold">dukkhūpacāro</hi>ti dukkhappavatti. <hi rend="bold">Kāmataṇhāsaṅkhāramūlako</hi>ti kāmataṇhāpaccayasaṅkhārahetukoti yujjatīti adhippāyo. <hi rend="bold">Nibbidūpacāro</hi>ti nibbidāpavatti kāmānaṃ vipariṇāmaññathābhāvā uppajjamānā anabhirati ñāṇanibbidā ca. <hi rend="bold">Kāmataṇhāparikkhāramūlako</hi>ti kāmataṇhāya parikkhārabhūtavatthukāmahetuko. Tattha anabhiratisaṅkhātā nibbidā kāmataṇhāparikkhāramūlikā, na ñāṇanibbidāti sabbo nibbidūpacāro kāmataṇhāparikkhāramūlakoti na pana yujjatīti vuttaṃ. <hi rend="bold">Imāya yuttiyā</hi>ti nayaṃ dasseti. Idaṃ vuttaṃ hoti – yathā pañhattayabhāve yutti vuttā, yathā ca dukkhūpacāranibbidūpacāresu, evaṃ imāya yuttiyā iminā yogena nayena aññamaññehi kāraṇehi taṃtaṃpāḷippadese anurūpehi aññathā aññehi hetūhi yutti gavesitabbāti.</p>

<p rend="bodytext">Idāni <pb ed="V" n="0.0216" /> taṃ nayadassanaṃ saṃkhittanti vitthārato vibhajitvā dassetuṃ <hi rend="bold">‘‘yathā hi bhagavā’’</hi>tiādi āraddhaṃ. Tatthāyaṃ saṅkhepattho – rāgadosamohacaritānaṃ yathākkamaṃ asubhamettāpaccayākārakathā rāgādivinayanato sappāyāti ayaṃ sāsanayutti. Evamavaṭṭhite yadi rāgacaritassa mettācetovimuttiṃ deseyya, sā desanā na yujjati asappāyabhāvato. Tathā sukhāpaṭipadādayoti. Nanu ca sukhāpaṭipadādayo paṭipattiyā sambhavanti, na desanāyāti? Saccametaṃ, idha pana rāgacaritoti tibbakileso rāgacaritoti adhippeto. Tassa dukkhāya paṭipadāya bhāvanā <pb ed="M" n="0.0088" /> samijjhati. Yassa ca dukkhāya paṭipadāya bhāvanā samijjhati, tassa garutarā asubhadesanā sappāyā, yassa garutarā asubhadesanā sappāyā, na tassa mandakilesassa viya lahukatarāti imamatthaṃ dassento āha – <hi rend="bold">‘‘sukhaṃ vā paṭipadaṃ…pe… deseyya na yujjati desanā’’</hi>ti. Iminā nayena sesapadesupi yathāsambhavaṃ attho vattabbo. Ettha ca ayuttaparihārena yuttisamadhigamoti yuttivicāraṇāya ayuttipi gavesitabbāti vuttaṃ – <hi rend="bold">‘‘yadi hi…pe… na yujjati desanā’’</hi>ti. Sesesupi eseva nayo. <hi rend="bold">Evaṃ yaṃ kiñcī</hi>tiādi yuttihārayojanāya nayadassanameva.</p>

<p rend="bodytext">Tattha <hi rend="bold">eva</hi>nti iminā nayena. <hi rend="bold">Yaṃ kiñcī</hi>ti aññampi yaṃ kiñci. <hi rend="bold">Anulomappahāna</hi>nti pahānassa anurūpaṃ, pahānasamatthanti attho. Sutte anavasesānaṃ padatthānaṃ anupadavicāraṇā vicayo hāro, vicayahārasaṃvaṇṇanāya niddhāritesu atthesu yuttigavesanaṃ sukaranti āha – <hi rend="bold">‘‘sabbaṃ taṃ vicayena hārena vicinitvā yuttihārena yojetabba’’</hi>nti. <hi rend="bold">Yāvatikā ñāṇassa bhūmī</hi>ti saṃvaṇṇentassa ācariyassa yaṃ ñāṇaṃ yaṃ paṭibhānaṃ, tassa yattako visayo, tattako yuttihāravicāroti attho. Taṃ kissa hetu? Anantanayo samantabhaddako vimaddakkhamo vicittadesano ca saddhammoti.</p>

<p rend="bodytext">Evaṃ nayadassanavaseneva yuttihārayojanā dassitāti taṃ brahmavihāraphalasamāpattinavānupubbasamāpattivasibhāvehi vibhajitvā dassetuṃ <hi rend="bold">‘‘mettāvihārissa sato’’</hi>tiādi āraddhaṃ. Tattha <hi rend="bold">mettāvihārissā</hi>ti mettāvihāralābhino. <hi rend="bold">Sato</hi>ti samānassa, tathābhūtassāti attho. <hi rend="bold">Byāpādo</hi>ti padoso. <hi rend="bold">Cittaṃ pariyādāya ṭhassatī</hi>ti cittaṃ abhibhavissati. Yasmā pana kusalākusalānaṃ dhammānaṃ apubbaṃ acarimaṃ pavatti nāma natthi, tasmā samāpattito vuṭṭhānassa aparabhāgeti dassanatthaṃ <hi rend="bold">‘‘ṭhassatī’’</hi>ti vuttaṃ. <hi rend="bold">Na yujjati desanā</hi>ti byāpādapaṭipakkhattā mettāya tādisī kathā na yuttāti attho. <hi rend="bold">Byāpādo pahānaṃ abbhatthaṃ gacchatīti yujjati desanā</hi>ti yathāvuttakāraṇato <pb ed="V" n="0.0217" /> eva ayaṃ kathā yuttāti. Sesavāresupi imināva nayena attho veditabbo. Anuttānaṃ eva vaṇṇayissāma.</p>

<p rend="bodytext"><hi rend="bold">Animittavihārissā</hi>ti aniccānupassanāmukhena paṭiladdhaphalasamāpattivihārassa. <hi rend="bold">Nimittānusārī</hi>ti saṅkhāranimittānusārī. <hi rend="bold">Tena tenevā</hi>ti niccādīsu <pb ed="M" n="0.0089" /> yaṃ yaṃ pahīnaṃ, tena teneva nimittena. <hi rend="bold">Asmīti vigata</hi>nti pañcasu upādānakkhandhesu diṭṭhimānavasena yaṃ asmīti maññitaṃ, taṃ vigataṃ. Tamevatthaṃ vivarati <hi rend="bold">‘‘ayamahamasmīti na samanupassāmī’’</hi>ti. <hi rend="bold">Vicikicchākathaṃkathāsalla</hi>nti vinayakukkuccassāpi kathaṃ kathanti pavattisabbhāvato vicikicchāpadena visesitaṃ. <hi rend="bold">Na yujjati desanā</hi>ti vicikicchāya pahānekaṭṭhabhāvato na yuttāyaṃ kathā.</p>

<p rend="bodytext"><hi rend="bold">Paṭhamaṃ jhānaṃ samāpannassā</hi>ti paṭhamajjhānasamaṅgino. <hi rend="bold">Kāmarāgabyāpādā visesāya saṃvattantīti na yujjatī</hi>ti yasmā nīvaraṇesu appahīnesu paṭhamajjhānassa upacārampi na sampajjati, pageva jhānaṃ, tasmā kāmarāgabyāpādā visesāya dutiyajjhānāya saṃvattantīti na yuttāyaṃ kathā. Yathāladdhassa pana paṭhamajjhānassa kāmarāgabyāpādā pariyuṭṭhānappattā hānāya saṃvattantīti yujjati desanā yuttā kathāti, evaṃ sabbattha yojetabbaṃ. Avitakkasahagatā saññāmanasikārā nāma saha upacārena dutiyajjhānadhammā, ārammaṇakaraṇattho hettha sahagata-saddo. <hi rend="bold">Hānāyā</hi>ti paṭhamajjhānato parihānāya. <hi rend="bold">Visesāyā</hi>ti dutiyajjhānāya. Iminā nayena tattha tattha hānanti, visesoti ca vuttadhammā veditabbā. <hi rend="bold">Vitakkavicārasahagatā</hi>ti paṭhamajjhānadhammā, kāmāvacaradhammā eva vā. <hi rend="bold">Upekkhāsukhasahagatā</hi>ti upacārena saddhiṃ dutiyajjhānadhammā, tatramajjhattupekkhā hi idha upekkhāti adhippetā. <hi rend="bold">Pītisukhasahagatā</hi>ti saha upacārena tatiyajjhānadhammā. <hi rend="bold">Upekkhāsatipārisuddhisahagatā</hi>ti catutthajjhānadhammā.</p>

<p rend="bodytext"><hi rend="bold">Saññūpacārā</hi>ti paṭusaññākiccaṃ karontā eva ye keci cittuppādā, ‘‘ākiñcaññāyatanadhammā’’tipi vadanti. <hi rend="bold">Saññāvedayitanirodhasahagatā</hi>ti ‘‘saññāvedayitanirodhaṃ upasampajja viharissāmī’’ti tassa parikammavasena pavattadhammā. Te pana yasmā nevasaññānāsaññāyatanasamāpattiyaṃ ṭhiteneva sakkā saññāvedayitanirodhaṃ upasampajja viharituṃ, na tato parihīnena, tasmā nevasaññānāsaññāyatanasamāpattiyā hānāya saṃvattantīti na yuttā kathā. Visesāya saṃvattantīti pana yuttā kathāti āha – <hi rend="bold">‘‘hānāya…pe… desanā’’</hi>ti. <hi rend="bold">Kallatāparicita</hi>nti <pb ed="V" n="0.0218" /> samatthabhāvena paricitaṃ, yathāvuttasamāpattīsu vasibhāvena paricitanti attho. Tenevāha – <hi rend="bold">‘‘abhinīhāraṃ khamatī’’</hi>ti. Sesaṃ sabbaṃ uttānameva.</p>

<p rend="bodytext">Api <pb ed="M" n="0.0090" /> cettha appaṭikkūlasaññāmukhena kāmacchando vañcetīti yujjati. Paṭikkūlasaññāpatirūpatāya byāpādo vañcetīti yujjati. Samādhimukhena thinamiddhaṃ vañcetīti yujjati. Vīriyārambhamukhena uddhaccaṃ vañcetīti yujjati. Sikkhākāmatāmukhena kukkuccaṃ vañcetīti yujjati. Ubhayapakkhasantīraṇamukhena vicikicchā vañcetīti yujjati. Iṭṭhāniṭṭhasamupekkhanamukhena sammoho vañcetīti yujjati. Attaññutāmukhena attani aparibhavane māno vañcetīti yujjati. Vīmaṃsāmukhena hetupatirūpakapariggahena micchādiṭṭhi vañcetīti yujjati. Virattatāpatirūpakena sattesu adayāpannatā vañcetīti yujjati. Anuññātapaṭisevanapatirūpatāya kāmasukhallikānuyogo vañcetīti yujjati. Ājīvapārisuddhipatirūpatāya asaṃvibhāgasīlatā vañcetīti yujjati. Saṃvibhāgasīlatāpatirūpatāya micchājīvo vañcetīti yujjati. Asaṃsaggavihāritāpatirūpatāya asaṅgahasīlatā vañcetīti yujjati. Saṅgahasīlatāpatirūpatāya ananulomikasaṃsaggo vañcetīti yujjati. Saccavāditāpatirūpatāya pisuṇavācā vañcetīti yujjati. Apisuṇavāditāpatirūpatāya anatthakāmatā vañcetīti yujjati. Piyavāditāpatirūpatāya cāṭukamyatā vañcetīti yujjati. Mitabhāṇitāpatirūpatāya asammodanasīlatā vañcetīti yujjati. Sammodanasīlatāpatirūpatāya māyā sāṭheyyañca vañcetīti yujjati. Niggayhavāditāpatirūpatāya pharusavācatā vañcetīti yujjati. Pāpagarahitāpatirūpatāya paravajjānupassitā vañcetīti yujjati. Kulānuddhayatāpatirūpatāya kulamacchariyaṃ vañcetīti yujjati. Āvāsaciraṭṭhitikāmatāmukhena āvāsamacchariyaṃ vañcetīti yujjati. Dhammaparibandhapariharaṇamukhena dhammamacchariyaṃ vañcetīti yujjati. Dhammadesanābhiratimukhena bhassārāmatā vañcetīti yujjati. Apharusavācatāgaṇānuggahakaraṇamukhena saṅgaṇikārāmatā vañcetīti yujjati. Puññakāmatāpatirūpatāya kammārāmatā vañcetīti yujjati. Saṃvegapatirūpena cittasantāpo vañcetīti yujjati. Saddhālutāpatirūpatāya aparikkhatā vañcetīti yujjati. Vīmaṃsanāpatirūpena assaddhiyaṃ vañcetīti yujjati. Attādhipateyyapatirūpena garūnaṃ anusāsaniyā appadakkhiṇaggāhitā vañcetīti yujjati. Dhammādhipateyyapatirūpena sabrahmacārīsu agāravaṃ vañcetīti yujjati. Lokādhipateyyapatirūpena attani dhamme ca paribhavo vañcetīti yujjati. Mettāyanāmukhena rāgo vañcetīti yujjati. Karuṇāyanāpatirūpena soko vañcetīti yujjati. Muditāvihārapatirūpena <pb ed="V" n="0.0219" /> pahāso <pb ed="M" n="0.0091" /> vañcetīti yujjati. Upekkhāvihārapatirūpena kusalesu dhammesu nikkhittachandatā vañcetīti yujjati. Evaṃ āgamapatirūpakaadhigamapatirūpakādīnampi tathā tathā vañcanasabhāvo yuttito veditabbo. Evaṃ āgamānusārena yuttigavesanā kātabbāti.</p>

<p rend="centre">Yuttihāravibhaṅgavaṇṇanā niṭṭhitā.</p>

<p rend="subhead">4. Padaṭṭhānahāravibhaṅgavaṇṇanā</p>

<p rend="bodytext" n="22"><hi rend="paranum">22</hi><hi rend="dot">.</hi><hi rend="bold">Tattha katamo padaṭṭhāno hāro</hi>tiādi padaṭṭhānahāravibhaṅgo. Tattha yasmā ‘‘idaṃ imassa padaṭṭhānaṃ, idaṃ imassa padaṭṭhāna’’nti tesaṃ tesaṃ dhammānaṃ padaṭṭhānabhūtadhammavibhāvanalakkhaṇo padaṭṭhāno hāro, tasmā pavattiyā mūlabhūtaṃ avijjaṃ ādiṃ katvā sabhāvadhammānaṃ padaṭṭhānaṃ āsannakāraṇaṃ niddhārento avijjāya sabhāvaṃ niddisati <hi rend="bold">‘‘sabbadhammayāthāvaasampaṭivedhalakkhaṇā avijjā’’</hi>ti. Tassattho – sabbesaṃ dhammānaṃ aviparītasabhāvo na sampaṭivijjhīyati etenāti sabbadhammayāthāvaasampaṭivedho. So lakkhaṇaṃ etissāti sā tathā vuttā. Etena dhammasabhāvappaṭicchādanalakkhaṇā avijjāti vuttaṃ hoti. Atha vā sammā paṭivedho sampaṭivedho. Tassa paṭipakkho asampaṭivedho. Kattha pana so sampaṭivedhassa paṭipakkhoti āha – ‘‘sabba…pe… lakkhaṇā’’ti. Yasmā pana asubhe subhantiādivipallāse sati tattha sammoho uparūpari jāyatiyeva na hāyati, tasmā <hi rend="bold">‘‘tassā vipallāsā padaṭṭhāna’’</hi>nti vuttaṃ.</p>

<p rend="bodytext"><hi rend="bold">Piyarūpaṃ sātarūpa</hi>nti piyāyitabbajātiyaṃ iṭṭhajātiyañca padaṭṭhānaṃ. ‘‘Yaṃ loke piyarūpaṃ sātarūpaṃ etthesā taṇhā uppajjamānā uppajjatī’’ti (dī. ni. 2.400; ma. ni. 1.133; vibha. 203) hi vuttaṃ. <hi rend="bold">Adinnādāna</hi>nti adinnādānacetanā. Sā hi ekavāraṃ uppannāpi anādīnavadassitāya lobhassa uppattikāraṇaṃ hotīti tassa padaṭṭhānaṃ vuttaṃ. Dosassa pāṇātipāto padaṭṭhānaṃ, mohassa micchāpaṭipadā padaṭṭhānanti etthāpi imināva nayena attho veditabbo. <hi rend="bold">Vaṇṇasaṇṭhānabyañjanaggahaṇalakkhaṇā</hi>ti nimittānubyañjanaggahaṇalakkhaṇā. Sukhasaññāya phassassa upagamanalakkhaṇatā phassapaccayatāva vuttā. ‘‘Phuṭṭho sañjānātī’’ti (saṃ. ni. 4.93) hi vuttaṃ <pb ed="M" n="0.0092" />. <hi rend="bold">Assādo</hi>ti taṇhā. Saṅkhatalakkhaṇāni uppādavayaññathattāni. Yebhuyyena niccaggahaṇaṃ viññāṇādhīnanti niccasaññāya viññāṇapadaṭṭhānatā vuttā. Tathā hi so bhikkhu taṃyeva viññāṇaṃ sandhāvati saṃsaratīti viññāṇavisayameva attano niccaggāhaṃ pavedesi. Pañcannaṃ <pb ed="V" n="0.0220" /> khandhānaṃ yadi aniccatā dukkhatā ca sudiṭṭhā, attasaññā sukhasaññā anavakāsāti āha – <hi rend="bold">‘‘aniccasaññādukkhasaññāasamanupassanalakkhaṇā attasaññā’’</hi>ti. ‘‘Yadaniccaṃ taṃ dukkhaṃ, yaṃ dukkhaṃ tadanattā’’ti (saṃ. ni. 3.15) hi vuttaṃ.</p>

<p rend="bodytext">Yebhuyyena attābhiniveso arūpadhammesūti āha – <hi rend="bold">‘‘tassā nāmakāyo padaṭṭhāna’’</hi>nti. <hi rend="bold">Sabbaṃ neyya</hi>nti cattāri saccāni catusaccavinimuttassa ñeyyassa abhāvato. <hi rend="bold">Cittavikkhepapaṭisaṃharaṇaṃ</hi> uddhaccavikkhambhanaṃ. <hi rend="bold">Asubhā</hi>ti asubhānupassanā, paṭibhāganimittabhūtā asubhā eva vā, taṇhāpaṭipakkhattā samathassa asubhā padaṭṭhānanti vuttaṃ. Abhijjhāya tanukaraṇato adinnādānāveramaṇī alobhassa padaṭṭhānanti vuttā. Tathā byāpādassa tanukaraṇato pāṇātipātāveramaṇī adosassa padaṭṭhānanti vuttā. <hi rend="bold">Vatthuavippaṭipatti</hi> visayasabhāvapaṭivedho, <hi rend="bold">sammāpaṭipatti</hi> sīlasamādhisampadānaṃ nibbidāñāṇena anabhiratiñāṇameva vā tathā pavattaṃ. Sabbāpi vedanā dukkhadukkhatādibhāvato dukkhanti katvā vuttaṃ – ‘‘dukkhasaññāya vedanā padaṭṭhāna’’nti. <hi rend="bold">Dhammasaññā</hi>ti dhammamattanti saññā.</p>

<p rend="bodytext">Sattānaṃ kāye avītarāgatā pañcannaṃ ajjhattikāyatanānaṃ vasena hotīti āha – <hi rend="bold">‘‘pañcindriyāni rūpīni rūparāgassa padaṭṭhāna’’</hi>nti. Kāyo hi idha rūpanti adhippeto. Visesato jhānanissayabhūte manāyatane ca nikanti hotīti āha – <hi rend="bold">‘‘chaṭṭhāyatanaṃ bhavarāgassa padaṭṭhāna’’</hi>nti. Edisaṃ mā rūpaṃ nibbattatu, mā edisī vedanāti evaṃ pavattā rūpādiabhinandanā <hi rend="bold">nibbattabhavānupassitā. Ñāṇadassanassā</hi>ti kammassakataññāṇadassanassa. Yonisomanasikāravato hi pubbenivāsānussati kammassakataññāṇassa kāraṇaṃ hoti, na ayoniso ummujjantassa. Imassa ca atthassa vibhāvanatthaṃ <hi rend="bold">mahānāradakassapajātakaṃ</hi> (jā. 2.22.1153 ādayo), <hi rend="bold">brahmajāle</hi> (dī. ni. 1.38 ādayo) ekaccasassatavādo ca udāharitabbo. <hi rend="bold">‘‘Okappanalakkhaṇā’’</hi>tiādinā saddhāpasādānaṃ visesaṃ dasseti. So pana saddhāyayeva avatthāviseso daṭṭhabbo. Tattha <hi rend="bold">okappanaṃ</hi> saddahanavasena ārammaṇassa ogāhaṇaṃ nicchayo. <hi rend="bold">Anāvilatā</hi><pb ed="M" n="0.0093" /> assaddhiyāpagamena cittassa akālussiyatā. <hi rend="bold">Abhipatthiyanā</hi> saddahanameva. <hi rend="bold">Aveccapasādo</hi> paññāsahito āyatanagato abhippasādo. <hi rend="bold">Apilāpanaṃ</hi> asammoso nimujjitvā viya ārammaṇassa ogāhaṇaṃ vā, ettha ca saddhādīnaṃ pasādasaddhāsammappadhānasatipaṭṭhānajhānaṅgāni yathākkamaṃ padaṭṭhānanti vadantena avatthāvisesavasena padaṭṭhānabhāvo vuttoti daṭṭhabbaṃ. Satisamādhīnaṃ vā kāyādayo satipaṭṭhānāti. Vitakkādayo ca jhānānīti padaṭṭhānabhāvena vuttā.</p>

<p rend="bodytext"><hi rend="bold">Assādamanasikāro</hi><pb ed="V" n="0.0221" /> saṃyojanīyesu dhammesu assādānupassitā. <hi rend="bold">Punabbhavavirohaṇā</hi>ti punabbhavāya virohaṇā, punabbhavanibbattanārahatā vipākadhammatāti attho. <hi rend="bold">Opapaccayikanibbattilakkhaṇa</hi>nti upapattibhavabhāvena nibbattanasabhāvaṃ. <hi rend="bold">Nāmakāyarūpakāyasaṅghātalakkhaṇa</hi>nti arūparūpakāyānaṃ samūhiyabhāvaṃ. <hi rend="bold">Indriyavavatthāna</hi>nti cakkhādīnaṃ channaṃ indriyānaṃ vavatthitabhāvo. <hi rend="bold">Opapaccayika</hi>nti upapattikkhandhanibbattakaṃ. <hi rend="bold">Upadhī</hi>ti attabhāvo. Attano piyassa maraṇaṃ cintentassa bālassa yebhuyyena soko uppajjatīti maraṇaṃ sokassa padaṭṭhānanti vuttaṃ. <hi rend="bold">Ussukkaṃ</hi> cetaso santāpo. <hi rend="bold">Odahana</hi>nti avadahanaṃ. Attano nissayassa santapanameva bhavassāti vuttaṃ bhavaṃ dassetuṃ <hi rend="bold">‘‘imānī’’</hi>tiādi vuttaṃ. Tattha bhavassa aṅgāni bhavasaṅkhātāni ca aṅgāni bhavaṅgāni. Tesu kilesā bhavassa aṅgāni. Kammavipākavaṭṭaṃ bhavasaṅkhātāni aṅgāni. <hi rend="bold">Samaggānī</hi>ti sabbāni. Khandhāyatanādīnaṃ aparāparuppattisaṃsaraṇaṃ saṃsāro. Tassa purimapurimajātinipphannaṃ kilesādivaṭṭaṃ kāraṇanti āha – <hi rend="bold">‘‘bhavo saṃsārassa padaṭṭhāna’’</hi>nti. Sampāpakahetubhāvaṃ sandhāya ‘‘maggo nirodhassa padaṭṭhāna’’nti vuttaṃ.</p>

<p rend="bodytext">Kammaṭṭhānogāhakassa otaraṇaṭṭhānatāya bahussuto titthaṃ nāma, tassa sammāpayirupāsanā <hi rend="bold">titthaññutā</hi>. Dhammūpasañhitaṃ pāmojjaṃ pītaṃ nāma, sappāyadhammassavanena taṃ uppādetvā kammaṭṭhānassa brūhanā <hi rend="bold">pītaññutā,</hi> bhāvanāya thokampi layāpattiyā uddhaṃpattiyā ca jānanā <hi rend="bold">pattaññutā</hi>. Attano pañcahi padhāniyaṅgehi samannāgatassa jānanā <hi rend="bold">attaññutā,</hi> tesu purimānaṃ purimānaṃ pacchimassa pacchimassa padaṭṭhānabhāvo suviññeyyo eva. Katapuññasseva patirūpadesavāso sambhavati <pb ed="M" n="0.0094" />, na itarassāti <hi rend="bold">‘‘pubbekatapuññatā patirūpadesavāsassa padaṭṭhāna’’</hi>nti vuttaṃ. <hi rend="bold">Yathābhūtañāṇadassanaṃ</hi> saha adhiṭṭhānena taruṇavipassanā. <hi rend="bold">Nibbidā</hi>ti balavavipassanā. <hi rend="bold">Virāgo</hi>ti maggo. <hi rend="bold">Vimuttī</hi>ti phalaṃ. <hi rend="bold">Eva</hi>nti yadidaṃ ‘‘tassā vipallāsā padaṭṭhāna’’ntiādinā avijjādīnaṃ padaṭṭhānaṃ dassitaṃ, iminā nayena athāpi yo koci upanissayo balavapaccayoti yo koci avasesapaccayo, <hi rend="bold">sabbo so padaṭṭhānaṃ</hi> kāraṇanti veditabbaṃ. ‘‘Evaṃ yā kāci upanisā yogato ca paccayato cā’’tipi paṭhanti. Tattha <hi rend="bold">upanisā</hi>ti kāraṇaṃ, <hi rend="bold">yogato</hi>ti yuttito, <hi rend="bold">paccayato</hi>ti paccayabhāvamattatoti attho veditabbo. Yaṃ panettha atthato na vibhattaṃ, taṃ suviññeyyameva.</p>

<p rend="centre">Padaṭṭhānahāravibhaṅgavaṇṇanā niṭṭhitā.</p>

<p rend="nikaya">5. Lakkhaṇahāravibhaṅgavaṇṇanā</p>

<p rend="bodytext" n="23"><hi rend="paranum">23</hi><hi rend="dot">.</hi><hi rend="bold">Tattha</hi><pb ed="V" n="0.0222" /><hi rend="bold">katamo lakkhaṇo hāro</hi>tiādi lakkhaṇahāravibhaṅgo. Tattha <hi rend="bold">kiṃ lakkhayatī</hi>ti lakkhaṇahārassa visayaṃ pucchati. <hi rend="bold">‘‘Ye dhammā’’</hi>tiādinā lakkhaṇahāraṃ saṅkhepato dassetvā taṃ udāharaṇehi vibhajituṃ <hi rend="bold">‘‘cakkhu’’</hi>ntiādi āraddhaṃ. Tattha <hi rend="bold">‘‘vadhakaṭṭhena ekalakkhaṇānī’’</hi>ti iminā anavaṭṭhitabhāvādināpi ekalakkhaṇatā vuttā evāti daṭṭhabbaṃ.</p>

<p rend="bodytext">Evaṃ āyatanavasena ekalakkhaṇataṃ dassetvā idāni khandhādivasena dassetuṃ <hi rend="bold">‘‘atīte, rādha, rūpe anapekkho hotī’’</hi>tiādi suttaṃ ābhataṃ. <hi rend="bold">Yamakovādasutte</hi> (saṃ. ni. 3.85) <hi rend="bold">vadhakaṭṭhena ekalakkhaṇā vuttā</hi>ti tasmiṃ sutte ‘‘vadhakaṃ rūpaṃ vadhakaṃ rūpanti yathābhūtaṃ nappajānātī’’tiādinā āgatattā vuttaṃ. <hi rend="bold">Itī</hi>ti evaṃ, imissaṃ gāthāyaṃ kāyagatāya satiyā vuttāya sati vedanāgatā sati cittagatā sati dhammagatā ca sati vuttā bhavati satipaṭṭhānabhāvena ekalakkhaṇattāti adhippāyo. <hi rend="bold">Diṭṭha</hi>ntiādīnaṃ atthaṃ parato vaṇṇayissāma.</p>

<p rend="bodytext"><hi rend="bold">Kāye</hi><pb ed="M" n="0.0095" /><hi rend="bold">kāyānupassī viharāhī</hi>ti ettha <hi rend="bold">kāye</hi>ti rūpakāye. Rūpakāyo hi idha aṅgapaccaṅgānaṃ kesādīnañca samūhaṭṭhena kāyoti adhippeto. Yathā ca samūhaṭṭhena, evaṃ kucchitānaṃ āyaṭṭhena. Kucchitānañhi paramajegucchānaṃ so āyotipi <hi rend="bold">kāyo, āyo</hi>ti uppattideso. Tatrāyaṃ vacanattho – āyanti tatoti āyo. Ke āyanti? Kucchitā kesādayo, iti kucchitānaṃ āyoti kāyo.</p>

<p rend="bodytext"><hi rend="bold">Kāyānupassī</hi>ti kāyaṃ anupassanasīlo, kāyaṃ vā anupassamāno. ‘‘Kāye’’ti ca vatvā puna ‘‘kāyānupassī’’ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ. Tena na kāye vedanānupassī cittadhammānupassī vā, atha kho kāyānupassī evāti kāyasaṅkhāte vatthusmiṃ kāyānupassanākārasseva dassanena asammissato vavatthānaṃ dassitaṃ hoti. Tathā na kāye aṅgapaccaṅgavinimuttaekadhammānupassī, nāpi kesalomādivinimuttaitthipurisānupassī.</p>

<p rend="bodytext">Yopi cettha kesalomādiko bhūtupādāyasamūhasaṅkhāto kāyo, tatthapi na bhūtupādāyavinimuttaekadhammānupassī <pb ed="V" n="0.0223" />, atha kho rathasambhārānupassako viya aṅgapaccaṅgasamūhānupassī, nagarāvayavānupassako viya kesalomādisamūhānupassī, kadalikkhandhapattavaṭṭivinibbhujjako viya rittamuṭṭhiviniveṭhako viya ca bhūtupādāyasamūhānupassī evāti nānappakārato samūhavaseneva kāyasaṅkhātassa vatthuno dassanena ghanavinibbhogo dassito hoti. Na hettha yathāvuttasamūhavinimutto kāyo vā añño vā koci dhammo dissati, yathāvuttadhammasamūhamatte eva pana tathā tathā sattā micchābhinivesaṃ karonti. Tenāhu porāṇā –</p>

<p rend="gatha1">‘‘Yaṃ passati na taṃ diṭṭhaṃ, yaṃ diṭṭhaṃ taṃ na passati;</p>

<p rend="gathalast">Apassaṃ bajjhate mūḷho, bajjhamāno na muccatī’’ti. (dī. ni. aṭṭha. 2.373; ma. ni. aṭṭha. 1.106; paṭi. ma. aṭṭha. 1.1.36; mahāni. aṭṭha. 3);</p>

<p rend="bodytext">Ghanavinibbhogādidassanatthanti ādisaddena ayamattho veditabbo. Ayañhi etasmiṃ kāye kāyānupassīyeva, na aññadhammānupassī.</p>

<p rend="bodytext">Idaṃ vuttaṃ hoti – yathā anudakabhūtāyapi marīciyā udakānupassino honti, na evaṃ aniccadukkhānattaasubhabhūte eva imasmiṃ kāye niccasukhaattasubhabhāvānupassī <pb ed="M" n="0.0096" />, atha kho kāyānupassī aniccadukkhaanattaasubhākārasamūhānupassīti attho. Atha vā yvāyaṃ <hi rend="bold">mahāsatipaṭṭhāne</hi> (dī. ni. 2.374 ādayo) assāsapassāsādicuṇṇikajātaaṭṭhikapariyosāno kāyo vutto, yo ca ‘‘idhekacco pathavīkāyaṃ aniccato anupassati, āpokāyaṃ tejokāyaṃ vāyokāyaṃ kesakāyaṃ…pe… aṭṭhimiñjakāya’’nti <hi rend="bold">paṭisambhidāyaṃ</hi> (paṭi. ma. 3.34 ādayo) kāyo vutto, tassa sabbassa imasmiṃyeva kāye anupassanato kāye kāyānupassīti evampettha attho daṭṭhabbo.</p>

<p rend="bodytext">Atha vā kāye ahanti vā mamanti vā gahetabbassa kassaci ananupassanato, tassa pana kesalomādikassa nānādhammasamūhassa anupassanato kāye kesādidhammasamūhasaṅkhāte kāyānupassīti attho daṭṭhabbo. Api ca ‘‘imasmiṃ kāye aniccato anupassati no niccato’’tiādinā anukkamena <hi rend="bold">paṭisambhidāyaṃ</hi> (paṭi. ma. 3.34 ādayo) āgatanayassa sabbasseva <pb ed="V" n="0.0224" /> aniccalakkhaṇādikassa ākārasamūhasaṅkhātassa kāyassa anupassanato kāye kāyānupassīti attho.</p>

<p rend="bodytext"><hi rend="bold">Viharāhī</hi>ti vattāhi. <hi rend="bold">Ātāpī</hi>ti tīsu bhavesu kilese ātāpetīti ātāpo, so assa atthīti ātāpī. <hi rend="bold">Sampajāno</hi>ti sampajaññasaṅkhātena ñāṇena samannāgato. <hi rend="bold">Satimā</hi>ti kāyapariggāhikāya satiyā samannāgato. Ayaṃ pana yasmā satiyā ārammaṇaṃ pariggahetvā paññāya anupassati, na hi sativirahitā anupassanā atthi, tenevāha – ‘‘satiñca khvāhaṃ, bhikkhave, sabbatthikaṃ vadāmī’’ti (saṃ. ni. 5.234). Anātāpino ca anto saṅkoco antarāyakaro hoti, kammaṭṭhānaṃ na sampajjati. Tasmā yesaṃ dhammānaṃ ānubhāvena taṃ sampajjati, taṃ dassanatthaṃ ‘‘ātāpī’’tiādi vuttaṃ.</p>

<p rend="bodytext">Tattha <hi rend="bold">vineyyā</hi>ti tadaṅgavinayena vā vikkhambhanavinayena vā vinayitvā. <hi rend="bold">Loke</hi>ti tasmiṃyeva kāye. Kāyo hi idha lujjanapalujjanaṭṭhena lokoti adhippeto. Abhijjhāggahaṇena cettha kāmacchando, domanassaggahaṇena byāpādo gahitoti nīvaraṇesu balavadhammadvayappahānadassanena nīvaraṇappahānaṃ vuttanti kāyānupassanāsatipaṭṭhānassa pahānaṅgaṃ <pb ed="M" n="0.0097" /> dassitaṃ. ‘‘Ātāpī’’tiādinā pana sampayogaṅgaṃ dassitanti imamatthaṃ dassetuṃ ‘‘ātāpī’’tiādi vuttaṃ. Tattha abhijjhādomanassānaṃ samatho ujupaṭipakkhoti abhijjhādomanassavinayo vuccamāno samādhindriyaṃ dīpetīti āha – <hi rend="bold">‘‘vineyya loke abhijjhādomanassanti samādhindriya’’</hi>nti (saṃ. ni. aṭṭha. 3.5.367). <hi rend="bold">Ekalakkhaṇattā catunnaṃ indriyāna</hi>nti yathā vīriyapaññāsamādhindriyehi kāyānupassanāsatipaṭṭhānaṃ ijjhati, evaṃ vedanācittadhammānupassanāsatipaṭṭhānānipi tehi ijjhantīti catusatipaṭṭhānasādhane imesaṃ indriyānaṃ sabhāvabhedābhāvato samānalakkhaṇattā itarāni satipaṭṭhānānipi vuttāni eva hontīti attho.</p>

<p rend="bodytext" n="24"><hi rend="paranum">24</hi><hi rend="dot">.</hi> Idāni satipaṭṭhānesu gahitesu sabbesaṃ bodhipakkhiyadhammānaṃ gahitabhāvaṃ dassetuṃ <hi rend="bold">‘‘catūsu satipaṭṭhānesū’’</hi>tiādi vuttaṃ. Tattha <hi rend="bold">bodhaṅgamā</hi>ti bodhaṃ ariyamaggañāṇaṃ gacchantīti bodhaṅgamā. Yathāvuttassa bodhassa pakkhe bhavāti <hi rend="bold">bodhipakkhiyā. Neyyānikalakkhaṇenā</hi>ti ettha nimittato pavattato ca vuṭṭhānaṃ niyyānaṃ, niyyāne niyuttāti neyyānikā, yathā dovārikoti. Niyyānasaṅkhātaṃ vā phalaṃ arahantīti neyyānikā. Niyyānaṃ payojanaṃ etesanti vā neyyānikā. ‘‘Niyyānikā’’tipi pāṭho, tattha niyyānaṃ etesaṃ atthīti niyyānikāti <pb ed="V" n="0.0225" /> attho. ‘‘Niyyāniyā’’tipi pāṭho, tassa niyyantīti niyyāniyāti attho daṭṭhabbo. Niyyānikalakkhaṇenāti niyyānikasabhāvena.</p>

<p rend="bodytext"><hi rend="bold">Evaṃ akusalāpi dhammā</hi>ti yathā kusalā dhammā ekalakkhaṇabhāvena niddhāritā, evaṃ akusalāpi dhammā ekalakkhaṇaṭṭhena niddhāretabbā. Kathaṃ? Pahānekaṭṭhatāvasenāti dassento <hi rend="bold">‘‘pahānaṃ abbhatthaṃ gacchantī’’</hi>ti āha. Idāni taṃ pahānaṃ dassetuṃ <hi rend="bold">‘‘catūsu satipaṭṭhānesū’’</hi>tiādi vuttaṃ. Tattha kāyānupassanādīsu catūsu satipaṭṭhānesu bhāviyamānesu asubhe subhantiādayo cattāro vipallāsā pahīyanti, kabaḷīkārāhārādayo cattāro āhārā cassa pariññaṃ gacchanti, tesaṃ parijānanassa paribandhino kāmarāgādayo byantīkatā hontīti attho, kasmā? Tehi pahātabbabhāvena ekalakkhaṇattāti. Evaṃ sabbattha attho yojetabbo. Tenevāha – ‘‘evaṃ akusalāpi dhammā ekalakkhaṇattā pahānaṃ abbhatthaṃ gacchantī’’ti.</p>

<p rend="bodytext">Idāni <pb ed="M" n="0.0098" /> aññenapi pariyāyena lakkhaṇahārassa udāharaṇāni dassetuṃ <hi rend="bold">‘‘yattha vā panā’’</hi>tiādi vuttaṃ. Tattha <hi rend="bold">yatthā</hi>ti yassaṃ desanāyaṃ. <hi rend="bold">Vā</hi>-saddo vikappattho. <hi rend="bold">Panā</hi>ti padapūraṇo. <hi rend="bold">Rūpindriya</hi>nti ruppanasabhāvaṃ aṭṭhavidhaṃ indriyaṃ. <hi rend="bold">Tatthā</hi>ti tassaṃ desanāyaṃ. <hi rend="bold">Rūpadhātū</hi>ti ruppanasabhāvā dasa dhātuyo. <hi rend="bold">Rūpāyatana</hi>nti ruppanasabhāvaṃ dasāyatanaṃ, rūpīni dasāyatanānīti attho. Ruppanalakkhaṇena ekalakkhaṇattā imāni desitānīti adhippāyo. Desitaṃ tattha sukhindriyaṃ somanassindriyaṃ sukhavedanābhāvena ekalakkhaṇattāti adhippāyo.</p>

<p rend="bodytext"><hi rend="bold">Dukkhasamudayo ca ariyasacca</hi>nti idaṃ akusalassa somanassassa vasena vuttaṃ, sāsavakusalassāpi vasena yujjati eva. Sabbo ca paṭiccasamuppādo desitoti sambandho. Avijjānusayitattā adukkhamasukhāya vedanāya. Vuttañhetaṃ – ‘‘adukkhamasukhāya vedanāya avijjānusayo anusetī’’ti (ma. ni. 1.465). Tathā ca vuttaṃ <hi rend="bold">‘‘adukkhamasukhāya hi vedanāya avijjā anusetī’’</hi>ti. Etena adukkhamasukhāvedanāggahaṇena avijjā gahitāti dasseti. Sati ca avijjāggahaṇe sabbo paṭiccasamuppādo desitoti dassetuṃ <hi rend="bold">‘‘avijjāpaccayā saṅkhārā’’</hi>tiādi vuttaṃ. <hi rend="bold">So cā</hi>ti ettha <hi rend="bold">ca</hi>-saddo byatirekattho, tena so paṭiccasamuppādo anulomapaṭilomavasena duvidhoti imaṃ vakkhamānavisesaṃ joteti. Tesu anulomato paṭiccasamuppādo yathādassito sarāgasadosasamohasaṃkilesapakkhena hātabboti vutto, paṭilomato pana paṭiccasamuppādo yo ‘‘avijjāyatveva asesavirāganirodhā’’tiādinā <hi rend="bold">pāḷiyaṃ</hi><pb ed="V" n="0.0226" /> (ma. ni. 3.126; mahāva. 1) vutto, taṃ sandhāya <hi rend="bold">‘‘vītarāgavītadosavītamohaariyadhammehi hātabbo’’</hi>ti vuttaṃ.</p>

<p rend="bodytext">Idāni ekalakkhaṇatāvibhāvanena lakkhaṇahārayojanāya nayaṃ dassetuṃ <hi rend="bold">‘‘evaṃ ye dhammā’’</hi>tiādi vuttaṃ. Tattha <hi rend="bold">kiccato</hi>ti pathavīādīnaṃ phassādīnañca rūpārūpadhammānaṃ sandhāraṇasaṅghaṭṭanādikiccato, tesaṃ tesaṃ vā paccayadhammānaṃ taṃtaṃpaccayuppannadhammassa paccayabhāvasaṅkhātakiccato. <hi rend="bold">Lakkhaṇato</hi>ti kakkhaḷaphusanādisabhāvato. <hi rend="bold">Sāmaññato</hi>ti ruppananamanādito aniccatādito khandhāyatanādito ca. <hi rend="bold">Cutūpapātato</hi>ti saṅkhatadhammānaṃ bhaṅgato uppādato ca, samānanirodhato samānuppādato cāti <pb ed="M" n="0.0099" /> attho. Ettha ca sahacaraṇaṃ samānahetutā samānaphalatā samānabhūmitā samānavisayatā samānārammaṇatāti evamādayopi <hi rend="bold">ca</hi>-saddena saṅgahitāti daṭṭhabbaṃ. Sesaṃ uttānatthameva.</p>

<p rend="centre">Lakkhaṇahāravibhaṅgavaṇṇanā niṭṭhitā.</p>

<p rend="subhead">6. Catubyūhahāravibhaṅgavaṇṇanā</p>

<p rend="bodytext" n="25"><hi rend="paranum">25</hi><hi rend="dot">.</hi><hi rend="bold">Tattha katamo catubyūho hāro</hi>ti catubyūhahāravibhaṅgo. Tattha <hi rend="bold">byañjanena suttassa neruttañca adhippāyo ca nidānañca pubbāparasandhi ca gavesitabbo</hi>ti saṅkhepena tāva catubyūhaṃ dasseti. <hi rend="bold">‘‘Byañjanenā’’</hi>ti iminā hārānaṃ suttassa byañjanavicayabhāvato byañjanamukheneva ete catubyūhahārapadatthā niddhāretabbāti dasseti. <hi rend="bold">Nerutta</hi>nti niruttaṃ nibbacananti attho. Niruttameva neruttaṃ. Tenevāha – <hi rend="bold">‘‘yā niruttipadasaṃhitā’’</hi>ti. Tassattho – yā nirutti, idaṃ neruttaṃ. Kā pana sā nirutti? Padasaṃhitāti padesu saṃhitā yuttā, liṅgavacanakālasādhanapurisādivisesayogena yo yo attho yathā yathā vattabbo, tathā tathā pavattasabhāvaniruttīti attho. Tathā hi vuttaṃ <hi rend="bold">‘‘yaṃ dhammānaṃ nāmaso ñāṇa’’</hi>nti.</p>

<p rend="bodytext">Tattha <hi rend="bold">ya</hi>nti hetuatthe nipāto, yāya kāraṇabhūtāyāti attho. <hi rend="bold">Dhammāna</hi>nti ñeyyadhammānaṃ. <hi rend="bold">Nāmaso</hi>ti pathavī phasso khandhā dhātu tisso phussoti evamādināmavisesena ñāṇaṃ pavattati, ayaṃ sabhāvanirutti nāma. Pathavīti hi evamādikaṃ saddaṃ gahetvā tato paraṃ saṅketadvārena tadatthapaṭipatti taṃtaṃaniyatanāmapaññattiggahaṇavaseneva hotīti. Atha vā padasaṃhitāti padena saṃhitā <pb ed="V" n="0.0227" />. Padato hi padatthāvabodho. So panassa atthe pavattinimittabhūtāya paññattiyā gahitāya eva hotīti sā pana paññatti niruttisaṅkhātapadena saṃhitā padatthaṃ bodhetīti padasaṃhitāti vuttā. <hi rend="bold">‘‘Yadā hi bhikkhū’’</hi>tiādinā ‘‘dhammānaṃ nāmaso ñāṇa’’nti padassa atthaṃ vivarati.</p>

<p rend="bodytext">Tattha <hi rend="bold">atthassā</hi>ti saddābhidheyyassa atthassa. <hi rend="bold">Nāmaṃ jānātī</hi>ti nāmapaññattivasena ayaṃ nāmāti nāmaṃ jānāti. <hi rend="bold">Dhammassā</hi>ti sabhāvadhammassa. <hi rend="bold">Tathā</hi><pb ed="M" n="0.0100" /><hi rend="bold">tathā naṃ abhiniropetī</hi>ti yo yo attho dhammo ca yathā yathā ca voharitabbo, tathā tathā naṃ nāmaṃ vohāraṃ abhiniropeti desetīti attho. Ettāvatā ca ayaṃ bhikkhu atthakusalo yāva anekādhivacanakusaloti vuccatīti sambandhitabbaṃ.</p>

<p rend="bodytext">Tattha <hi rend="bold">atthakusalo</hi>ti pāḷiatthe kusalo. <hi rend="bold">Dhammakusalo</hi>ti pāḷiyaṃ kusalo. <hi rend="bold">Byañjanakusalo</hi>ti akkharesu ca vākyesu ca kusalo. <hi rend="bold">Niruttikusalo</hi>ti nibbacane kusalo. <hi rend="bold">Pubbāparakusalo</hi>ti desanāya pubbāparakusalo. <hi rend="bold">Desanākusalo</hi>ti dhammassa desanāya kusalo. <hi rend="bold">Atītādhivacanakusalo</hi>ti atītapaññattikusalo. Esa nayo sesesupi. <hi rend="bold">Evaṃ sabbāni kātabbāni, janapadaniruttānī</hi>ti yattakāni sattavohārapadāni, tāni sabbāni yathāsambhavaṃ sutte nibbacanavasena kātabbāni vattabbānīti attho. <hi rend="bold">Sabbā ca janapadaniruttiyo</hi>ti sabbā ca lokasamaññāyo yathārahaṃ kātabbā. ‘‘Samaññaṃ nātidhāveyyā’’ti hi vuttaṃ. Tathā hi sammutisaccamukheneva paramatthasaccādhigamo hotīti.</p>

<p rend="hangnum" n="26"><hi rend="paranum">26</hi><hi rend="dot">.</hi></p>

<p rend="bodytext"> Adhippāyakaṇḍe anuttānaṃ nāma natthi.</p>

<p rend="bodytext" n="27"><hi rend="paranum">27</hi><hi rend="dot">.</hi> Nidānakaṇḍe <hi rend="bold">iminā vatthunā</hi>ti iminā puttagavādikittanasaṅkhātena kāraṇena. Kāraṇañhettha vatthu nidānanti ca vuttaṃ. Iminā nayena sabbattha nidānaniddhāraṇaṃ veditabbaṃ.</p>

<p rend="bodytext"><hi rend="bold">Kāmandhā</hi>ti kilesakāmena andhā. <hi rend="bold">Jālasañchannā</hi>ti taṇhājālapaliguṇṭhitā. <hi rend="bold">Taṇhāchadanachāditā</hi>ti taṇhāsaṅkhātena andhakārena pihitā. <hi rend="bold">Bandhanābaddhā</hi>ti kāmaguṇasaṅkhātena bandhanena baddhā. ‘‘Pamattabandhanā’’tipi pāṭho, pamādenāti attho. <hi rend="bold">Pubbāparenā</hi>ti pubbena vā aparena vā desanantarenāti adhippāyo. <hi rend="bold">Yujjatī</hi>ti yogaṃ upeti, sametīti attho. <hi rend="bold">Imehi padehi</hi><pb ed="V" n="0.0228" /><hi rend="bold">pariyuṭṭhānehī</hi>ti imehi yathāvuttehi gāthāpadehi taṇhāpariyuṭṭhānadīpakehi. <hi rend="bold">Sāyeva taṇhā</hi>ti yā purimagāthāya vuttā, sāyeva taṇhā. <hi rend="bold">‘‘Yañcāhā’’</hi>tiādinā dvinnampi gāthānaṃ atthasaṃsandanena pubbāparaṃ vibhāveti. <hi rend="bold">Payogenā</hi>ti samudācārena. <hi rend="bold">Tasmā</hi>ti yattha sayaṃ uppannā, taṃ santānaṃ nissarituṃ adentī nānārammaṇehi <pb ed="M" n="0.0101" /> palobhayamānā kilesehi cittaṃ pariyādāya tiṭṭhati. Tasmā kilesavasena ca pariyuṭṭhānavasena ca taṇhābandhanaṃ vuttā.</p>

<p rend="bodytext">Papañcenti saṃsāre ciraṃ ṭhapentīti <hi rend="bold">papañcā</hi>. Tiṭṭhanti etāhīti <hi rend="bold">ṭhitī</hi>. Bandhanaṭṭhena sandānaṃ viyāti <hi rend="bold">sandānaṃ</hi>. Nibbānanagarappavesassa paṭisedhanato palighaṃ viyāti <hi rend="bold">palighaṃ</hi>. Anavasesataṇhāpahānena <hi rend="bold">nittaṇho</hi>. Attahitaparahitānaṃ idhalokaparalokānañca munanato <hi rend="bold">munī</hi>ti evaṃ gāthāya padattho veditabbo. Papañcādiatthā pana <hi rend="bold">pāḷiyaṃ</hi> vibhattā evāti. Tattha yassete papañcādayo abbhatthaṃ gatā, tassa taṇhāya lesopi na bhavati. Tena vuttaṃ – <hi rend="bold">‘‘yo etaṃ sabbaṃ samatikkanto, ayaṃ vuccati nittaṇho’’</hi>ti.</p>

<p rend="bodytext" n="28"><hi rend="paranum">28</hi><hi rend="dot">.</hi><hi rend="bold">Pariyuṭṭhāna</hi>nti ‘‘taṇhāya pariyuṭṭhāna’’nti vuttāni taṇhāvicaritāni. <hi rend="bold">Saṅkhārā</hi>ti ‘‘tadabhisaṅkhatā saṅkhārā’’ti vuttā taṇhādiṭṭhimānahetukā saṅkhārā. Te pana yasmā sattasu javanacetanāsu paṭhamacetanā sati paccayasamavāye imasmiṃyeva attabhāve phalaṃ deti. Pacchimacetanā anantare attabhāve. Ubhinnaṃ vemajjhacetanā yattha katthaci phalaṃ deti, tasmā vipaccanokāsavasena vibhajitvā dassetuṃ <hi rend="bold">‘‘diṭṭhadhammavedanīyā vā’’</hi>tiādi vuttaṃ. Yasmā pana taṃtaṃcetanāsampayuttā taṇhāpi cetanā viya diṭṭhadhammavedanīyādivasena tidhā hoti, tasmā vuttaṃ – <hi rend="bold">‘‘evaṃ taṇhā tividhaṃ phalaṃ detī’’</hi>ti. <hi rend="bold">Pubbāparena yujjatī</hi>ti yaṃ pubbaṃ purimaṃ saṅkhārānaṃ diṭṭhadhammavedanīyatādivacanaṃ vuttaṃ, taṃ iminā aparena kammassa diṭṭhadhammavedanīyatādivacanena yujjati gaṅgodakaṃ viya yamunodakena saṃsandati sametīti attho.</p>

<p rend="bodytext"><hi rend="bold">Saṅkhārā dassanabalenā</hi>ti catūsu diṭṭhigatasampayuttesu vicikicchāsampayutte cāti pañcasu cittuppādesu saṅkhārā paṭhamamaggapaññābalena. <hi rend="bold">Chattiṃsa taṇhāvicaritāni bhāvanābalenā</hi>ti paṭhamamaggena pahīnāvasesavasena vuttaṃ, na sabbesaṃ vasena.</p>

<p rend="bodytext"><hi rend="bold">Anubandho</hi>ti taṇhādīnaṃ anuppabandhena pavatti. <hi rend="bold">Yo cāpi papañco</hi>tiādinā ‘‘papañcetī’’tiādinā vuttaṃ <hi rend="bold">rādhasuttañca</hi>saṃsandati. Tenevāha –<hi rend="bold"> ‘‘idaṃ ekattha’’</hi>nti. Yadipi atthato <pb ed="V" n="0.0229" /> ekaṃ, desanāya pana viseso <pb ed="M" n="0.0102" /> vijjatīti dassetuṃ <hi rend="bold">‘‘api cā’’</hi>tiādi vuttaṃ. <hi rend="bold">Eva</hi>nti iminā vuttappakārena. <hi rend="bold">Suttenā</hi>ti saṃvaṇṇiyamānena suttena. <hi rend="bold">Sutta</hi>nti suttantaraṃ. <hi rend="bold">Saṃsandayitvā</hi>ti vimissitvā atthato abhinnaṃ katvā. <hi rend="bold">Pubbāparena saddhiṃ yojayitvā</hi>ti pubbena vā aparena vā suttena saddhiṃ atthato sambandhaṃ yojetvā. Vuttamevatthaṃ pākaṭaṃ karoti tena suttassa attho niddiṭṭho hoti vitthārito suttantaradassanena.</p>

<p rend="bodytext">Na kevalaṃ suttantarasaṃsandanameva pubbāparasandhi, atha kho aññopi atthīti dassetuṃ <hi rend="bold">‘‘so cāya’’</hi>ntiādi vuttaṃ. Tattha <hi rend="bold">atthasandhī</hi>ti kiriyākārakādivasena atthassa sambandho. So pana yasmā saṅkāsanādīnaṃ channaṃ atthapadānaṃyeva hoti, sabbassāpi padatthassa tadavarodhato.</p>

<p rend="bodytext">Sambandho ca nāma na koci attho. Tasmā <hi rend="bold">‘‘atthasandhi chappadānī’’</hi>tiādi vuttaṃ. <hi rend="bold">Byañjanasandhī</hi>ti padassa padantarena sambandho. Yasmā pana sabbampi nāmādipadaṃ chahi byañjanapadehi asaṅgahitaṃ nāma natthi, tasmā <hi rend="bold">‘‘byañjanasandhi chappadānī’’</hi>tiādi vuttaṃ.</p>

<p rend="bodytext"><hi rend="bold">Desanāsandhī</hi>ti yathāvuttadesanantarena desanāya saṃsandanaṃ. <hi rend="bold">Na ca pathaviṃ nissāyā</hi>ti pathaviṃ visayasaṅkhātaṃ nissayaṃ katvā, pathaviṃ ālambitvāti attho. <hi rend="bold">Jhāyī</hi>ti phalasamāpattijhānena jhāyī. So hi sabbasaṅkhāranissaṭaṃ nibbānaṃ ālambitvā samāpajjanavasena jhāyati, na pathaviṃ nissāya jhāyatīti vutto. Sesapadesupi eseva nayo. Ettha ca catūhi mahābhūtehi rūpappaṭibaddhavuttitāya sabbo kāmabhavo rūpabhavo ca gahitā. Arūpabhavo pana sarūpeneva gahitoti sabbaṃ lokaṃ pariyādiyitvā puna aññenapi pariyāyena taṃ dassetuṃ <hi rend="bold">‘‘na ca imaṃ loka’’</hi>ntiādimāha. Sabbo hi loko idhaloko paraloko cāti dveva koṭṭhāsā honti. Yasmā pana <hi rend="bold">‘‘idhaloko’’</hi>ti visesato diṭṭhadhammabhūto sattasantāno vuccati. ‘‘Paraloko’’ti bhavantarasaṅkhepagato sattasantāno tadubhayavinimutto anindriyabaddho rūpasantāno. Tasmā taṃ sandhāya <hi rend="bold">‘‘yamidaṃ ubhayamantarenā’’</hi>tiādi vuttaṃ.</p>

<p rend="bodytext">Ye pana ‘‘ubhayamantarenā’’ti vacanaṃ gahetvā antarābhavaṃ icchanti, tesaṃ taṃ micchā. Antarābhavo hi abhidhamme paṭikkhittoti. <hi rend="bold">Diṭṭha</hi>nti rūpāyatanaṃ <pb ed="M" n="0.0103" />. <hi rend="bold">Suta</hi>nti saddāyatanaṃ. <hi rend="bold">Muta</hi>nti patvā gahetabbato gandhāyatanaṃ rasāyatanaṃ phoṭṭhabbāyatanañca. <hi rend="bold">Viññāta</hi>nti avasiṭṭhaṃ dhammārammaṇapariyāpannarūpaṃ. <hi rend="bold">Patta</hi>nti pariyesitvā vā apariyesitvā vā pattaṃ. <hi rend="bold">Pariyesita</hi>nti pattaṃ <pb ed="V" n="0.0230" /> vā appattaṃ vā pariyesitaṃ. <hi rend="bold">Vitakkitaṃ vicārita</hi>nti vitakkanavasena anumajjanavasena ca ālambitaṃ. <hi rend="bold">Manasānucintita</hi>nti cittena anu anu cintitaṃ. <hi rend="bold">Ayaṃ sadevake…pe… anissitena cittena na ñāyati jhāyanto</hi>ti ayaṃ khīṇāsavo phalasamāpattijhānena jhāyanto pubbeva taṇhādiṭṭhinissayānaṃ suṭṭhu pahīnattā sadevake loke…pe… manussāya yattha katthacipi anissitena cittena jhāyati nāma. Tato eva loke kenacipi na ñāyati ‘‘ayaṃ idaṃ nāma nissāya jhāyatī’’ti. Vuttañhetaṃ –</p>

<p rend="gatha1">‘‘Namo te purisājañña, namo te purisuttama;</p>

<p rend="gathalast">Yassa te nābhijānāma, kiṃ tvaṃ nissāya jhāyasī’’ti. (netti. 104);</p>

<p rend="bodytext">Idāni khīṇāsavacittassa katthacipi anissitabhāvaṃ <hi rend="bold">godhikasuttena</hi> (saṃ. ni. 1.159) <hi rend="bold">vakkalisuttena</hi> (saṃ. ni. 3.87) ca vibhāvetuṃ <hi rend="bold">‘‘yathā māro’’</hi>tiādi vuttaṃ. <hi rend="bold">Viññāṇaṃ samanvesanto</hi>ti parinibbānato uddhaṃ viññāṇaṃ pariyesanto. <hi rend="bold">‘‘Papañcātīto’’</hi>tiādinā adassanassa kāraṇamāha. <hi rend="bold">Anissitacittā na ñāyanti jhāyamānā</hi>ti na kevalaṃ anupādisesāya nibbānadhātuyā khīṇāsavassa cittagatiṃ mārādayo na jānanti, api ca kho saupādisesāyapi nibbānadhātuyā tassa taṃ na jānantīti attho. <hi rend="bold">Ayaṃ desanāsandhī</hi>ti <hi rend="bold">godhikasuttavakkalisuttānaṃ</hi> viya suttantānaṃ aññamaññaatthasaṃsandanā desanāsandhi nāma.</p>

<p rend="bodytext"><hi rend="bold">Niddesasandhī</hi>ti niddesassa sandhi niddesasandhi, niddesena vā sandhi niddesasandhi. Purimena suttassa niddesena tasseva pacchimassa niddesassa, pacchimena vā purimassa sambandhananti attho. Taṃ dassetuṃ yasmā bhagavā yebhuyyena paṭhamaṃ vaṭṭaṃ dassetvā pacchā vivaṭṭaṃ dasseti, tasmā <hi rend="bold">‘‘nissitacittā’’</hi>tiādi vuttaṃ. Tattha nissitaṃ cittaṃ etesanti <hi rend="bold">nissitacittā,</hi> puggalā, niddisitabbā puggalādhiṭṭhānāya desanāyāti adhippāyo. Dhammādhiṭṭhānāya pana nissitaṃ cittaṃ etthāti <hi rend="bold">nissitacittā,</hi> nissitacittavanto taṇhādiṭṭhinissayavasena pavattā suttapadesā. Sesamettha sabbaṃ pākaṭameva.</p>

<p rend="centre">Catubyūhahāravibhaṅgavaṇṇanā niṭṭhitā.</p>

<p rend="nikaya">7. Āvaṭṭahāravibhaṅgavaṇṇanā</p>

<p rend="bodytext" n="29"><hi rend="paranum">29</hi><hi rend="dot">.</hi><hi rend="bold">Tattha</hi><pb ed="V" n="0.0231" /><pb ed="M" n="0.0104" /><hi rend="bold">katamo āvaṭṭo hāro</hi>ti āvaṭṭahāravibhaṅgo. Tattha <hi rend="bold">ārambhathā</hi>ti ārambhadhātusaṅkhātaṃ vīriyaṃ karotha. <hi rend="bold">Nikkamathā</hi>ti kosajjapakkhato nikkhantattā nikkamadhātusaṅkhātaṃ taduttarivīriyaṃ karotha. <hi rend="bold">Yuñjatha buddhasāsane</hi>ti yasmā sīlasaṃvaro indriyesu guttadvāratā bhojane mattaññutā satisampajaññanti imesu dhammesu patiṭṭhitānaṃ jāgariyānuyogavasena ārambhanikkamadhātuyo sampajjanti, tasmā tathābhūtasamathavipassanāsaṅkhāte bhagavato sāsane yuttappayuttā hotha. <hi rend="bold">Dhunātha maccuno senaṃ, naḷāgāraṃva kuñjaro</hi>ti evaṃ paṭipajjantā ca tedhātuissarassa maccurājassa vasaṃ satte netīti tassa senāsaṅkhātaṃ abalaṃ dubbalaṃ yathā nāma balūpapanno kuñjaro naḷehi kataṃ agāraṃ khaṇeneva viddhaṃseti, evameva kilesagaṇaṃ dhunātha vidhamatha viddhaṃsethāti attho (saṃ. ni. aṭṭha. 1.1.185).</p>

<p rend="bodytext">Idāni yadatthaṃ ayaṃ gāthā nikkhittā, taṃ yojetvā dassetuṃ <hi rend="bold">‘‘ārambhatha nikkamathāti vīriyassa padaṭṭhāna’’</hi>ntiādi vuttaṃ. Tattha <hi rend="bold">ārambhatha nikkamathā</hi>ti idaṃ vacanaṃ <hi rend="bold">vīriyassa padaṭṭhānaṃ</hi> vīriyapayogassa kāraṇaṃ vīriyārambhe niyojanato, ‘‘yogā ve jāyatī bhūrī’’ti (dha. pa. 282) vacanato yogo bhāvanā. Tattha vipassanābhāvanāya vakkhamānattā samādhibhāvanā idhādhippetāti vuttaṃ – <hi rend="bold">‘‘yuñjatha buddhasāsaneti samādhissa padaṭṭhāna’’</hi>nti. ‘‘Maccuno sena’’nti vuttāya kilesasenāya sammā dhunanaṃ ñāṇeneva hotīti āha – <hi rend="bold">‘‘dhunātha…pe… padaṭṭhāna’’</hi>nti. Puna yathāvuttavīriyasamādhipaññāsampayuttesu ādhipaccakiccatāya papañcappahānasamatthā vaṭṭamūlaṃ chinditvā vivaṭṭaṃ pāpenti cāti dassanatthaṃ <hi rend="bold">‘‘ārambhatha nikkamathāti vīriyindriyassa padaṭṭhāna’’</hi>ntiādi vuttaṃ. <hi rend="bold">Imāni padaṭṭhānāni desanā</hi>ti ‘‘yānimāni vīriyassa padaṭṭhāna’’ntiādinā vīriyādīnaṃ padaṭṭhānāni vuttāni, sā ārambhatha nikkamathāti ādidesanā, na vīriyārambhavatthuādīnīti attho. Tathā ceva saṃvaṇṇitaṃ.</p>

<p rend="bodytext">Evaṃ yathānikkhittāya desanāya padaṭṭhānavasena atthaṃ niddhāretvā idāni taṃ sabhāgavisabhāgadhammavasena āvaṭṭetukāmo tassa bhūmiṃ dassetuṃ <pb ed="M" n="0.0105" /><hi rend="bold">‘‘ayuñjantānaṃ vā sattānaṃ yoge yuñjantānaṃ vā ārambho’’</hi>tiādimāha. Tassattho – yoge bhāvanāyaṃ taṃ ayuñjantānaṃ vā sattānaṃ <pb ed="V" n="0.0232" /> aparipakkañāṇānaṃ vāsanābhāgena āyatiṃ vijānanatthaṃ ayaṃ desanārambho yuñjantānaṃ vā paripakkañāṇānanti.</p>

<p rend="bodytext"><hi rend="bold">So pamādo duvidho</hi>ti yena pamādena bhāvanaṃ nānuyuñjanti, so pamādo attano kāraṇabhedena duvidho. <hi rend="bold">Aññāṇenā</hi>ti pañcannaṃ khandhānaṃ salakkhaṇasāmaññalakkhaṇapaṭicchādakena sammohena. <hi rend="bold">Nivuto</hi>ti chādito. <hi rend="bold">Ñeyyaṭṭhāna</hi>nti ñeyyañca taṃ ‘‘iti rūpaṃ, iti rūpassa samudayo’’tiādinā ñāṇassa pavattanaṭṭhānañcāti ñeyyaṭṭhānaṃ. Anekabhedattā pāpadhammānaṃ tabbasena anekabhedopi pamādo mūlabhūtāya avijjāya vasena eko evāti āha – <hi rend="bold">‘‘ekavidho avijjāyā’’</hi>ti. Lābhavinicchayapariggahamacchariyāni pariyesanāārakkhāparibhogesu antogadhāni. Chandarāgajjhosānā taṇhā evāti taṇhāmūlakepi dhamme ettheva pakkhipitvā <hi rend="bold">‘‘tividho taṇhāyā’’</hi>ti vuttaṃ.</p>

<p rend="bodytext"><hi rend="bold">Rūpīsu bhavesū</hi>ti rūpadhammesu. <hi rend="bold">Ajjhosāna</hi>nti taṇhābhiniveso. Etena <hi rend="bold">‘‘taṇhāya rūpakāyo padaṭṭhāna’’</hi>nti padassa atthaṃ vivarati. Anādimati hi saṃsāre itthipurisā aññamaññarūpābhirāmā, ayañcattho <hi rend="bold">cittapariyādānasuttena</hi> (a. ni. 1.1-10) dīpetabbo. <hi rend="bold">Arūpīsu sammoho</hi>ti phassādīnaṃ atisukhumasabhāvattā santatisamūhakiccārammaṇaghanavinibbhogassa dukkarattā ca arūpadhammesu sammoho, sattānaṃ patiṭṭhitoti vacanaseso. Evaṃ niddhārite rūpakāyanāmakāyasaṅkhāte upādānakkhandhapañcake ārammaṇakaraṇavasena pavattaṃ taṇhañca avijjañca avisesena vuttaṃ catupādānānaṃ vasena vibhajitvā tesaṃ khandhānaṃ upādānānañca dukkhasamudayabhāvena sahapariññeyyapahātabbabhāvaṃ dasseti <hi rend="bold">‘‘tattha rūpakāyo’’</hi>tiādinā.</p>

<p rend="bodytext" n="30"><hi rend="paranum">30</hi><hi rend="dot">.</hi> Evaṃ pamādamukhena purimasaccadvayaṃ niddhāretvā pamādamukheneva aparampi saccadvayaṃ niddhāretuṃ <hi rend="bold">‘‘tattha yo’’</hi>tiādi vuttaṃ. Tattha <hi rend="bold">tassā</hi>ti tassa pamādassa. <hi rend="bold">Sampaṭivedhenā</hi>ti sammā parijānanena assādādīnaṃ jānanena. <hi rend="bold">Rakkhaṇā paṭisaṃharaṇā</hi>ti attano cittassa rakkhaṇasaṅkhātā pamādassa paṭisaṃharaṇā, tappaṭipakkhena saṅkocanā appamādānuyogena yā <pb ed="M" n="0.0106" /> khepanā. <hi rend="bold">Ayaṃ samatho</hi>ti kiccena samādhiṃ dasseti. Ayaṃ vodānapakkhavisabhāgadhammavasena āvaṭṭanā. <hi rend="bold">‘‘Yadā jānāti kāmānaṃ…pe… ānisaṃsa’’</hi>nti iminā samathādhigamassa upāyaṃ dasseti.</p>

<p rend="bodytext">Tattha <pb ed="V" n="0.0233" /><hi rend="bold">kāmāna</hi>nti vatthukāmānañca kilesakāmānañca. <hi rend="bold">Assādañca assādato</hi>ti kāme paṭicca uppajjamānaṃ sukhasomanassasaṅkhātaṃ assādaṃ assādatāya assādamattato. <hi rend="bold">Ādīnava</hi>nti ‘‘appassādā kāmā bahudukkhā’’tiādinā (ma. ni. 1.236) vuttaṃ ādīnavaṃ dosaṃ. <hi rend="bold">Nissaraṇa</hi>nti paṭhamajjhānaṃ. Vuttañhetaṃ – ‘‘kāmānametaṃ nissaraṇaṃ yadidaṃ nekkhamma’’nti (itivu. 72). <hi rend="bold">Okāra</hi>nti lāmakabhāvaṃ. <hi rend="bold">Saṃkilesa</hi>nti saṃkilissanaṃ. Kāmahetu hi sattā saṃkilissanti. <hi rend="bold">Vodāna</hi>nti visujjhanaṃ. <hi rend="bold">Nekkhamme ca ānisaṃsa</hi>nti nīvaraṇappahānādiguṇavisesayogaṃ. <hi rend="bold">Tatthā</hi>ti tasmiṃ yathāvutte samathe sati. <hi rend="bold">Yā vīmaṃsā</hi>ti yā paññā. ‘‘Samāhito, bhikkhave, bhikkhu yathābhūtaṃ pajānātī’’ti (saṃ. ni. 5.1071) hi vuttaṃ. Yathā taṇhāsahitāva avijjā saṅkhārānaṃ paccayo, evaṃ avijjāsahitāva taṇhā upādānānaṃ paccayo. Tāsu niruddhāsu upādānādīnaṃ abhāvo evāti taṇhāavijjāpahānena sakalavaṭṭadukkhanirodhaṃ dassento <hi rend="bold">‘‘imesu dvīsu dhammesu pahīnesū’’</hi>tiādimāha. Imāni cattāri saccāni visabhāgasabhāgadhammāvaṭṭanavasena niddhāritānīti adhippāyo.</p>

<p rend="bodytext">Evaṃ vodānapakkhaṃ nikkhipitvā tassa visabhāgadhammavasena sabhāgadhammavasena ca āvaṭṭanaṃ dassetvā idāni saṃkilesapakkhaṃ nikkhipitvā tassa visabhāgadhammavasena sabhāgadhammavasena ca āvaṭṭanaṃ dassetuṃ <hi rend="bold">‘‘yathāpi mūle’’</hi>ti gāthamāha. Tassattho – yathā nāma patiṭṭhāhetubhāvena mūlanti laddhavohāre bhūmigate rukkhassa avayave pharasuchedādiantarāyābhāvena anupaddave tato eva daḷhe thire sati khandhe chinnepi assatthādirukkho ruhati, evameva taṇhānusayasaṅkhāte attabhāvarukkhassa mūle maggañāṇapharasunā anupacchinne tayidaṃ dukkhaṃ punappunaṃ aparāparabhāvena nibbattati na nirujjhatīti. Kāmataṇhādinivattanatthaṃ <hi rend="bold">‘‘bhavataṇhāyā’’</hi>ti vuttaṃ. <hi rend="bold">Etassa dhammassa paccayo</hi>ti etassa bhavataṇhāsaṅkhātassa dhammassa bhavesu ādīnavappaṭicchādanādivasena assādaggahaṇassa paccayo. Vuttañhetaṃ – ‘‘saṃyojanīyesu, bhikkhave, dhammesu assādānupassino <pb ed="M" n="0.0107" /> taṇhā pavaḍḍhatī’’ti (saṃ. ni. 2.57). Tenevāha – <hi rend="bold">‘‘avijjāpaccayā hi bhavataṇhā’’</hi>ti. Idha samatho vipassanā ca maggasamādhi maggapaññā ca adhippetāti āha – <hi rend="bold">‘‘yena taṇhānusayaṃ samūhanatī’’</hi>tiādi. <hi rend="bold">Imāni cattāri saccānī</hi>ti visabhāgasabhāgadhammāvaṭṭanavasena niddhāritānīti. Sesaṃ vuttanayameva.</p>

<p rend="bodytext">Idāni na kevalaṃ niddhāriteheva visabhāgasabhāgadhammehi āvaṭṭanaṃ, atha kho pāḷiāgatehipi tehi āvaṭṭanaṃ āvaṭṭahāroti dassanatthaṃ <hi rend="bold">‘‘sabbapāpassa akaraṇa’’</hi>nti gāthamāha <pb ed="V" n="0.0234" />. Tattha <hi rend="bold">sabbapāpassā</hi>ti sabbākusalassa. <hi rend="bold">Akaraṇa</hi>nti anuppādanaṃ. <hi rend="bold">Kusalassā</hi>ti catubhūmakakusalassa. <hi rend="bold">Upasampadā</hi>ti paṭilābho. <hi rend="bold">Sacittapariyodāpana</hi>nti attano cittavodānaṃ, taṃ pana arahattena hoti. Iti sīlasaṃvarena sabbapāpaṃ pahāya samathavipassanāhi kusalaṃ sampādetvā arahattaphalena cittaṃ pariyodapetabbanti <hi rend="bold">etaṃ buddhāna sāsanaṃ</hi> ovādo anusiṭṭhīti ayaṃ saṅkhepattho, vitthārato pana attho pāḷito eva viññāyati.</p>

<p rend="bodytext">Tattha <hi rend="bold">‘‘sabbapāpaṃ nāmā’’</hi>tiādīsu <hi rend="bold">dosasamuṭṭhāna</hi>nti doso samuṭṭhānameva etassāti dosasamuṭṭhānaṃ, na doso eva samuṭṭhānanti. Lobhasamuṭṭhānāyapi pisuṇavācāya sambhavato. Kāyaduccaritanti padaṃ apekkhitvā ‘‘dosasamuṭṭhāna’’nti napuṃsakaniddeso. <hi rend="bold">Lobhasamuṭṭhānaṃ mohasamuṭṭhāna</hi>nti etthāpi eseva nayo. Samphappalāpo uddhaccacittena pavattayatīti adhippāyena tassa mohasamuṭṭhānatā vuttā.</p>

<p rend="bodytext">Evaṃ duccaritaakusalakammapathakammavibhāgena ‘‘sabbapāpa’’nti ettha vuttapāpaṃ vibhajitvā idānissa akusalamūlavasena agatigamanavibhāgampi dassetuṃ <hi rend="bold">‘‘akusalamūla’’</hi>ntiādi vuttaṃ. Tattha <hi rend="bold">akusalamūlaṃ payogaṃ gacchanta</hi>nti lobhādiakusalāni kāyavacīpayogaṃ gacchantāni, kāyavacīpayogaṃ samuṭṭhāpentānīti attho. <hi rend="bold">Chandā</hi>ti chandahetu. <hi rend="bold">Yaṃ chandā agatiṃ gacchati, idaṃ lobhasamuṭṭhāna</hi>nti chandā agatiṃ gacchatīti yadetaṃ agatigamanaṃ, idaṃ lobhasamuṭṭhānanti. Evaṃ sesesupi attho daṭṭhabbo. Ettāvatā ‘‘sabbapāpassa akaraṇa’’nti ettha pāpaṃ dassetvā idāni tassa akaraṇaṃ dassento <hi rend="bold">‘‘lobho…pe… paññāyā’’</hi>ti tīhi kusalamūlehi <pb ed="M" n="0.0108" /> tiṇṇaṃ akusalamūlānaṃ pahānavasena sabbapāpassa akaraṇaṃ anuppādanamāha. Tathā <hi rend="bold">lobho upekkhāyā</hi>tiādinā brahmavihārehi. Tattha aratiṃ vūpasamentī muditā tassā mūlabhūtaṃ mohaṃ pajahatīti katvā vuttaṃ – <hi rend="bold">‘‘moho muditāya pahānaṃ abbhatthaṃ gacchatī’’</hi>ti.</p>

<p rend="bodytext" n="31"><hi rend="paranum">31</hi><hi rend="dot">.</hi> Idāni aññenapi pariyāyena pāpaṃ tassa akaraṇañca dassetvā sesapadānañca atthavibhāvanamukhena sabhāgavisabhāgadhammāvaṭṭanaṃ dassetuṃ <hi rend="bold">‘‘sabbapāpaṃ nāma aṭṭha micchattānī’’</hi>tiādi vuttaṃ. <hi rend="bold">Akiriyā akaraṇaṃ anajjhācāro</hi>ti tīhipi padehi micchattānaṃ anuppādanameva vadati. Tathā <hi rend="bold">kiriyā karaṇaṃ ajjhācāro</hi>ti tīhipi padehi uppādanameva vadati. <hi rend="bold">Ajjhācāro</hi>ti adhiṭṭhahitvā ācaraṇaṃ. <hi rend="bold">Atītassā</hi>ti cirakālappavattivasena purāṇassa. <hi rend="bold">Maggassā</hi>ti ariyamaggassa. Vuttañhetaṃ – ‘‘purāṇamaggaṃ purāṇaṃ añjasanti kho ariyassetaṃ aṭṭhaṅgikassa <pb ed="V" n="0.0235" /> maggassa adhivacana’’nti (saṃ. ni. 2.65 atthato samānaṃ). Atītena vā vipassinā bhagavatā yathādhigataṃ desitabhāvaṃ sandhāya ‘‘atītassa maggassā’’ti vuttaṃ. Vipassino hi ayaṃ bhagavato sammāsambuddhassa pātimokkhuddesagāthāti.</p>

<p rend="bodytext"><hi rend="bold">Yaṃ paṭivedhenā</hi>ti yassa pariññābhisamayena. <hi rend="bold">Yaṃ pariyodāpitaṃ, ayaṃ nirodho</hi>ti yadipi asaṅkhatā dhātu kenaci saṃkilesena na saṃkilissati, adhigacchantassa pana puggalassa vasena evaṃ vuttaṃ. Tassa hi yāva saṃkilesā na vigacchanti, tāva asaṅkhatā dhātu apariyodapitāti vuccati. Yathā nibbānādhigamena ye khandhā vūpasametabbā, tesaṃ sesabhāvena asesabhāvena ca ‘‘saupādisesā’’ti ca, ‘‘anupādisesā’’ti ca vuccati, evaṃsampadamidaṃ daṭṭhabbaṃ.</p>

<p rend="bodytext">Imāni pāḷiāgatadhammānaṃ sabhāgavisabhāgadhammāvaṭṭanavasena niddhāritāni cattāri saccāni punapi pāḷiāgatadhammānaṃ sabhāgavisabhāgadhammāvaṭṭanena āvaṭṭahāraṃ dassetuṃ <hi rend="bold">‘‘dhammo have rakkhatī’’</hi>ti gāthamāha. Tassā padattho pubbe vutto eva. <hi rend="bold">Dhammo</hi>ti puññadhammo idhādhippeto. Taṃ vibhajitvā dassento <hi rend="bold">‘‘dhammo nāma duvidho indriyasaṃvaro maggo cā’’</hi>ti āha. Indriyasaṃvarasīsena cettha sabbampi sīlaṃ gahitanti daṭṭhabbaṃ <pb ed="M" n="0.0109" />. Sabbā upapattiyo <hi rend="bold">duggati</hi> dukkhadukkhatādiyogena dukkhā gatiyoti katvā. Yathāvutte duvidhe dhamme paṭhamo dhammo yathā suciṇṇo hoti, yato ca so rakkhati, yattha ca patiṭṭhāpeti, taṃ sabbaṃ dassetuṃ <hi rend="bold">‘‘tattha yā saṃvarasīle akhaṇḍakāritā’’</hi>tiādi vuttaṃ. Idāni tassa dhammassa apāyato rakkhaṇe ekantikabhāvaṃ vibhāvetuṃ gāmaṇisaṃyutte (saṃ. ni. 4.358) <hi rend="bold">asibandhakaputtasuttaṃ</hi> ābhataṃ.</p>

<p rend="bodytext">Tattha <hi rend="bold">eva</hi>nti pakārena. <hi rend="bold">Ca</hi>-saddo sampiṇḍane, imināpi pakārena ayamattho veditabboti adhippāyo. <hi rend="bold">Asibandhakaputto</hi>ti asibandhakassa nāma putto. Gāme jeṭṭhakatāya <hi rend="bold">gāmaṇī. Pacchābhūmakā</hi>ti pacchābhūmivāsino. <hi rend="bold">Kāmaṇḍalukā</hi>ti sakamaṇḍaluno. <hi rend="bold">Sevālamālikā</hi>ti pātova udakato sevālañceva uppalādīni ca gahetvā udakasuddhibhāvajānanatthaṃ mālaṃ katvā piḷandhanakā. <hi rend="bold">Udakorohakā</hi>ti sāyaṃ pātaṃ udakaṃ orohaṇakā. <hi rend="bold">Uyyāpentī</hi>ti upariyāpenti. <hi rend="bold">Saññāpentī</hi>ti sammā yāpenti. <hi rend="bold">Saggaṃ nāma okkāmentī</hi>ti parivāretvā ṭhitāva ‘‘gaccha, bho, brahmalokaṃ, gaccha, bho, brahmaloka’’nti vadantā saggaṃ pavesenti.</p>

<p rend="bodytext"><hi rend="bold">Anuparisakkeyyā</hi>ti <pb ed="V" n="0.0236" /> anuparigaccheyya. <hi rend="bold">Ummujjā</hi>ti uṭṭhaha. <hi rend="bold">Uplavā</hi>ti jalassa upariplava. <hi rend="bold">Thalamuplavā</hi>ti thalaṃ abhiruha. <hi rend="bold">Tatra yāssā</hi>ti tatra yaṃ assa, yaṃ bhaveyya. <hi rend="bold">Sakkharakaṭhala</hi>nti sakkharā vā kaṭhalā vā. <hi rend="bold">Sā adhogāmī assā</hi>ti sā adho gaccheyya, heṭṭhāgāmī bhaveyya. <hi rend="bold">Adho gaccheyyā</hi>ti heṭṭhā gaccheyya. <hi rend="bold">Maggassā</hi>ti ariyamaggassa. <hi rend="bold">Tikkhatā</hi>ti tikhiṇatā. Sā ca kho na satthakassa viya nisitakaraṇatā, atha kho indriyānaṃ paṭubhāvoti dassetuṃ <hi rend="bold">‘‘adhimattatā’’</hi>ti āha. Nanu ca ariyamaggo attanā pahātabbakilese anavasesaṃ samucchindatīti atikhiṇo nāma natthīti? Saccametaṃ, tathāpi no ca kho ‘‘yathā diṭṭhippattassā’’ti vacanato saddhāvimuttadiṭṭhippattānaṃ kilesappahānaṃ pati atthi kāci visesamattāti sakkā vattuṃ. Ayaṃ pana viseso na idhādhippeto, sabbupapattisamatikkamanassa adhippetattā. Yasmā pana ariyamaggena odhiso kilesā pahīyanti, tañca nesaṃ tathāpahānaṃ maggadhammesu indriyānaṃ <pb ed="M" n="0.0110" /> apāṭavapāṭavatarapāṭavatamabhāvena hotīti yo vajirūpamadhammesu matthakappattānaṃ aggamaggadhammānaṃ paṭutamabhāvo. Ayaṃ idha maggassa tikkhatāti adhippetā. Tenevāha – <hi rend="bold">‘‘ayaṃ dhammo suciṇṇo sabbāhi upapattīhi rakkhatī’’</hi>ti. <hi rend="bold">‘‘Tasmā rakkhitacittassā’’</hi>tiādinā <hi rend="bold">suttantarena</hi> (udā. 32) sugatisaññitānampi upapattīnaṃ duggatibhāvaṃ sādheti.</p>

<p rend="bodytext" n="32"><hi rend="paranum">32</hi><hi rend="dot">.</hi> Idāni yathāvuttassa dhammassa visabhāgadhammānaṃ taṇhāvijjādīnaṃ sabhāgadhammānañca samathavipassanādīnaṃ niddhāraṇavasena āvaṭṭahāraṃ yojetvā dassetuṃ <hi rend="bold">‘‘tattha duggatīnaṃ hetu taṇhā ca avijjā cā’’</hi>tiādimāha. Taṃ pubbe vuttanayattā suviññeyyameva. <hi rend="bold">Idaṃ vuccati brahmacariya</hi>nti idaṃ ariyaṃ samathavipassanāsaṅkhātaṃ maggabrahmacariyanti vuccati. <hi rend="bold">Yaṃ rakkhatī</hi>ti sabbāhi duggatīhi rakkhantassa ariyamaggassa ārammaṇabhūto nirodho rakkhanto viya vutto, nimittassa kattubhāvena upacaritattā. Imāni cattāri saccāni visabhāgasabhāgadhammāvaṭṭanavasena niddhāritānīti adhippāyo.</p>

<p rend="centre">Āvaṭṭahāravibhaṅgavaṇṇanā niṭṭhitā.</p>

<p rend="nikaya">8. Vibhattihāravibhaṅgavaṇṇanā</p>

<p rend="bodytext" n="33"><hi rend="paranum">33</hi><hi rend="dot">.</hi><hi rend="bold">Tattha</hi><pb ed="V" n="0.0237" /><hi rend="bold">katamo vibhattihāro</hi>ti vibhattihāravibhaṅgo. Tattha dhammavibhattibhūmivibhattipadaṭṭhānavibhattīti tividhā vibhatti. Tāsu yasmā dhammesu vibhāgato niddiṭṭhesu tattha labbhamāno bhūmivibhāgo padaṭṭhānavibhāgo ca niddisiyamāno suviññeyyo hoti, tasmā dhammavibhattiṃ tāva niddisanto soḷasavidhe paṭṭhāne yesaṃ suttānaṃ vasena visesato vibhajitabbā, tāni suttāni dassetuṃ <hi rend="bold">‘‘dve suttāni vāsanābhāgiyañca nibbedhabhāgiyañcā’’</hi>ti vuttaṃ. Tattha vāsanā puññabhāvanā, tassā bhāgo koṭṭhāso vāsanābhāgo, tassa hitanti <hi rend="bold">vāsanābhāgiyaṃ,</hi> suttaṃ. Nibbijjhanaṃ lobhakkhandhādīnaṃ padālanaṃ nibbedho, tassa bhāgoti sesaṃ purimasadisameva. Yasmiṃ sutte tīṇi puññakiriyavatthūni desitāni, taṃ suttaṃ vāsanābhāgiyaṃ. Yasmiṃ pana sekkhāsekkhā desitā, taṃ nibbedhabhāgiyaṃ. Ayañca attho <hi rend="bold">pāḷiyaṃ</hi>yeva āgamissati.</p>

<p rend="bodytext"><hi rend="bold">Puññabhāgiyā</hi>ti <pb ed="M" n="0.0111" /> puññabhāge bhavā. Tathā <hi rend="bold">phalabhāgiyā</hi> veditabbā. <hi rend="bold">Phala</hi>nti pana sāmaññaphalaṃ. <hi rend="bold">Saṃvarasīla</hi>nti pātimokkhasaṃvaro, satisaṃvaro, ñāṇasaṃvaro, khantisaṃvaro, vīriyasaṃvaroti pañca saṃvarā saṃvarasīlaṃ. <hi rend="bold">Pahānasīla</hi>nti tadaṅgappahānaṃ, vikkhambhanappahānaṃ, samucchedappahānaṃ, paṭippassaddhippahānaṃ, nissaraṇappahānanti pañcappahānāni. Tesu nissaraṇappahānavajjānaṃ pahānānaṃ vasena pahānasīlaṃ veditabbaṃ. <hi rend="bold">So</hi>ti yo vāsanābhāgiyasuttasampaṭiggāhako, so. <hi rend="bold">Tena brahmacariyenā</hi>ti tena saṃvarasīlasaṅkhātena seṭṭhacariyena kāraṇabhūtena brahmacārī bhavati. Ettha ca aṭṭhasamāpattibrahmacariyassa na paṭikkhepo, keci pana ‘‘teneva brahmacariyenā’’ti paṭhanti, tesaṃ matena siyā tassa paṭikkhepo.</p>

<p rend="bodytext"><hi rend="bold">Pahānasīle ṭhito</hi>ti samucchedapaṭippassaddhippahānānaṃ vasena pahānasīle ṭhito. <hi rend="bold">Tena brahmacariyenā</hi>ti tena pahānasīlena visesabhūtena maggabrahmacariyena. Ye pana ‘‘teneva brahmacariyenā’’ti paṭhanti, tesaṃ ayaṃ pāṭho ‘‘vāsanābhāgiyaṃ nāma suttaṃ dānakathā, sīlakathā, saggakathā, puññavipākakathā’’ti. Ye pana ‘‘tena brahmacariyenā’’ti paṭhanti, tesaṃ ayaṃ pāṭho – ‘‘vāsanābhāgiyaṃ nāma suttaṃ dānakathā, sīlakathā, saggakathā kāmānaṃ ādīnavo nekkhamme <pb ed="V" n="0.0238" /> ānisaṃso’’ti. Tattha katamo pāṭho yuttataroti? Pacchimo pāṭhoti niṭṭhaṃ gantabbaṃ. Yasmā ‘‘nibbedhabhāgiyaṃ nāma suttaṃ yā catusaccappakāsanā’’ti vakkhati, na hi mahāthero sāvasesaṃ katvā dhammaṃ desesīti.</p>

<p rend="bodytext"><hi rend="bold">‘‘Natthi pajānanā’’</hi>tiādinā ubhinnaṃ suttānaṃ sātisayaṃ asaṅkarakāraṇaṃ dasseti. Tattha <hi rend="bold">pajānanā</hi>ti ariyamaggassa padaṭṭhānabhūtā vuṭṭhānagāminī vipassanāpaññā. <hi rend="bold">Imāni cattāri suttānī</hi>ti imesaṃ suttānaṃ vāsanābhāgiyanibbedhabhāgiyānaṃ vakkhamānānañca saṃkilesabhāgiyaasekkhabhāgiyānaṃ vasena cattāri suttāni. <hi rend="bold">Desanāyā</hi>ti desanānayena. <hi rend="bold">Sabbato vicayena hārena vicinitvā</hi>ti sabbatobhāgena ekādasasu ṭhānesu pakkhipitvā vicayena hārena vicinitvā. <hi rend="bold">‘‘Yuttihārena yojetabbānī’’</hi>ti etena vicayahārayuttihārā vibhattihārassa parikammaṭṭhānanti dasseti. <hi rend="bold">‘‘Yāvatikā ñāṇassa bhūmī’’</hi>ti iminā vibhattihārassa mahāvisayataṃ dasseti.</p>

<p rend="bodytext" n="34"><hi rend="paranum">34</hi><hi rend="dot">.</hi> Evaṃ <pb ed="M" n="0.0112" /> vāsanābhāgiyanibbedhabhāgiyabhāvehi dhamme ekadesena vibhajitvā idāni tesaṃ kilesabhāgiyaasekkhabhāgiyabhāvehi sādhāraṇāsādhāraṇabhāvehi vibhajituṃ <hi rend="bold">‘‘tattha katame dhammā sādhāraṇā’’</hi>tiādi āraddhaṃ. Tattha <hi rend="bold">katame dhammā</hi>ti katame sabhāvadhammā. <hi rend="bold">Sādhāraṇā</hi>ti avisiṭṭhā, samānāti attho. <hi rend="bold">Dve dhammā</hi>ti duve pakatiyo. Pakatiattho hi ayaṃ dhamma-saddo ‘‘jātidhammānaṃ sattāna’’ntiādīsu (paṭi. ma. 1.33) viya. <hi rend="bold">Nāmasādhāraṇā</hi>ti nāmena sādhāraṇā, kusalākusalāti samānanāmāti attho. <hi rend="bold">Vatthusādhāraṇā</hi>ti vatthunā nissayena sādhāraṇā, ekasantatipatitatāya samānavatthukāti attho. Visesato saṃkilesapakkhe pahānekaṭṭhā nāmasādhāraṇā, sahajekaṭṭhā vatthusādhāraṇā. <hi rend="bold">Aññampi evaṃ jātiya</hi>nti kiccapaccayapaṭipakkhādīhi samānaṃ saṅgaṇhāti. <hi rend="bold">Micchattaniyatānaṃ aniyatāna</hi>nti idaṃ puthujjanānaṃ upalakkhaṇaṃ. Tasmā sassatavādā ucchedavādāti ādiko sabbo puthujjanabhedo āharitvā vattabbo. Dasanappahātabbā kilesā sādhāraṇā micchattaniyatānaṃ aniyatānaṃ eva ca sambhavato sammattaniyatānaṃ asambhavato ca. Iminā nayena sesapadesupi attho veditabbo.</p>

<p rend="bodytext"><hi rend="bold">Ariyasāvako</hi>ti sekkhaṃ sandhāya vadati. <hi rend="bold">Sabbā sā avītarāgehi sādhāraṇā</hi>ti lokiyasamāpatti rūpāvacarā arūpāvacarā dibbavihāro brahmavihāro paṭhamajjhānasamāpattīti evamādīhi pariyāyehi sādhāraṇā. Kusalasamāpatti pana iminā pariyāyena siyā asādhāraṇā <pb ed="V" n="0.0239" />, imaṃ pana dosaṃ passantā keci ‘‘yaṃ kiñci…pe… sabbā sā avītarāgehi sādhāraṇā’’ti paṭhanti. Kathaṃ te odhiso gahitā, atha odhiso gahetabbā, kathaṃ sādhāraṇāti? Anuyogaṃ manasikatvā taṃ visodhento āha – <hi rend="bold">‘‘sādhāraṇā hi dhammā evaṃ aññamañña’’</hi>ntiādi. Tassattho – yathā micchattaniyatānaṃ aniyatānañca sādhāraṇāti vuttaṃ, evaṃ sādhāraṇā dhammā na sabbasattānaṃ sādhāraṇatāya sādhāraṇā, kasmā? Yasmā <hi rend="bold">aññamaññaṃ paraṃ paraṃ sakaṃ sakaṃ visayaṃ nātivattanti</hi>. Paṭiniyatañhi tesaṃ pavattiṭṭhānaṃ, itarathā tathā vohāro eva na siyāti adhippāyo. Yasmā ca ete eva dhammā evaṃ <pb ed="M" n="0.0113" /> niyatā visayā, tasmā <hi rend="bold">‘‘yopi imehi dhammehi samannāgato na so taṃ dhammaṃ upātivattatī’’</hi>ti āha. Na hi micchattaniyatānaṃ aniyatānañca dassanena pahātabbā kilesā na santi, aññesaṃ vā santīti evaṃ sesepi vattabbaṃ.</p>

<p rend="bodytext">Asādhāraṇo nāma dhammo tassa tassa puggalassa paccattaniyato ariyesu sekkhāsekkhadhammavasena anariyesu sabbābhabbapahātabbavasena gavesitabbo, itarassa tathā niddisitabbabhāvābhāvato. So ca kho sādhāraṇāvidhuratāya taṃ taṃ upādāya tathāvuttadesanānusārenāti imamatthaṃ dasseti <hi rend="bold">‘‘katame dhammā asādhāraṇā yāva desanaṃ upādāya gavesitabbā sekkhāsekkhā bhabbābhabbā’’</hi>ti iminā. <hi rend="bold">Aṭṭhamakassā</hi>ti sotāpattiphalasacchikiriyāya paṭipannassa. <hi rend="bold">Dhammatā</hi>ti dhammasabhāvo paṭhamassa maggaṭṭhatā dutiyassa phalaṭṭhatā. Paṭhamassa vā pahīyamānakilesatā. Dutiyassa pahīnakilesatā. Puna <hi rend="bold">aṭṭhamakassā</hi>ti anāgāmimaggaṭṭhassa. <hi rend="bold">Nāma</hi>nti sekkhāti nāmaṃ. <hi rend="bold">Dhammatā</hi>ti taṃtaṃmaggaṭṭhatā heṭṭhimaphalaṭṭhatā ca. <hi rend="bold">Paṭipannakāna</hi>nti maggasamaṅgīnaṃ. <hi rend="bold">Nāma</hi>nti paṭipannakāti nāmaṃ. Evaṃ ‘‘aṭṭhamakassā’’tiādinā ariyapuggalesu asādhāraṇadhammaṃ dassetvā itaresu nayadassanatthaṃ <hi rend="bold">‘‘evaṃ visesānupassinā’’</hi>tiādi vuttaṃ. Lokiyadhammesu eva hi hīnādibhāvo. Tattha <hi rend="bold">visesānupassinā</hi>ti asādhāraṇadhammānupassinā. Micchattaniyatānaṃ aniyatā dhammā sādhāraṇā micchattaniyatā dhammā asādhāraṇā. Micchattaniyatesupi niyatamicchādiṭṭhikānaṃ aniyatā dhammā sādhāraṇā. Niyatamicchādiṭṭhi asādhāraṇāti iminā nayena visesānupassinā veditabbā.</p>

<p rend="bodytext">Evaṃ nānānayehi dhammavibhattiṃ dassetvā idāni bhūmivibhattiṃ padaṭṭhānavibhattiñca vibhajitvā dassetuṃ <hi rend="bold">‘‘dassanabhūmī’’</hi>tiādimāha. Tattha<hi rend="bold"> dassanabhūmī</hi>ti paṭhamamaggo. Yasmā pana paṭhamamaggakkhaṇe ariyasāvako sammattaniyāmaṃ okkamanto nāma hoti, tato paraṃ okkanto <pb ed="V" n="0.0240" />, tasmā ‘‘dassanabhūmi niyāmāvakkantiyā padaṭṭhāna’’nti vuttaṃ. Kiñcāpi heṭṭhimo heṭṭhimo maggo upariuparimaggādhigamassa kāraṇaṃ hoti, sakkāyadiṭṭhiādīni appahāya kāmarāgabyāpādādippahānassa asakkuṇeyyattā. Tathāpi ariyamaggo attano phalassa visesakāraṇaṃ āsannakāraṇañcāti dassetuṃ <hi rend="bold">‘‘bhāvanābhūmi</hi><pb ed="M" n="0.0114" /><hi rend="bold">uttarikānaṃ phalānaṃ pattiyā padaṭṭhāna’’</hi>nti vuttaṃ. Sukhā paṭipadā khippābhiññā ñāṇuttarassa tathāvidhapaccayasamāyoge ca hotīti sā vipassanāya padaṭṭhānanti vuttā. Itarā pana tissopi paṭipadā samathaṃ āvahanti eva. Tāsu sabbamudutāya dassitāya sesāpi dassitā evāti āha – <hi rend="bold">‘‘dukkhā paṭipadā dandhābhiññā samathassa padaṭṭhāna’’</hi>nti.</p>

<p rend="bodytext"><hi rend="bold">Dānamayaṃ puññakiriyavatthū</hi>ti dānameva dānamayaṃ, pujjaphalanibbattanaṭṭhena puññaṃ, tadeva kattabbato kiriyā, payogasampattiyādīnaṃ adhiṭṭhānabhāvato vatthu cāti dānamayapuññakiriyavatthu. <hi rend="bold">Paratoghosassā</hi>ti dhammassavanassa. <hi rend="bold">Sādhāraṇa</hi>nti na bījaṃ viya aṅkurassa, dassanabhūmiādayo viya vā niyāmāvakkantiādīnaṃ āveṇikaṃ, atha kho sādhāraṇaṃ, tadaññakāraṇehipi paratoghosassa pavattanatoti adhippāyo. Tattha keci dāyakassa dānānumodanaṃ āciṇṇanti dānaṃ paratoghosassa kāraṇanti vadanti. Dāyako pana dakkhiṇāvisuddhiṃ ākaṅkhanto dānasīlādiguṇavisesānaṃ savane yuttappayutto hotīti dānaṃ dhammassavanassa kāraṇaṃ vuttaṃ.</p>

<p rend="bodytext">Sīlasampanno vippaṭisārābhāvena samāhito dhammacintāsamattho hotīti sīlaṃ cintāmayañāṇassa kāraṇanti āha <hi rend="bold">‘‘sīlamaya’’</hi>ntiādi. <hi rend="bold">Bhāvanāmaya</hi>nti samathasaṅkhātaṃ bhāvanāmayaṃ. <hi rend="bold">Bhāvanāmayiyā</hi>ti uparijhānasaṅkhātāya vipassanāsaṅkhātāya ca bhāvanāmayiyā. Purimaṃ purimañhi pacchimassa pacchimassa padaṭṭhānaṃ. Idāni yasmā dānaṃ sīlaṃ lokiyabhāvanā ca na kevalaṃ yathāvuttaparatoghosādīnaṃyeva, atha kho yathākkamaṃ pariyattibāhusaccakammaṭṭhānānuyogamaggasammādiṭṭhīnampi paccayā honti, tasmā tampi nayaṃ dassetuṃ puna <hi rend="bold">‘‘dānamaya’’</hi>ntiādinā desanaṃ vaḍḍhesi. Tathā patirūpadesavāsādayo kāyavivekacittavivekādīnaṃ kāraṇaṃ hotīti imaṃ nayaṃ dassetuṃ <hi rend="bold">‘‘patirūpadesavāso’’</hi>tiādimāha. Tattha <hi rend="bold">kusalavīmaṃsāyā</hi>ti paṭisaṅkhānupassanāya. <hi rend="bold">Akusalapariccāgo</hi>ti iminā pahānapariññā vuttāti. <hi rend="bold">Samādhindriyassā</hi>ti maggasamādhindriyassa. Sesaṃ suviññeyyameva.</p>

<p rend="centre">Vibhattihāravibhaṅgavaṇṇanā niṭṭhitā.</p>

<p rend="subhead">9. Parivattanahāravibhaṅgavaṇṇanā</p>

<p rend="bodytext" n="35"><hi rend="paranum">35</hi><hi rend="dot">.</hi><hi rend="bold">Tattha</hi><pb ed="V" n="0.0241" /><pb ed="M" n="0.0115" /><hi rend="bold">katamo parivattano hāro</hi>ti parivattanahāravibhaṅgo. Tattha yasmā saṃvaṇṇiyamāne sutte yathāniddiṭṭhānaṃ kusalākusaladhammānaṃ paṭipakkhabhūte akusalakusaladhamme pahātabbabhāvādivasena niddhāraṇaṃ paṭipakkhato parivattanaṃ, tasmā <hi rend="bold">‘‘sammādiṭṭhissa purisapuggalassa micchādiṭṭhi nijjiṇṇā bhavatī’’</hi>tiādi āraddhaṃ. Tattha sammā pasatthā, sundarā diṭṭhi etassāti sammādiṭṭhi, tassa. Sā panassa sammādiṭṭhitā pubbabhāgasammādiṭṭhiyā vā lokuttarasammādiṭṭhiyā vā veditabbā. <hi rend="bold">Micchādiṭṭhi nijjiṇṇā bhavatī</hi>ti purimanaye vipassanāsammādiṭṭhiyā pahīnā hoti, vikkhambhitāti attho. Pacchimanaye paṭhamamaggasammādiṭṭhiyā pahīnā samucchinnāti attho.</p>

<p rend="bodytext"><hi rend="bold">Ye cassa micchādiṭṭhipaccayā</hi>ti micchābhinivesahetu ye ariyānaṃ adassanakāmatādayo lobhādayo pāṇātipātādayo ca <hi rend="bold">aneke</hi> lāmakaṭṭhena <hi rend="bold">pāpakā</hi> akosallasambhūtaṭṭhena <hi rend="bold">akusalā</hi> dhammā uppajjeyyuṃ. Imassa āraddhavipassakassa ariyassa ca. <hi rend="bold">Dhammā</hi>ti samathavipassanādhammā, sattattiṃsabodhipakkhiyadhammā vā anuppannā vā sambhavanti uppannā, bhāvanāpāripūriṃ gacchanti. <hi rend="bold">Sammāsaṅkappassā</hi>tiādīnampi imināva nayena attho veditabbo. Ayaṃ pana viseso – sammāvimuttiādīnaṃ micchāvimutti avimuttāva samānā ‘‘vimuttā maya’’nti evaṃsaññino avimuttiyaṃ vā vimuttisaññino. Tatrāyaṃ vacanattho – micchā pāpikā vimutti vimokkho etassāti <hi rend="bold">micchāvimutti</hi>. Aṭṭhaṅgā ca micchāvimutti yathāvuttenākārena micchābhinivesavasena ca pavattā antadvayalakkhaṇā. <hi rend="bold">Sammāvimutti</hi> pana phaladhammā, micchādiṭṭhike samāsevato micchāvimokkho vā micchāvimutti. <hi rend="bold">Micchāvimuttiñāṇadassanaṃ</hi> pana micchāvimokkhe micchādiṭṭhiyā ca sāranti gahaṇavasena pavatto akusalacittuppādo antamaso pāpaṃ katvā ‘‘sukataṃ mayā’’ti paccavekkhato uppannamoho ca. <hi rend="bold">Sammāvimuttiñāṇadassanassā</hi>ti ettha sekkhānaṃ paccavekkhaṇañāṇaṃ sammāvimuttiñāṇadassananti adhippetaṃ. Tañhi uttaribhāvanāpāripūriyā saṃvattati.</p>

<p rend="bodytext" n="36"><hi rend="paranum">36</hi><hi rend="dot">.</hi> Evaṃ <pb ed="V" n="0.0242" /> sammādiṭṭhiādimukhena micchādiṭṭhiādiṃ dassetvā puna pāṇātipātaadinnādānakāmesumicchācārādito veramaṇiyādīhi pāṇātipātādīnaṃ parivattanaṃ dassetuṃ <hi rend="bold">‘‘yassā’’</hi>tiādi āraddhaṃ. Tattha <hi rend="bold">kālavādissā</hi>ti <pb ed="M" n="0.0116" /> lakkhaṇavacanaṃ. Kālena sāpadesaṃ pariyantavatiṃ atthasañhitanti so samphappalāpassa pahānāya paṭipanno hotīti vuttaṃ.</p>

<p rend="bodytext">Puna <hi rend="bold">‘‘ye ca kho kecī’’</hi>tiādinā sammādiṭṭhiādimukheneva micchādiṭṭhiādīhi eva parivattanaṃ pakārantarena dasseti. Tattha <hi rend="bold">sandiṭṭhikā</hi>ti paccakkhā. <hi rend="bold">Sahadhammikā</hi>ti sakāraṇā. <hi rend="bold">Gārayhā</hi>ti garahitabbayuttā. <hi rend="bold">Vādānuvādā</hi>ti vādā ceva anuvādā ca. ‘‘Vādānupātā’’tipi pāṭho, vādānupavattiyoti attho. <hi rend="bold">Pujjā</hi>ti pūjanīyā. <hi rend="bold">Pāsaṃsā</hi>ti pasaṃsitabbā.</p>

<p rend="bodytext">Puna <hi rend="bold">‘‘ye ca kho kecī’’</hi>tiādinā majjhimāya paṭipattiyā antadvayaparivattanaṃ dasseti. Tattha <hi rend="bold">bhuñjitabbā</hi>tiādīni cattāri padāni vatthukāmavasena yojetabbāni. <hi rend="bold">Bhāvayitabbā bahulīkātabbā</hi>ti padadvayaṃ kilesakāmavasena. <hi rend="bold">Tesaṃ adhammo</hi>ti bhāvetabbo nāma dhammo siyā, kāmā ca tesaṃ bhāvetabbā icchitā, kāmehi ca veramaṇī kāmānaṃ paṭipakkho, iti sā tesaṃ adhammo āpajjatīti adhippāyo.</p>

<p rend="bodytext"><hi rend="bold">Niyyāniko dhammo</hi>ti saha vipassanāya ariyamaggo. <hi rend="bold">Dukkho</hi>ti pāpaṃ nijjarāpessāmāti pavattitaṃ sarīratāpanaṃ vadati. <hi rend="bold">Sukho</hi>ti anavajjapaccayaparibhogasukhaṃ. Etesupi vāresu vuttanayeneva adhammabhāvāpatti vattabbā. Idāni asubhasaññādimukhena subhasaññādiparivattanaṃ dassetuṃ <hi rend="bold">‘‘yathā vā panā’’</hi>tiādi vuttaṃ. Āraddhavipassakassa kilesāsucipaggharaṇavasena tebhūmakasaṅkhārā asubhato upaṭṭhahantīti katvā vuttaṃ <hi rend="bold">‘‘sabbasaṅkhāresu asubhānupassino viharato’’</hi>ti. <hi rend="bold">‘‘Yaṃ yaṃ vā panā’’</hi>tiādinā paṭipakkhassa lakkhaṇaṃ vibhāveti. Tattha <hi rend="bold">ajjhāpanno</hi>ti adhiāpanno, abhiupagato pariññātoti attho.</p>

<p rend="centre">Parivattanahāravibhaṅgavaṇṇanā niṭṭhitā.</p>

<p rend="subhead">10. Vevacanahāravibhaṅgavaṇṇanā</p>

<p rend="bodytext" n="37"><hi rend="paranum">37</hi><hi rend="dot">.</hi><hi rend="bold">Tattha</hi><pb ed="V" n="0.0243" /><pb ed="M" n="0.0117" /><hi rend="bold">katamo vevacano hāro</hi>ti vevacanahāravibhaṅgo. Tattha yathā vevacananiddeso hoti, taṃ dassetuṃ <hi rend="bold">‘‘ekaṃ bhagavā dhammaṃ aññamaññehi vevacanehi niddisatī’’</hi>ti vuttaṃ. <hi rend="bold">Vevacanehī</hi>ti pariyāyasaddehīti attho. Padattho pubbe vutto eva. Kasmā pana bhagavā ekaṃ dhammaṃ anekapariyāyehi niddisatīti? Vuccate – desanākāle āyatiñca kassaci kathañci tadatthapaṭibodho siyāti pariyāyavacanaṃ, tasmiṃ khaṇe vikkhittacittānaṃ aññavihitānaṃ aññena pariyāyena tadatthāvabodhanatthaṃ pariyāyavacanaṃ. Teneva padena puna vacane tadaññesaṃ tattha adhigatatā siyāti mandabuddhīnaṃ punappunaṃ tadatthasallakkhaṇe asammosanatthaṃ pariyāyavacanaṃ. Anekepi atthā samānabyañjanā hontīti yā atthantaraparikappanā siyā, tassā parivajjanatthampi pariyāyavacanaṃ anaññassa vacane anekāhi tāhi tāhi saññāhi tesaṃ tesaṃ atthānaṃ ñāpanatthampi pariyāyavacanaṃ seyyathāpi nighaṇṭusatthe. Dhammakathikānaṃ tantiatthupanibandhanaparāvabodhanānaṃ sukhasiddhiyāpi pariyāyavacanaṃ. Attano dhammaniruttipaṭisambhidāppattiyā vibhāvanatthaṃ, veneyyānaṃ tattha bījāvāpanatthaṃ vā pariyāyavacanaṃ bhagavā niddisati.</p>

<p rend="bodytext">Kiṃ bahunā yassā dhammadhātuyā suppaṭividdhattā sammāsambuddhā yathā sabbasmiṃ atthe appaṭihatañāṇācārā, tathā sabbasmiṃ saddavohāreti ekampi atthaṃ anekehi pariyāyehi bodheti, na tattha dandhāyitattaṃ vitthāyitattaṃ atthassa. Nāpi dhammadesanāhāni, āveṇikovāyaṃ buddhadhammoti pariyāyadesanaṃ dassento <hi rend="bold">‘‘āsā’’</hi>tiādimāha. Tattha atthaṃ dassento <hi rend="bold">‘‘āsā nāma vuccati yā bhavissassa atthassā’’</hi>tiādimāha. Tattha <hi rend="bold">bhavissassa atthassā</hi>ti anāgatassa icchitabbassa atthassa. <hi rend="bold">‘‘Avassaṃ āgamissatī’’</hi>tiādinā tassā pavattiyākāraṃ dasseti. Anāgatatthavisayā taṇhā <hi rend="bold">āsā</hi>. Anāgatapaccuppannatthavisayā taṇhā <hi rend="bold">pihā</hi>ti ayametāsaṃ viseso.</p>

<p rend="bodytext"><hi rend="bold">Atthanipphattipaṭipālanā</hi>ti yāya icchitassa atthassa nipphattiṃ paṭipāleti āgameti, yāya vā nipphannaṃ atthaṃ paṭipāleti rakkhati. Ayaṃ <hi rend="bold">abhinandanā</hi><pb ed="M" n="0.0118" /> nāma, yathāladdhassa atthassa kelāyanā nāmāti attho. Taṃ atthanipphattiṃ sattasaṅkhāravasena vibhajitvā dassento <hi rend="bold">‘‘piyaṃ vā ñāti’’</hi>ntiādimāha <pb ed="V" n="0.0244" />. Tattha <hi rend="bold">dhamma</hi>nti rūpādiārammaṇadhammaṃ, atiiṭṭhārammaṇaṃ abhinandati, aniṭṭhārammaṇehipi taṃ dassetuṃ <hi rend="bold">‘‘appaṭikkūlato vā abhinandatī’’</hi>ti vuttaṃ. Paṭikkūlepi hi vipallāsavasena sattaṃ, saṅkhāraṃ vā appaṭikkūlato abhinandati.</p>

<p rend="bodytext">Yāsu anekadhātūsu pavattiyā taṇhā ‘‘anekadhātūsu sarā’’ti vuttā, tā dhātuyo vibhāgena dassetuṃ <hi rend="bold">‘‘cakkhudhātū’’</hi>tiādi vuttaṃ. Kiñcāpi <hi rend="bold">dhātuvibhaṅgā</hi>dīsu (vibha. 172 ādayo) kāmadhātuādayo aññāpi anekadhātuyo āgatā, tāsampi ettheva samavarodhoti dassanatthaṃ aṭṭhārasevettha dassitā. <hi rend="bold">Keci rūpādhimuttā</hi>tiādi tāsu dhātūsu taṇhāya pavattidassanaṃ. Tattha yasmā pañca ajjhattikā dhātuyo satta ca viññāṇadhātuyo dhammadhātu ca dhammārammaṇeneva saṅgahitā, tasmā aṭṭhārasa dhātuyo uddisitvā chaḷeva taṇhāya pavattiṭṭhānāni vibhattānīti daṭṭhabbaṃ. Taṇhāpakkhā nekkhammassitāpi domanassupavicārā tassa anuttaresu vimokkhesu pihaṃ upaṭṭhāpayato uppajjati ‘‘pihapaccayā domanassa’’nti vacanato, ko pana vādo gehassitesu domanassupavicāresūti imāni catuvīsati padāni <hi rend="bold">‘‘taṇhāpakkho’’</hi>ti vuttaṃ. Gehassitā pana upekkhā aññāṇupekkhatāya yathābhinivesassa paccayo hotīti <hi rend="bold">‘‘yā cha upekkhā gehassitā, ayaṃ diṭṭhipakkho’’</hi>ti vuttaṃ.</p>

<p rend="bodytext" n="38"><hi rend="paranum">38</hi><hi rend="dot">.</hi> Idāni tesaṃ upavicārānaṃ taṇhāpariyāyaṃ dassento <hi rend="bold">‘‘sāyeva patthanākārena dhammanandī’’</hi>tiādimāha. Puna cittaṃ paññā bhagavā dhammo saṅgho sīlaṃ cāgoti imesaṃ pariyāyavacananiddhāraṇena vevacanahāraṃ vibhajitvā dassetuṃ <hi rend="bold">‘‘cittaṃ mano viññāṇa’’</hi>ntiādi āraddhaṃ. Tattha <hi rend="bold">‘‘aññampi evaṃ jātiya’’</hi>nti iminā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṃ kosallaṃ nepuññaṃ vebhabyā cintā upaparikkhā bhūrī medhā pariṇāyikā vipassanā sampajaññaṃ patodo paññā paññindriyaṃ paññābalaṃ paññāsatthaṃ paññāpāsādo paññāāloko paññāobhāso paññāpajjoto paññāratanaṃ amohoti (mahāni. 149) evamādīnampi paññāya pariyāyasaddānaṃ saṅgaho daṭṭhabbo.</p>

<p rend="bodytext"><hi rend="bold">Pañcindriyāni</hi><pb ed="M" n="0.0119" /><hi rend="bold">lokuttarānī</hi>ti khaye ñāṇantiādīni pañcindriyāni lokuttarāni, lokuttarapaññāya vevacanānīti attho. <hi rend="bold">Sabbā paññā</hi>ti itarehi vevacanehi vuttā sabbā paññā lokiyalokuttaramissikāti attho. <hi rend="bold">‘‘Api cā’’</hi>tiādinā imināpi pariyāyena vevacanaṃ vattabbanti dasseti. <hi rend="bold">Ādhipateyyaṭṭhenā</hi>ti adhimokkhalakkhaṇe ādhipateyyaṭṭhena. <hi rend="bold">Yathā ca buddhānussatiyaṃ</hi><pb ed="V" n="0.0245" /><hi rend="bold">vutta</hi>nti yathā <hi rend="bold">buddhānussatiniddese</hi> (visuddhi. 1.123) ‘‘itipi so bhagavā’’tiādinā pāḷiyā so bhagavā itipi arahaṃ…pe… itipi bhagavāti anekehi vevacanehi bhagavā anussaritabboti vuttaṃ. Imināva nayena balanipphattigato vesārajjappatto yāva dhammobhāsapajjotakaroti, etehi pariyāyehi buddhassa bhagavato vevacanaṃ buddhānussatiyaṃ vattabbanti padaṃ āharitvā sambandho veditabbo. Etānipi katipayāni eva bhagavato vevacanāni. Asaṅkhyeyyā hi buddhaguṇā guṇanemittakāni ca bhagavato nāmāni. Vuttañhetaṃ dhammasenāpatinā –</p>

<p rend="gatha1">‘‘Asaṅkhyeyyāni nāmāni, saguṇena mahesino;</p>

<p rend="gathalast">Guṇena nāmamuddheyyaṃ, api nāma sahassato’’ti. (udā. aṭṭha. 53);</p>

<p rend="bodytext">Dhammānussatiyaṃ <hi rend="bold">‘‘asaṅkhata’’</hi>ntiādīsu na kenaci paccayena saṅkhatanti <hi rend="bold">asaṅkhataṃ</hi>. Natthi etassa anto vināsoti <hi rend="bold">anantaṃ</hi>. Āsavānaṃ anārammaṇato <hi rend="bold">anāsavaṃ</hi>. Aviparītasabhāvattā <hi rend="bold">saccaṃ</hi>. Saṃsārassa paratīrabhāvato <hi rend="bold">pāraṃ</hi>. Nipuṇañāṇavisayattā <hi rend="bold">sukhumasabhāvattā ca nipuṇa.</hi> Anupacitañāṇasambhārehi daṭṭhuṃ na sakkāti <hi rend="bold">sududdasaṃ</hi>. Uppādajarāhi anabbhāhatattā <hi rend="bold">ajajjaraṃ</hi>. Thirabhāvena <hi rend="bold">dhuvaṃ</hi>. Jarāmaraṇehi apalujjanato <hi rend="bold">apalokitaṃ</hi>. Maṃsacakkhunā dibbacakkhunā ca apassitabbattā <hi rend="bold">anidassanaṃ</hi>. Rāgādipapañcābhāvena <hi rend="bold">nippapañcaṃ</hi>. Kilesābhisaṅkhārānaṃ vūpasamahetutāya <hi rend="bold">santaṃ</hi>.</p>

<p rend="bodytext">Amatahetutāya bhaṅgābhāvato ca <hi rend="bold">amataṃ</hi>. Uttamaṭṭhena atappakaṭṭhena ca <hi rend="bold">paṇītaṃ</hi>. Asivānaṃ kammakilesavipākavaṭṭānaṃ abhāvena <hi rend="bold">sivaṃ</hi>. Catūhi yogehi anupaddavabhāvena <hi rend="bold">khemaṃ</hi>. Taṇhā khīyati etthāti <hi rend="bold">taṇhakkhayo</hi>. Katapuññehipi kadācideva passitabbattā <hi rend="bold">acchariyaṃ</hi>. Abhūtapubbattā <hi rend="bold">abbhutaṃ</hi><pb ed="M" n="0.0120" />. Anantarāyattā <hi rend="bold">anītikaṃ</hi>. Anantarāyabhāvahetuto <hi rend="bold">anītikadhammaṃ</hi> (saṃ. ni. aṭṭha. 3.5.377-409).</p>

<p rend="bodytext">Anibbattisabhāvattā <hi rend="bold">ajātaṃ</hi>. Tato eva <hi rend="bold">abhūtaṃ</hi>. Ubhayenāpi uppādarahitanti vuttaṃ hoti. Kenaci anupaddutattā <hi rend="bold">anupaddavaṃ</hi>. Na kenaci paccayena katanti <hi rend="bold">akataṃ</hi>. Natthi ettha sokoti <hi rend="bold">asokaṃ</hi>. Sokahetuvigamena <hi rend="bold">visokaṃ</hi>. Kenaci anupasajjitabbattā <hi rend="bold">anupasaggaṃ</hi>. Anupasaggabhāvahetuto <hi rend="bold">anupasaggadhammaṃ</hi>.</p>

<p rend="bodytext">Gambhīrañāṇagocarato <pb ed="V" n="0.0246" /><hi rend="bold">gambhīraṃ</hi>. Sammāpaṭipattiṃ vinā passituṃ pattuṃ asakkuṇeyyattā <hi rend="bold">duppassaṃ</hi>. Sabbalokaṃ uttaritvā ṭhitanti <hi rend="bold">uttaraṃ</hi>. Natthi etassa uttaranti <hi rend="bold">anuttaraṃ</hi>. Samassa sadisassa abhāvena <hi rend="bold">asamaṃ</hi>. Paṭibhāgābhāvena <hi rend="bold">appaṭisamaṃ</hi>. Uttamaṭṭhena <hi rend="bold">jeṭṭhaṃ,</hi> pāsaṃsatamattā vā <hi rend="bold">jeṭṭhaṃ</hi>. Saṃsāradukkhaṭṭitehi letabbato <hi rend="bold">leṇaṃ</hi>. Tato rakkhaṇato <hi rend="bold">tāṇaṃ</hi>. Raṇābhāvena <hi rend="bold">araṇaṃ</hi>. Aṅgaṇābhāvena <hi rend="bold">anaṅgaṇaṃ</hi>. Niddosatāya <hi rend="bold">akācaṃ</hi>. Rāgādimalāpagamena <hi rend="bold">vimalaṃ</hi>. Catūhi oghehi anajjhottharaṇīyato <hi rend="bold">dīpo</hi>. Saṃsāravūpasamasukhatāya <hi rend="bold">sukhaṃ</hi>. Pamāṇakaradhammābhāvato <hi rend="bold">appamāṇaṃ,</hi> gaṇetuṃ etassa na sakkāti ca <hi rend="bold">appamāṇaṃ</hi>. Saṃsārasamudde anosīdanaṭṭhānatāya <hi rend="bold">patiṭṭhā</hi>. Rāgādikiñcanābhāvena pariggahābhāvena ca <hi rend="bold">akiñcana</hi>nti evamattho daṭṭhabbo.</p>

<p rend="bodytext">Saṅghānussatiyaṃ <hi rend="bold">sattānaṃ sāro</hi>ti sīlasārādisāraguṇayogato sattesu sārabhūto. <hi rend="bold">Sattānaṃ maṇḍo</hi>ti gorasesu sappimaṇḍo viya sattesu maṇḍabhūto. Sāraguṇavaseneva sattesu uddharitabbato <hi rend="bold">sattānaṃ uddhāro</hi>. Niccalaguṇatāya <hi rend="bold">sattānaṃ esikā</hi>. Guṇasobhāsurabhibhāvena <hi rend="bold">sattānaṃ pasūnaṃ surabhi</hi> kusumanti attho.</p>

<p rend="bodytext">Guṇesu uttamaṅgaṃ paññā tassā upasobhāhetutāya sīlaṃ <hi rend="bold">uttamaṅgopasobhanaṃ</hi> vuttaṃ. Sīlesu paripūrakārino anijjhantā nāma guṇā natthīti <hi rend="bold">‘‘nidhānañca sīlaṃ sabbadobhaggasamatikkamanaṭṭhenā’’</hi>ti vuttaṃ. Ayañca attho <hi rend="bold">ākaṅkheyyasuttena</hi> (ma. ni. 1.64 ādayo) dīpetabbo. Aparampi vuttaṃ – ‘‘ijjhati, bhikkhave, sīlavato cetopaṇidhi visuddhattā’’ti (dī. ni. 3.337; saṃ. ni. 4.352; a. ni. 8.35). <hi rend="bold">Sippa</hi>nti dhanusippaṃ. <hi rend="bold">Dhañña</hi>nti dhanāyitabbaṃ. <hi rend="bold">Dhammavolokanatāyā</hi>ti samathavipassanādidhammassa volokanabhāvena <pb ed="M" n="0.0121" />. <hi rend="bold">Volokanaṭṭhenā</hi>ti sattabhūmakādipāsāde viya sīle ṭhatvā abhiññācakkhunā lokassa voloketuṃ sakkāti vuttaṃ. <hi rend="bold">Sabbabhūmānuparivatti</hi> ca sīlaṃ catubhūmakakusalassāpi tadanuvattanato. Sesaṃ uttānamevāti.</p>

<p rend="centre">Vevacanahāravibhaṅgavaṇṇanā niṭṭhitā.</p>

<p rend="subhead">11. Paññattihāravibhaṅgavaṇṇanā</p>

<p rend="bodytext" n="39"><hi rend="paranum">39</hi><hi rend="dot">.</hi><hi rend="bold">Tattha</hi><pb ed="V" n="0.0247" /><hi rend="bold">katamo paññattihāro</hi>ti paññattihāravibhaṅgo. Tattha kā panāyaṃ paññattīti? Āha <hi rend="bold">‘‘yā pakatikathāya desanā’’</hi>ti. Idaṃ vuttaṃ hoti – yā desanāhārādayo viya assādādipadatthavisesaniddhāraṇaṃ akatvā bhagavato sābhāvikadhammakathāya desanā. Yā tassā paññāpanā, ayaṃ paññattihāro. Yasmā pana sā bhagavato tathā tathā veneyyasantāne yathādhippetamatthaṃ nikkhipatīti nikkhepo. Tassa cāyaṃ hāro dukkhādisaṅkhāte bhāge pakārehi ñāpeti, asaṅkarato vā ṭhapeti, tasmā <hi rend="bold">‘‘nikkhepapaññattī’’</hi>ti vutto. Iti pakatikathāya desanāti saṅkhepena vuttamatthaṃ vitthārena vibhajituṃ <hi rend="bold">‘‘kā ca pakatikathāya desanā’’</hi>ti pucchitvā <hi rend="bold">‘‘cattāri saccānī’’</hi>tiādimāha.</p>

<p rend="bodytext">Tattha <hi rend="bold">idaṃ dukkhanti ayaṃ paññattī</hi>ti kakkhaḷaphusanādisabhāve rūpārūpadhamme atītādivasena anekabhedabhinne abhinditvā pīḷanasaṅkhatasantāpavipariṇāmaṭṭhatāsāmaññena yā kucchitabhāvādimukhena ekajjhaṃ gahaṇassa kāraṇabhūtā paññatti, kā pana sāti? Nāmapaññattinibandhanā tajjāpaññatti. ‘‘Viññattivikārasahito saddo evā’’ti apare. Iminā nayena tattha tattha paññattiattho veditabbo. <hi rend="bold">‘‘Pañcannaṃ khandhāna’’</hi>ntiādinā tassā paññattiyā upādānaṃ dasseti. <hi rend="bold">Dasannaṃ indriyāna</hi>nti aṭṭha rūpindriyāni manindriyaṃ vedanindriyanti evaṃ dasannaṃ. Anubhavanasāmaññena hi vedanā ekamindriyaṃ katā, tathā saddhādayo ca maggapakkhiyāti.</p>

<p rend="bodytext">Kabaḷaṃ karīyatīti <hi rend="bold">kabaḷīkāro</hi>ti vatthuvasena ayaṃ niddeso. Yāya ojāya sattā yāpenti, tassāyetaṃ adhivacanaṃ. Sā hi ojaṭṭhamakassa <pb ed="M" n="0.0122" /> rūpassa āharaṇato <hi rend="bold">āhāro. Atthī</hi>ti maggena asamucchinnatāya vijjati. <hi rend="bold">Rāgo</hi>ti rañjanaṭṭhena rāgo. Nandanaṭṭhena <hi rend="bold">nandī</hi>. Taṇhāyanaṭṭhena <hi rend="bold">taṇhā</hi>. Sabbānetāni lobhasseva nāmāni. <hi rend="bold">Patiṭṭhitaṃ tattha viññāṇaṃ viruḷha</hi>nti kammaṃ javāpetvā paṭisandhiākaḍḍhanasamatthatāya patiṭṭhitañceva viññāṇaṃ viruḷhañca. <hi rend="bold">Yatthā</hi>ti tebhūmakavaṭṭe bhummaṃ, sabbattha vā purimapurimapade etaṃ bhummaṃ. <hi rend="bold">Atthi tattha saṅkhārānaṃ vuddhī</hi>ti ye imasmiṃ vipākavaṭṭe ṭhitassa āyatiṃ vaḍḍhanahetukā saṅkhārā, te sandhāya vuttaṃ – <hi rend="bold">‘‘yattha atthi āyatiṃ punabbhavābhinibbattī’’</hi>ti yasmiṃ ṭhāne āyatiṃ punabbhavābhinibbatti atthi. <hi rend="bold">Atthi tattha āyatiṃ</hi><pb ed="V" n="0.0248" /><hi rend="bold">jātijarāmaraṇa</hi>nti yattha paṭisandhiggahaṇaṃ, tattha khandhānaṃ abhinibbattilakkhaṇā jāti, paripākalakkhaṇā jarā, bhedanalakkhaṇaṃ maraṇañca atthi. <hi rend="bold">Ayaṃ pabhāvapaññatti dukkhassa ca samudayassa cā</hi>ti ayaṃ yathāvuttā desanā dukkhasaccassa samudayasaccassa ca samuṭṭhānapaññatti, vipākavaṭṭassa saṅkhārānañca taṇhāpaccayaniddesatoti adhippāyo.</p>

<p rend="bodytext"><hi rend="bold">Natthi rāgo</hi>ti aggamaggabhāvanāya samucchinnattā natthi ce rāgo. <hi rend="bold">Appatiṭṭhitaṃ tattha viññāṇaṃ aviruḷha</hi>nti kammaṃ javāpetvā paṭisandhiākaḍḍhanasamatthatāyābhāvena appatiṭṭhitañceva aviruḷhañcāti vuttapaṭipakkhanayena attho veditabbo.</p>

<p rend="bodytext"><hi rend="bold">‘‘Ayaṃ pariññāpaññattī’’</hi>tiādinā ekābhisamayavaseneva maggasammādiṭṭhi catūsu ariyasaccesu pavattatīti dasseti. <hi rend="bold">Ayaṃ bhāvanāpaññattī</hi>ti ayaṃ dvārārammaṇehi chadvārappavattanadhammānaṃ aniccānupassanā maggassa bhāvanāpaññatti. <hi rend="bold">Nirodhapaññatti nirodhassā</hi>ti rodhasaṅkhātāya taṇhāya maggena anavasesanirodhapaññatti. <hi rend="bold">Uppādapaññattī</hi>ti uppannassa paññāpanā. <hi rend="bold">Okāsapaññattī</hi>ti ṭhānassa paññāpanā. <hi rend="bold">Āhaṭanāpaññattī</hi>ti nīharaṇapaññatti. <hi rend="bold">Āsāṭikāna</hi>nti gunnaṃ vaṇesu nīlamakkhikāhi ṭhapitaaṇḍakā āsāṭikā nāma. Ettha yassa uppannā, tassa sattassa anayabyasanahetutāya āsāṭikā viyāti āsāṭikā, kilesā, tesaṃ āsāṭikānaṃ. <hi rend="bold">Abhinighātapaññattī</hi>ti samugghātapaññatti.</p>

<p rend="bodytext" n="41"><hi rend="paranum">41</hi><hi rend="dot">.</hi> Evaṃ vaṭṭavivaṭṭamukhena sammasanaupādānakkhandhamukheneva saccesu paññattivibhāgaṃ dassetvā idāni teparivaṭṭavasena dassetuṃ <hi rend="bold">‘‘idaṃ ‘dukkha’nti me, bhikkhave’’</hi>tiādi <pb ed="M" n="0.0123" /> āraddhaṃ. Tattha dassanaṭṭhena <hi rend="bold">cakkhu</hi>. Yathāsabhāvato jānanaṭṭhena <hi rend="bold">ñāṇaṃ</hi>. Paṭivijjhanaṭṭhena <hi rend="bold">paññā</hi>. Viditakaraṇaṭṭhena <hi rend="bold">vijjā</hi>. Obhāsanaṭṭhena <hi rend="bold">āloko</hi>. Sabbaṃ paññāvevacanameva. Ayaṃ vevacanapaññatti. <hi rend="bold">Sacchikiriyāpaññattī</hi>ti paccakkhakaraṇapaññatti.</p>

<p rend="bodytext"><hi rend="bold">Tulamatulañcā</hi>ti gāthāya pacurajanānaṃ paccakkhabhāvato tulitaṃ paricchinnanti <hi rend="bold">tulaṃ,</hi> kāmāvacaraṃ. Na tulanti <hi rend="bold">atulaṃ,</hi> tulaṃ vā sadisamassa aññaṃ lokiyakammaṃ natthīti <hi rend="bold">atulaṃ,</hi> mahaggatakammaṃ. Kāmāvacararūpāvacarakammaṃ vā <hi rend="bold">tulaṃ,</hi> arūpāvacaraṃ <hi rend="bold">atulaṃ,</hi> appavipākaṃ vā <hi rend="bold">tulaṃ</hi>. Bahuvipākaṃ <hi rend="bold">atulaṃ</hi>. Sambhavati etenāti <hi rend="bold">sambhavaṃ,</hi> sambhavahetubhūtaṃ. <hi rend="bold">Bhavasaṅkhāraṃ</hi> punabbhavasaṅkharaṇakaṃ. <hi rend="bold">Avassajī</hi>ti vissajjesi. <hi rend="bold">Munī</hi>ti buddhamuni. <hi rend="bold">Ajjhattarato</hi>ti niyakajjhattarato <pb ed="V" n="0.0249" />. <hi rend="bold">Samāhito</hi>ti upacārappanāsamādhivasena samāhito. <hi rend="bold">Abhindi kavacamivā</hi>ti kavacaṃ viya bhindi. <hi rend="bold">Attasambhava</hi>nti attani sañjātaṃ kilesaṃ. Idaṃ vuttaṃ hoti – savipākaṭṭhena sambhavaṃ bhavābhisaṅkharaṇaṭṭhena bhavasaṅkhāranti ca laddhanāmaṃ tulātulasaṅkhātaṃ lokiyakammañca ossaji, saṅgāmasīse mahāyodho kavacaṃ viya attasambhavaṃ kilesañca ajjhattarato samāhito hutvā abhindīti.</p>

<p rend="bodytext">Atha vā <hi rend="bold">tula</hi>nti tulayanto tīrento. <hi rend="bold">Atulañca sambhava</hi>nti nibbānañceva sambhavañca. <hi rend="bold">Bhavasaṅkhāra</hi>nti bhavagāmikammaṃ. <hi rend="bold">Avassaji munī</hi>ti ‘‘pañcakkhandhā aniccā, tesaṃ nirodho nibbānaṃ nicca’’ntiādinā (paṭi. ma. 3.38 atthato samānaṃ) nayena tulayanto buddhamuni bhave ādīnavaṃ nibbāne ānisaṃsañca disvā taṃ khandhānaṃ mūlabhūtaṃ bhavasaṅkhāraṃ kammakkhayakarena ariyamaggena avassaji. Kathaṃ? Ajjhattarato. So hi vipassanāvasena <hi rend="bold">ajjhattarato</hi> samathavasena <hi rend="bold">samāhito kavacamiva</hi> attabhāvaṃ pariyonandhitvā ṭhitaṃ attani sambhavattā <hi rend="bold">‘‘attasambhava’’</hi>nti laddhanāmaṃ sabbaṃ kilesajātaṃ <hi rend="bold">abhindi,</hi> kilesābhāve kammaṃ appaṭisandhikattā avassaṭṭhaṃ nāma hoti, kilesābhāvena kammaṃ jahīti attho (dī. ni. aṭṭha. 2.169; udā. aṭṭha. 51).</p>

<p rend="bodytext">Saṅkhatāsaṅkhatadhātuvinimuttassa abhiññeyyassa abhāvato vuttaṃ <hi rend="bold">‘‘tula…pe… dhammāna’’</hi>nti. Tena dhammapaṭisambhidā vuttā hotīti āha – <hi rend="bold">‘‘nikkhepapaññatti dhammapaṭisambhidāyā’’</hi>ti. Bhavasaṅkhāre samudayapakkhiyaṃ sandhāyāha <hi rend="bold">‘‘pariccāgapaññattī’’</hi>ti. Dukkhasaccapakkhiyavasena <hi rend="bold">‘‘pariññāpaññattī’’</hi>ti. Samādhānavisiṭṭhassa <pb ed="M" n="0.0124" /> ajjhattaratabhāvassa vasena <hi rend="bold">‘‘bhāvanāpaññatti kāyagatāya satiyā’’</hi>ti vuttaṃ. Ajjhattaratatāvisiṭṭhassa pana samādhānassa vasena <hi rend="bold">‘‘ṭhitipaññatti cittekaggatāyā’’</hi>ti vuttanti daṭṭhabbaṃ. <hi rend="bold">Abhinibbidāpaññatti cittassā</hi>ti āyusaṅkhārossajjanavasena cittassa abhinīharaṇapaññatti. <hi rend="bold">Upādānapaññattī</hi>ti gahaṇapaññatti. <hi rend="bold">Sabbaññutāyā</hi>ti sammāsambuddhabhāvassa. Etena asammāsambuddhassa āyusaṅkhārossajjanaṃ natthīti dasseti. Kilesābhāvena bhagavā kammaṃ jahatīti dassento <hi rend="bold">‘‘padālanāpaññatti avijjaṇḍakosāna’’</hi>nti āha.</p>

<p rend="bodytext"><hi rend="bold">Yo dukkhamaddakkhi yatonidāna</hi>nti yo āraddhavipassako sabbaṃ tebhūmakaṃ dukkhaṃ adakkhi passi, tañca <hi rend="bold">yatonidānaṃ</hi> yaṃ hetukaṃ, tampissa kāraṇabhāvena taṇhaṃ passi. <hi rend="bold">Kāmesu so jantu kathaṃ</hi><pb ed="V" n="0.0250" /><hi rend="bold">nameyyā</hi>ti so evaṃ paṭipanno puriso savatthukāmesu kilesakāmesu yena pakārena nameyya abhinameyya, so pakāro natthi. Kasmā? <hi rend="bold">Kāmā hi loke saṅgoti ñatvā</hi>. Yasmā imasmiṃ loke kāmasadisaṃ bandhanaṃ natthi. Vuttañcetaṃ bhagavatā ‘‘na taṃ daḷhaṃ bandhanamāhu dhīrā’’tiādi (dha. pa. 345; saṃ. ni. 1.121; netti. 106; peṭako 15), tasmā saṅkhāre āsajjanaṭṭhena saṅgoti viditvā. <hi rend="bold">Tesaṃ satīmā vinayāya sikkhe</hi>ti kāyagatāsatiyogena satimā tesaṃ kāmānaṃ vūpasamāya tīsupi sikkhāsu appamatto sikkheyyāti attho.</p>

<p rend="bodytext"><hi rend="bold">Vevacanapaññattī</hi>ti khandhādīnaṃ vevacanapaññatti. Adakkhīti pana padena sambandhattā vuttaṃ – <hi rend="bold">‘‘dukkhassa pariññāpaññatti cā’’</hi>ti. <hi rend="bold">Paccatthikato dassanapaññattī</hi>ti anatthajananato paccatthikato dassanapaññatti. <hi rend="bold">Pāvakakappā</hi>ti jalitaaggikkhandhasadisā. <hi rend="bold">Papātauragopamā</hi>ti papātūpamāuragopamā ca.</p>

<p rend="bodytext"><hi rend="bold">Mohasambandhano loko</hi>ti ayaṃ loko avijjāhetukehi saṃyojanehi bandho. <hi rend="bold">Bhabbarūpova dissatī</hi>ti vipannajjhāsayopi māyāya sāṭheyyena ca paṭicchāditasabhāvo bhabbajātikaṃ viya attānaṃ dasseti. <hi rend="bold">Upadhibandhano bālo, tamasā parivārito</hi>ti tassa pana bālassa tathā dassane sammohatamasā parivāritattā kāmaguṇesu anādīnavadassitāya kilesābhisaṅkhārehi bandhattā. Tathā bhūto cāyaṃ <pb ed="M" n="0.0125" /> bālo paṇḍitānaṃ <hi rend="bold">assirī viya khāyati</hi> alakkhiko eva hutvā upaṭṭhāti. Tayidaṃ sabbaṃ bālassa sato rāgādikiñcanato. Paṇḍitassa pana paññācakkhunā passato natthi kiñcananti ayaṃ saṅkhepattho. Mohasīsena vipallāsā gahitāti āha – <hi rend="bold">‘‘desanāpaññatti vipallāsāna’’</hi>nti. <hi rend="bold">Viparītapaññattī</hi>ti viparītākārena upaṭṭhahamānassa paññāpanā.</p>

<p rend="bodytext">Atthi nibbānanti samaṇabrāhmaṇānaṃ vācāvatthumattameva. Natthi nibbānanti paramatthato alabbhamānasabhāvattāti vippaṭipannānaṃ micchāvādaṃ bhañjituṃ bhagavatā vuttaṃ – <hi rend="bold">‘‘atthi, bhikkhave, ajātaṃ abhūtaṃ akataṃ asaṅkhata’’</hi>nti. Tattha hetuṃ dassetuṃ <hi rend="bold">‘‘no cetaṃ, bhikkhave’’</hi>tiādi vuttaṃ. Tassattho – bhikkhave, yadi asaṅkhatā dhātu na abhavissa, na idha sabbassa saṅkhatassa nissaraṇaṃ siyā. Nibbānañhi ārammaṇaṃ katvā pavattamānā sammādiṭṭhiādayo maggadhammā anavasesakilese samucchindanti, tato tividhassapi vaṭṭassa appavattīti.</p>

<p rend="bodytext">Tatthāyamadhippāyo <pb ed="V" n="0.0251" /> – yathā pariññeyyatāya sauttarānaṃ kāmānaṃ rūpānañca paṭipakkhabhūtaṃ tabbidhurasabhāvaṃ nissaraṇaṃ paññāyati, evaṃ taṃsabhāvānaṃ saṅkhabhadhammānaṃ paṭipakkhabhūtena tabbidhuratāsabhāvena nissaraṇena bhavitabbaṃ, yañca taṃ nissaraṇaṃ. Sā asaṅkhatā dhātu. Kiñca bhiyyo? Saṅkhatadhammārammaṇaṃ vipassanāñāṇaṃ. Api ca anulomañāṇaṃ kilese na samucchedavasena pajahituṃ sakkoti. Sammutisaccārammaṇampi paṭhamajjhānādīsu ñāṇaṃ vikkhambhanamattameva karoti, kilesānaṃ na samucchedaṃ, samucchedappahānakarañca ariyamaggañāṇaṃ, tassa saṅkhatadhammasammutisaccaviparītena ārammaṇena bhavitabbaṃ, sā asaṅkhatā dhātu. Tathā nibbāna-saddo katthaci visaye aviparītattho veditabbo, upacāravuttisabbhāvato, yathā taṃ ‘‘sīhasaddo’’ti.</p>

<p rend="bodytext">Atha vā ‘‘atthi, bhikkhave, ajātaṃ abhūtaṃ akataṃ asaṅkhata’’nti (udā. 73) vacanaṃ aviparītatthaṃ, bhagavatā bhāsitattā. Yañhi bhagavatā bhāsitaṃ, taṃ aviparītatthaṃ. Yathā taṃ ‘‘sabbe saṅkhārā aniccā, sabbe saṅkhārā dukkhā, sabbe dhammā anattā’’ti (ma. ni. 1.353, 356; kathā. 753; cūḷani. ajitamāṇavapucchāniddesa 4; paṭi. ma. 1.31; netti. 5; dha. pa. 277-279), evampi yuttivasena asaṅkhatāya dhātuyā paramatthato sabbhāvo veditabbo. Kiṃ vā etāya yutticintāya? Yasmā bhagavatā <pb ed="M" n="0.0126" /> ‘‘atthi, bhikkhave, ajātaṃ abhūtaṃ akataṃ asaṅkhatanti (udā. 73), appaccayā dhammā asaṅkhatā dhammāti (dha. sa. dukamātikā 7-8) ca, asaṅkhatañca vo, bhikkhave, dhammaṃ desessāmi asaṅkhatagāminiñca paṭipada’’ntiādinā (saṃ. ni. 4.366-367, 377) ca anekehi <hi rend="bold">suttapadehi</hi> nibbānadhātuyā paramatthato sabbhāvo desitoti. Tattha <hi rend="bold">upanayanapaññattī</hi>ti paṭipakkhato hetuupanayanassa paññāpanā. <hi rend="bold">Jotanāpaññattī</hi>ti paṭiññātassa atthassa siddhiyā pakāsanāpaññatti. Sesaṃ sabbaṃ suviññeyyameva.</p>

<p rend="centre">Paññattihāravibhaṅgavaṇṇanā niṭṭhitā.</p>

<p rend="subhead">12. Otaraṇahāravibhaṅgavaṇṇanā</p>

<p rend="bodytext" n="42"><hi rend="paranum">42</hi><hi rend="dot">.</hi><hi rend="bold">Tattha katamo otaraṇo hāro</hi>ti otaraṇahāravibhaṅgo. Tattha <hi rend="bold">asekkhā vimuttī</hi>ti ayaṃ tedhātuke vītarāgatā asekkhā phalavimutti. <hi rend="bold">Tāniyevā</hi>ti tāni asekkhāyaṃ vimuttiyaṃ saddhādīni <pb ed="V" n="0.0252" />. <hi rend="bold">Ayaṃ indriyehi otaraṇā</hi>ti asekkhāya vimuttiyā niddhāritehi saddhādīhi indriyehi saṃvaṇṇanāya otaraṇā.</p>

<p rend="bodytext"><hi rend="bold">Pañcindriyāni vijjā</hi>ti sammāsaṅkappo viya sammādiṭṭhiyā upakārakattā paññākkhandhe saddhādīni cattāri indriyāni vijjāya upakārakattā saṅgaṇhanavasena vuttāni. <hi rend="bold">Saṅkhārapariyāpannānī</hi>ti pañcasu khandhesu saṅkhārakkhandhe antogadhāni. <hi rend="bold">Ye saṅkhārā anāsavā</hi>ti taṃ saṅkhārakkhandhaṃ viseseti, aggaphalassa adhippetattā. Tato eva ca <hi rend="bold">no bhavaṅgā. Dhammadhātusaṅgahitā</hi>ti aṭṭhārasadhātūsu dhammadhātusaṅgahitā. Yadipi pubbe vītarāgatā asekkhā vimutti dassitā, tassā pana paṭipattidassanatthaṃ ‘‘ayaṃ ahamasmīti anānupassī’’ti dassanamaggo idha vuttoti imamatthaṃ dassetuṃ <hi rend="bold">‘‘ayaṃ ahamasmīti anānupassī’’</hi>tiādi vuttaṃ. Sabbaṃ vuttanayameva.</p>

<p rend="bodytext" n="43"><hi rend="paranum">43</hi><hi rend="dot">.</hi><hi rend="bold">Nissitassa calita</hi>nti taṇhādiṭṭhivasena kammaṃ anavaṭṭhānaṃ. <hi rend="bold">Cutūpapāto</hi>ti aparāparaṃ cavanaṃ upapatanañca. Nissitapade labbhamānaṃ nissayanaṃ uddharanto āha – <hi rend="bold">‘‘nissayo nāmā’’</hi>ti. <hi rend="bold">Taṇhānissayo</hi>ti taṇhābhiniveso. So hi taṇhācaritassa patiṭṭhābhāvena tathā vutto. Evaṃ <pb ed="M" n="0.0127" /><hi rend="bold">diṭṭhinissayo</hi>pi daṭṭhabbo. <hi rend="bold">Rattassa cetanā</hi>ti cetanāpadhānattā saṅkhārakkhandhadhammānaṃ cetanāsīsena taṇhaṃ eva vadati. Tenevāha – <hi rend="bold">‘‘ayaṃ taṇhānissayo’’</hi>ti. Yasmā pana viparītābhiniveso mohassa balavabhāve eva hoti, tasmā <hi rend="bold">‘‘yā mūḷhassa cetanā, ayaṃ diṭṭhinissayo’’</hi>ti vuttaṃ.</p>

<p rend="bodytext">Evaṃ cetanāsīsena taṇhādiṭṭhiyo vatvā idāni tattha nippariyāyena cetanaṃyeva gaṇhanto <hi rend="bold">‘‘cetanā pana saṅkhārā’’</hi>ti āha. <hi rend="bold">Yā rattassa vedanā, ayaṃ sukhā vedanā</hi>ti sukhāya vedanāya rāgo anusetīti katvā vuttaṃ. Tathā adukkhamasukhāya vedanāya avijjā anusetīti āha – <hi rend="bold">‘‘yā sammūḷhassa vedanā, ayaṃ adukkhamasukhā vedanā’’</hi>ti. Idha vedanāsīsena cetanā vuttā. <hi rend="bold">Taṇhāyā</hi>ti taṇhaṃ. <hi rend="bold">Diṭṭhiyā</hi>ti diṭṭhiṃ. Yathā vā sesadhammānaṃ taṇhāya nissayabhāve puggalo taṇhāya nissitoti vuccati. Evaṃ taṇhāya sesadhammānaṃ paccayabhāve puggalo taṇhāya nissitoti vuccatīti āha – <hi rend="bold">‘‘taṇhāya anissito’’</hi>ti.</p>

<p rend="bodytext"><hi rend="bold">Passaddhī</hi>ti darathapaṭippassambhanā. <hi rend="bold">Kāyikā</hi>ti karajakāyasannissitā. <hi rend="bold">Cetasikā</hi>ti cittasannissitā. Yasmā pana sā darathapaṭippassaddhi kāyacittānaṃ sukhe sati pākaṭā hoti, tasmā <pb ed="V" n="0.0253" /><hi rend="bold">‘‘yaṃ kāyikaṃ sukha’’</hi>ntiādinā phalūpacārena vuttāya passaddhiyā natiabhāvassa kāraṇabhāvaṃ dassetuṃ <hi rend="bold">‘‘passaddhakāyo’’</hi>tiādi vuttaṃ. <hi rend="bold">So</hi>ti evaṃ vimuttacitto khīṇāsavo. <hi rend="bold">Rūpasaṅkhaye vimutto</hi>ti rūpānaṃ saṅkhayasaṅkhāte nibbāne vimutto. <hi rend="bold">Atthītipi na upetī</hi>ti sassato attā ca loko cātipi taṇhādiṭṭhiupayena na upeti na gaṇhāti. <hi rend="bold">Natthī</hi>ti asassatoti. <hi rend="bold">Atthi natthī</hi>ti ekaccaṃ sassataṃ ekaccaṃ asassatanti. <hi rend="bold">Nevatthi no natthī</hi>ti amarāvikkhepavasena. <hi rend="bold">Gambhīro</hi>ti uttānabhāvahetūnaṃ kilesānaṃ abhāvena gambhīro. <hi rend="bold">Nibbuto</hi>ti atthītiādinā upagamanakilesānaṃ vūpasamena parinibbuto sītibhūto.</p>

<p rend="bodytext"><hi rend="bold">Idhāgatī</hi>ti paralokato idha āgati. <hi rend="bold">Gatī</hi>ti idhalokato paralokagamanaṃ. Taṃ pana punabbhavoti āha <hi rend="bold">‘‘peccabhavo’’</hi>ti. Idha <hi rend="bold">hura</hi>nti dvārārammaṇadhammā dassitāti <hi rend="bold">‘‘ubhayamantarenā’’</hi>ti padena dvārappavattadhamme dassento <hi rend="bold">‘‘phassasamuditesu dhammesū’’</hi>ti āha. Tassattho – phassena <pb ed="M" n="0.0128" /> saddhiṃ phassena kāraṇabhūtena ca samuditesu sambhūtesu viññāṇavedanāsaññācetanāvitakkavicārādidhammesu. <hi rend="bold">Attānaṃ na passatī</hi>ti tesaṃ dhammānaṃ anattabhāveneva tattha attānaṃ na passati. Virajjati virāgā vimuccatīti padehi lokuttaradhammānaṃ paṭiccasamuppādabhāvaṃ dassento tadatthatāya sīlādīnampi pariyāyena tabbhāvamāha <hi rend="bold">‘‘lokuttaro’’</hi>tiādinā.</p>

<p rend="bodytext" n="44"><hi rend="paranum">44</hi><hi rend="dot">.</hi><hi rend="bold">Nāmasampayutto</hi>ti nāmena missito. <hi rend="bold">Saupādisesā nibbānadhātū</hi>ti arahattaphalaṃ adhippetaṃ. Tañca paññāpadhānanti āha – <hi rend="bold">‘‘saupādisesā nibbānadhātu vijjā</hi>ti. Sesaṃ sabbaṃ uttānameva.</p>

<p rend="centre">Otaraṇahāravibhaṅgavaṇṇanā niṭṭhitā.</p>

<p rend="subhead">13. Sodhanahāravibhaṅgavaṇṇanā</p>

<p rend="bodytext" n="45"><hi rend="paranum">45</hi><hi rend="dot">.</hi><hi rend="bold">Tattha katamo sodhano hāro</hi>ti sodhanahāravibhaṅgo. Tattha <hi rend="bold">bhagavā padaṃ sodhetī</hi>ti ‘‘avijjāya nivuto loko’’ti (su. ni. 1039; cūḷani. ajitamāṇavapucchā 58, ajitamāṇavapucchāniddesa 2) vadanto bhagavā – ‘‘kenassu nivuto loko’’ti (su. ni. 1038; cūḷani. ajitamāṇavapucchā 57, ajitamāṇavapucchāniddesa 1) āyasmatā ajitena <pb ed="V" n="0.0254" /> pucchāvasena vuttaṃ padaṃ sodheti nāma, tadatthassa vissajjanato. <hi rend="bold">No ca ārambha</hi>nti na tāva ārambhaṃ sodheti, ñātuṃ icchitassa atthassa apariyositattā. <hi rend="bold">Suddho ārambho</hi>ti ñātuṃ icchitassa atthassa pabodhitattā sodhito ārambhoti attho. Aññāṇapakkhandānaṃ dveḷhakajātānaṃ vā pucchanakāle pucchitānaṃ pucchāvisayo avijaṭaṃ mahāgahanaṃ viya mahāduggaṃ viya ca andhakāraṃ avibhūtaṃ hoti. Yadā ca bhagavatā paṇḍitehi vā bhagavato sāvakehi apade padaṃ dassentehi nijjaṭaṃ nigumbaṃ katvā pañhe vissajjite mahatā gandhahatthinā abhibhavitvā obhaggapadālito gahanappadeso viya vigatandhakāro vibhūto upaṭṭhahamāno visodhito nāma hoti.</p>

<p rend="centre">Sodhanahāravibhaṅgavaṇṇanā niṭṭhitā.</p>

<p rend="subhead">14. Adhiṭṭhānahāravibhaṅgavaṇṇanā</p>

<p rend="bodytext" n="46"><hi rend="paranum">46</hi><hi rend="dot">.</hi><hi rend="bold">Tattha</hi><pb ed="M" n="0.0129" /><hi rend="bold">katamo adhiṭṭhāno hāro</hi>ti adhiṭṭhānahāravibhaṅgo. Tattha <hi rend="bold">tathā dhārayitabbā</hi>ti ekattavemattatāsaṅkhātasāmaññavisesamattato dhārayitabbā, na pana tattha kiñci vikappetabbāti adhippāyo. Avikappetabbatāya kāraṇaṃ <hi rend="bold">niddesavāravaṇṇanāyaṃ</hi> vuttameva. Taṃ taṃ phalaṃ maggati gavesatīti <hi rend="bold">maggo,</hi> tadatthikehi maggīyati gavesīyatīti vā <hi rend="bold">maggo</hi>. Niratiyaṭṭhena nirassādaṭṭhena ca <hi rend="bold">nirayo</hi>. Uddhaṃ anugantvā tiriyaṃ añcitāti tiracchānā. Tiracchānāva <hi rend="bold">tiracchānayoni</hi>. Petatāya petti, ito pecca gatabhāvoti attho. Petti eva <hi rend="bold">pettivisayo</hi>. Na suranti na bhāsanti na dibbantīti asurā. Asurā eva <hi rend="bold">asurayoni</hi>. Dibbehi rūpādīhi suṭṭhu aggāti <hi rend="bold">saggā</hi>. Manassa ussannatāya <hi rend="bold">manussā</hi>. Vānaṃ vuccati taṇhā, taṃ tattha natthīti <hi rend="bold">nibbānaṃ</hi>. Nirayaṃ gacchatīti <hi rend="bold">nirayagāmī</hi>. Sesapadesupi eseva nayo. <hi rend="bold">Asurayoniyo</hi>ti asurayoniyā hito, asurajātinibbattanakoti attho. Saggaṃ gametīti <hi rend="bold">saggagāmiyo. Manussagāmī</hi>ti manussalokagāmī. <hi rend="bold">Paṭisaṅkhānirodho</hi>ti paṭisaṅkhāya paṭipakkhabhāvanāya nirodho, paṭipakkhe vā tathā appavatte uppajjanārahassa paṭipakkhavuttiyā anuppādo. <hi rend="bold">Appaṭisaṅkhānirodho</hi>ti saṅkhatadhammānaṃ sarasanirodho, khaṇikanirodhoti attho.</p>

<p rend="bodytext" n="47"><hi rend="paranum">47</hi><hi rend="dot">.</hi> Rūpanti ekattatā. Bhūtānaṃ upādāyāti vemattatā. Upādārūpanti ekattatā. Cakkhāyatanaṃ…pe… kabaḷīkāro āhāroti vemattatā. Tathā bhūtarūpanti ekattatā. Pathavīdhātu <pb ed="V" n="0.0255" /> …pe… vāyodhātūti vemattatā. Pathavīdhātūti ekattatā. Vīsati ākārā vemattatā. Āpodhātūti ekattatā. Dvādasa ākārā vemattatā. Tejodhātūti ekattatā. Cattāro ākārā vemattatā. Vāyodhātūti ekattatā. Cha ākārā vemattatāti imamatthaṃ dassento <hi rend="bold">‘‘dvīhi ākārehi dhātuyo pariggaṇhātī’’</hi>tiādimāha.</p>

<p rend="bodytext">Tattha <hi rend="bold">kesā</hi>ti kesā nāma upādinnakasarīraṭṭhakā kakkhaḷalakkhaṇā imasmiṃ sarīre pāṭiyekko pathavīdhātukoṭṭhāso. <hi rend="bold">Lomā</hi> nāma…pe… <hi rend="bold">matthaluṅgaṃ</hi> nāma sarīraṭṭhakaṃ kakkhaḷalakkhaṇaṃ imasmiṃ sarīre pāṭiyekko koṭṭhāsoti ayaṃ vemattatā. <hi rend="bold">Āpodhātū</hi>tiādikoṭṭhāsesu pittādīsu <pb ed="M" n="0.0130" /> eseva nayo. Ayaṃ pana viseso – <hi rend="bold">yena cā</hi>ti yena tejodhātunā kupitena. <hi rend="bold">Santappatī</hi>ti ayaṃ kāyo santappati ekāhikajarādibhāvena usumajāto hoti. <hi rend="bold">Yena ca jīrīyatī</hi>ti yena ayaṃ kāyo jarīyati. Indriyavekallataṃ balakkhayaṃ valittacapalitādiñca pāpuṇāti. <hi rend="bold">Yena ca pariḍayhatī</hi>ti yena kupitena ayaṃ kāyo ḍayhati, so ca puggalo ‘‘ḍayhāmi ḍayhāmī’’ti kandanto satadhotasappigosītacandanādilepanaṃ tālavaṇṭavātañca paccāsīsati. <hi rend="bold">Yena ca asitapītakhāyitasāyitaṃ sammā pariṇāmaṃ gacchatī</hi>ti asitaṃ vā odanādi, pītaṃ vā pānakādi, khāyitaṃ vā piṭṭhakhajjakādi, sāyitaṃ vā ambapakkamadhuphāṇitādi sammā paripākaṃ gacchati, rasādibhāvena vivekaṃ gacchatīti attho. Ettha ca purimā tayo tejodhātū catusamuṭṭhānā. Pacchimo kammasamuṭṭhānova.</p>

<p rend="bodytext"><hi rend="bold">Uddhaṅgamā vātā</hi>ti uggārahikkārādipavattakā uddhaṃ ārohanavātā. <hi rend="bold">Adhogamā vātā</hi>ti uccārapassāvādinīharaṇakā adho orohanavātā. <hi rend="bold">Kucchisayā vātā</hi>ti antānaṃ bahivātā. <hi rend="bold">Koṭṭhāsayā vātā</hi>ti antānaṃ antovātā. <hi rend="bold">Aṅgamaṅgānusārino vātā</hi>ti dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā vātā. <hi rend="bold">Assāso</hi>ti antopavisananāsikavāto. <hi rend="bold">Passāso</hi>ti bahinikkhamananāsikavāto. Ettha ca purimā sabbe catusamuṭṭhānā. Assāsapassāsā cittasamuṭṭhānā eva. Evaṃ vemattatādassanavasena vibhāgena udāhaṭā catasso dhātuyo paṭikkūlamanasikāravasena upasaṃharanto <hi rend="bold">‘‘imehi dvācattālīsāya ākārehī’’</hi>tiādimāha. Tattha <hi rend="bold">na gayhūpaga</hi>nti na gahaṇayoggaṃ. <hi rend="bold">Sabhāvabhāvato</hi>ti sabhāvalakkhaṇato.</p>

<p rend="bodytext">Evaṃ <pb ed="V" n="0.0256" /> paṭikkūlamanasikāraṃ dassetvā puna tattha sammasanacāraṃ pāḷivaseneva dassetuṃ <hi rend="bold">‘‘tenāha bhagavā yā ceva kho panā’’</hi>tiādimāha. Taṃ sabbaṃ suviññeyyaṃ.</p>

<p rend="bodytext" n="48"><hi rend="paranum">48</hi><hi rend="dot">.</hi> Evaṃ saccamaggarūpadhammavasena adhiṭṭhānahāraṃ dassetvā idāni avijjāvijjādīnampi vasena taṃ dassetuṃ <hi rend="bold">‘‘avijjāti ekattatā’’</hi>tiādi vuttaṃ. Tattha <hi rend="bold">‘‘dukkhe aññāṇa’’</hi>ntiādīsu yasmā avijjā dukkhasaccassa yāthāvasarasalakkhaṇaṃ <pb ed="M" n="0.0131" /> jānituṃ paṭivijjhituṃ na deti chādetvā pariyonandhitvā tiṭṭhati, tasmā ‘‘dukkhe aññāṇa’’nti vuccati. Tathā yasmā dukkhasamudayassa dukkhanirodhassa dukkhanirodhagāminiyā paṭipadāya yāthāvasarasalakkhaṇaṃ jānituṃ paṭivijjhituṃ na deti chādetvā pariyonandhitvā tiṭṭhati, tasmā <hi rend="bold">‘‘dukkhanirodhagāminiyā paṭipadāya aññāṇa’’</hi>nti vuccati. <hi rend="bold">Pubbanto</hi> atītaddhabhūtā khandhāyatanadhātuyo. <hi rend="bold">Aparanto</hi> anāgataddhabhūtā. <hi rend="bold">Pubbantāparanto</hi> tadubhayaṃ. <hi rend="bold">Idappaccayatā</hi> saṅkhārādīnaṃ kāraṇāni avijjādīni. <hi rend="bold">Paṭiccasamuppannā dhammā</hi> avijjādīhi nibbattā saṅkhārādidhammā.</p>

<p rend="bodytext">Tatthāyaṃ avijjā yasmā atītānaṃ khandhādīnaṃ yāva paṭiccasamuppannānaṃ dhammānaṃ yāthāvasarasalakkhaṇaṃ jānituṃ paṭivijjhituṃ na deti chādetvā pariyonandhitvā tiṭṭhati, tasmā ‘‘pubbante aññāṇaṃ yāva paṭiccasamuppannesu dhammesu aññāṇa’’nti vuccati, evāyaṃ avijjā kiccato jātitopi kathitā. Ayañhi imāni aṭṭha ṭhānāni jānituṃ paṭivijjhituṃ na detīti kiccato kathitā. Uppajjamānāpi imesu aṭṭhasu ṭhānesu uppajjatīti jātito kathitā. Evaṃ kiccato jātito ca kathitāpi lakkhaṇato kathite eva sukathitā hotīti lakkhaṇato dassetuṃ <hi rend="bold">‘‘aññāṇa’’</hi>ntiādi vuttaṃ.</p>

<p rend="bodytext">Tattha ñāṇaṃ atthānatthaṃ kāraṇākāraṇaṃ catusaccadhammaṃ viditaṃ pākaṭaṃ karoti. Ayaṃ pana avijjā uppajjitvā taṃ viditaṃ pākaṭaṃ kātuṃ na detīti ñāṇapaccanīkato aññāṇaṃ. Dassanantipi paññā, sā hi taṃ ākāraṃ passati. Avijjā pana uppajjitvā passituṃ na detīti <hi rend="bold">adassanaṃ</hi>. Abhisamayotipi paññā, sā taṃ ākāraṃ abhisameti. Avijjā pana uppajjitvā taṃ abhisametuṃ na detīti <hi rend="bold">anabhisamayo</hi>. Anubodho sambodho paṭivedhotipi paññā, sā taṃ ākāraṃ anubujjhati sambujjhati paṭivijjhati. Avijjā pana uppajjitvā taṃ anubujjhituṃ sambujjhituṃ paṭivijjhituṃ na detīti <hi rend="bold">ananubodho asambodho appaṭivedho</hi>. Tathā sallakkhaṇaṃ upalakkhaṇaṃ paccupalakkhaṇaṃ samapekkhaṇantipi paññā, sā taṃ ākāraṃ sallakkhati <pb ed="V" n="0.0257" /> upalakkhati paccupalakkhati samaṃ sammā ca apekkhati. Avijjā pana uppajjitvā tassa tathā kātuṃ na detīti <hi rend="bold">asallakkhaṇaṃ anupalakkhaṇaṃ apaccupalakkhaṇaṃ asamapekkhaṇa</hi>nti ca vuccati.</p>

<p rend="bodytext">Nāssa <pb ed="M" n="0.0132" /> kiñci paccakkhakammaṃ atthi, sayañca appaccavekkhitvā katakammanti <hi rend="bold">appaccakkhakammaṃ</hi>. Dummedhānaṃ bhāvo <hi rend="bold">dummejjhaṃ</hi>. Bālānaṃ bhāvo <hi rend="bold">bālyaṃ</hi>. Sampajaññanti paññā, sā atthānatthaṃ kāraṇākāraṇaṃ catusaccadhammaṃ sampajānāti. Avijjā pana uppajjitvā taṃ kāraṇaṃ pajānituṃ na detīti <hi rend="bold">asampajaññaṃ</hi>. Mohanavasena <hi rend="bold">moho</hi>. Pamohanavasena <hi rend="bold">pamoho</hi>. Sammohanavasena <hi rend="bold">sammoho</hi>. Avindiyaṃ vindati, vindiyaṃ na vindatīti <hi rend="bold">avijjā</hi>. Vaṭṭasmiṃ ohanati otaratīti <hi rend="bold">avijjogho</hi>. Vaṭṭasmiṃ yojetīti <hi rend="bold">avijjāyogo</hi>. Appahīnaṭṭhena ceva punappunaṃ uppajjanato ca <hi rend="bold">avijjānusayo</hi>. Magge pariyuṭṭhitacorā viya addhike kusalacittaṃ pariyuṭṭhāti viluppatīti <hi rend="bold">avijjāpariyuṭṭhānaṃ</hi>. Yathā nagaradvāre palighasaṅkhātāya laṅgiyā patitāya manussānaṃ nagarappaveso pacchijjati, evameva yassa sakkāyanagare ayaṃ patitā, tassa nibbānasampāpakaṃ ñāṇagamanaṃ pacchijjatīti <hi rend="bold">avijjālaṅgī</hi> nāma hoti. Akusalañca taṃ mūlañca, akusalānaṃ vā mūlanti akusalamūlaṃ. Taṃ pana na aññaṃ, idhādhippeto mohoti <hi rend="bold">moho akusalamūla</hi>nti ayaṃ ekapadiko avijjāya atthuddhāro. <hi rend="bold">Ayaṃ vemattatā</hi>ti ayaṃ avijjāya vemattatā.</p>

<p rend="bodytext"><hi rend="bold">Vijjā</hi>ti vindiyaṃ vindatīti vijjā, vijjhanaṭṭhena vijjā, viditakaraṇaṭṭhena vijjā. <hi rend="bold">‘‘Dukkhe ñāṇa’’</hi>ntiādīsu dukkhasaccassa yāthāvasarasalakkhaṇaṃ jānāti passati paṭivijjhatīti dukkhe ariyasacce visayabhūte ñāṇaṃ ‘‘dukkhe ñāṇa’’nti vuttaṃ. Esa nayo sesesupi. <hi rend="bold">Paññā</hi>ti tassa tassa atthassa pākaṭakaraṇasaṅkhātena paññāpanaṭṭhena paññā, tena tena vā aniccādinā pakārena dhamme jānātīti paññā. Pajānanākāro <hi rend="bold">pajānanā</hi>. Aniccādīni vicinatīti <hi rend="bold">vicayo</hi>. Pakārehi vicinatīti <hi rend="bold">pavicayo</hi>. Catusaccadhamme vicinatīti <hi rend="bold">dhammavicayo</hi>. Aniccādīnaṃ sallakkhaṇavasena <hi rend="bold">sallakkhaṇā</hi>. Tesaṃyeva pati pati upalakkhaṇavasena <hi rend="bold">paccupalakkhaṇā</hi>. Paṇḍitabhāvo <hi rend="bold">paṇḍiccaṃ</hi>. Kusalabhāvo <hi rend="bold">kosallaṃ</hi>. Nipuṇabhāvo <hi rend="bold">nepuññaṃ</hi>. Aniccādīnaṃ vibhāvanavasena <hi rend="bold">vebhabyā</hi>. Tesaṃyeva cintanavasena <hi rend="bold">cintā</hi>. Aniccādīni upaparikkhatīti <hi rend="bold">upaparikkhā. Bhūrī</hi>ti pathaviyā nāmaṃ, ayampi saṇhaṭṭhena vitthataṭṭhena ca bhūrī viyāti bhūrī. Tena vuttaṃ – ‘‘bhūrī vuccati pathavī, tāya pathavisamāya vitthatāya paññāya samannāgatoti <pb ed="V" n="0.0258" /> bhūripañño’’ti <pb ed="M" n="0.0133" /> (mahāni. 27). Api ca bhūrīti paññāyevetaṃ adhivacanaṃ. Bhūte atthe ramatīti <hi rend="bold">bhūrī</hi>.</p>

<p rend="bodytext">Kilese medhati hiṃsatīti <hi rend="bold">medhā,</hi> khippaṃ gahaṇadhāraṇaṭṭhena vā <hi rend="bold">medhā</hi>. Yassuppajjati, taṃ sattaṃ hitapaṭipattiyaṃ sampayuttaṃ vā yāthāvalakkhaṇapaṭivedhe pariṇetīti <hi rend="bold">pariṇāyikā</hi>. Aniccādivasena dhamme vipassatīti <hi rend="bold">vipassanā</hi>. Sammā pakārehi aniccādīni jānātīti <hi rend="bold">sampajaññaṃ</hi>. Uppathapaṭipanne sindhave vīthiāropanatthaṃ patodo viya uppathe dhāvanakūṭacittaṃ vīthiāropanatthaṃ vijjhatīti patodo viyāti <hi rend="bold">patodo</hi>. Dassanalakkhaṇe indaṭṭhaṃ kāretīti indriyaṃ, paññāsaṅkhātaṃ indriyaṃ <hi rend="bold">paññindriyaṃ</hi>. Avijjāya na kampatīti <hi rend="bold">paññābalaṃ</hi>. Kilesacchedanaṭṭhena paññāva satthaṃ <hi rend="bold">paññāsatthaṃ</hi>. Accuggataṭṭhena paññāva pāsādo <hi rend="bold">paññāpāsādo</hi>. Ālokanaṭṭhena paññāva āloko <hi rend="bold">paññāāloko</hi>.</p>

<p rend="bodytext">Obhāsanaṭṭhena paññāva obhāso <hi rend="bold">paññāobhāso</hi>. Pajjotanaṭṭhena paññāva pajjoto <hi rend="bold">paññāpajjoto</hi>. Ratikaraṇaṭṭhena ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena atulaṭṭhena anomasattaparibhogaṭṭhena ca paññāva ratanaṃ <hi rend="bold">paññāratanaṃ</hi>. Na tena sattā muyhanti, sayaṃ vā ārammaṇe na muyhatīti <hi rend="bold">amoho</hi>. Dhammavicayapadaṃ vuttatthameva. Kasmā panetaṃ puna vuttanti? Amohassa mohapaṭipakkhabhāvadīpanatthaṃ. Tenetaṃ dīpeti – yvāyaṃ amoho, so na kevalaṃ mohato añño dhammo, mohassa paṭipakkho dhammavicayasaṅkhāto amohova idhādhippetoti. <hi rend="bold">Sammādiṭṭhī</hi>ti yāthāvaniyyānikakusaladiṭṭhi. Dhammavicayasaṅkhāto pasattho sundaro vā bojjhaṅgoti <hi rend="bold">dhammavicayasambojjhaṅgo. Maggaṅga</hi>nti ariyamaggassa aṅgaṃ kāraṇanti maggaṅgaṃ. Ariyamaggassa antogadhattā <hi rend="bold">maggapariyāpanna</hi>nti.</p>

<p rend="bodytext"><hi rend="bold">Asaññāsamāpattī</hi>ti saññāvirāgabhāvanāvasena pavattitā asaññabhavūpapattinibbattanasamāpatti. Anuppanne hi buddhe ekacce titthāyatane pabbajitvā vāyokasiṇe parikammaṃ katvā catutthajjhānaṃ nibbattetvā jhānā vuṭṭhāya saññāya dosaṃ passanti, saññāya sati hatthacchedādidukkhañceva sabbabhayāni <pb ed="M" n="0.0134" /> ca honti, ‘‘alaṃ imāya saññāya, saññābhāvo santo’’ti evaṃ saññāya dosaṃ passitvā saññāvirāgavasena catutthajjhānaṃ nibbattetvā aparihīnajjhānā kālaṃ katvā asaññīsu nibbattanti. Cittaṃ nesaṃ cuticittanirodheneva idha nivattati, rūpakkhandhamattameva tattha nibbattati.</p>

<p rend="bodytext">Te <pb ed="V" n="0.0259" /> yathā nāma jiyāvegukkhitto saro yattako jiyāvego, tattakameva ākāse gacchati, evamevaṃ jhānavegukkhittā upapajjitvā yattako jhānavego, tattakameva kālaṃ tiṭṭhanti. Jhānavege pana parikkhīṇe tattha rūpakkhandho antaradhāyati, idha paṭisandhisaññā uppajjati, taṃ sandhāya vuttaṃ – ‘‘asaññabhavūpapattinibbattanasamāpattī’’ti. <hi rend="bold">Vibhūtasaññāsamāpattī</hi>ti viññāṇañcāyatanasamāpatti. Sā hi paṭhamāruppaviññāṇassa paṭhamāruppasaññāyapi vibhāvanato ‘‘vibhūtasaññā’’ti vuccati. Keci ‘‘vibhūtarūpasaññā’’ti paṭhanti, tesaṃ matena vibhūtarūpasamāpatti nāma sesāruppasamāpattiyo. Sesā samāpattiyo suviññeyyāva.</p>

<p rend="bodytext"><hi rend="bold">Nevasekkhanāsekkho jhāyī</hi>ti jhānalābhī puthujjano. <hi rend="bold">Ājāniyo jhāyī</hi>ti arahā, sabbepi vā ariyapuggalā. <hi rend="bold">Assakhaluṅko jhāyī</hi>ti khaluṅkassasadiso jhāyī. Tathā hi khaluṅko asso damathaṃ na upeti ito cito ca yathāruci dhāvati, evamevaṃ yo puthujjano abhiññālābhī, so abhiññā assādetvā ‘‘alamettāvatā, katamettāvatā’’ti uttaridamathāya aparisakkanto abhiññācittavasena ito cito ca dhāvati pavattati, so ‘‘assakhaluṅko jhāyī’’ti vutto. <hi rend="bold">Diṭṭhuttaro jhāyī</hi>ti jhānalābhī diṭṭhigatiko. <hi rend="bold">Paññuttaro jhāyī</hi>ti lakkhaṇūpanijjhānena jhāyī, sabbo eva vā paññādhiko jhāyī.</p>

<p rend="bodytext"><hi rend="bold">Saraṇo samādhī</hi>ti akusalacittekaggatā, sabbopi vā sāsavo samādhi. <hi rend="bold">Araṇo samādhī</hi>ti sabbo kusalābyākato samādhi, lokuttaro eva vā. <hi rend="bold">Savero samādhī</hi>ti paṭighacittesu ekaggatā. <hi rend="bold">Avero samādhī</hi>ti mettācetovimutti. Anantaradukepi eseva nayo. <hi rend="bold">Sāmiso samādhī</hi>ti lokiyasamādhi. So hi anatikkantavaṭṭāmisalokāmisatāya sāmiso. <hi rend="bold">Nirāmiso samādhī</hi>ti lokuttaro samādhi. <hi rend="bold">Sasaṅkhāro samādhī</hi>ti dukkhāpaṭipado dandhābhiñño sukhāpaṭipado ca dandhābhiñño. So hi sasaṅkhārena sappayogena cittena paccanīkadhamme kicchena <pb ed="M" n="0.0135" /> kasirena niggahetvā adhigantabbo. Itaro <hi rend="bold">asaṅkhāro samādhi. Ekaṃsabhāvito samādhī</hi>ti sukkhavipassakassa samādhi. <hi rend="bold">Ubhayaṃsabhāvito samādhī</hi>ti samathayānikassa samādhi. <hi rend="bold">Ubhayato bhāvitabhāvano samādhī</hi>ti kāyasakkhino ubhatobhāgavimuttassa ca samādhi. So hi ubhayato bhāgehi ubhayato bhāvitabhāvano.</p>

<p rend="bodytext"><hi rend="bold">Āgāḷhapaṭipadā</hi>ti kāmānaṃ orohanapaṭipatti, kāmasukhānuyogoti attho. <hi rend="bold">Nijjhāmapaṭipadā</hi>ti kāmassa nijjhāpanavasena khedanavasena pavattā paṭipatti, attakilamathānuyogoti <pb ed="V" n="0.0260" /> attho. <hi rend="bold">Akkhamā paṭipadā</hi>tiādīsu padhānakaraṇakāle sītādīni asahantassa paṭipadā, tāni nakkhamatīti akkhamā. Sahantassa pana tāni khamatīti <hi rend="bold">khamā</hi>. ‘‘Uppannaṃ kāmavitakkaṃ nādhivāsetī’’tiādinā (ma. ni. 1.26; a. ni. 4.14; 6.58) nayena micchāvitakke sametīti <hi rend="bold">samā</hi>. Manacchaṭṭhāni indriyāni dametīti <hi rend="bold">damā paṭipadā</hi>.</p>

<p rend="bodytext"><hi rend="bold">Eva</hi>nti iminā vuttanayena. <hi rend="bold">Yo dhammo</hi>ti yo koci jātiādidhammo. <hi rend="bold">Yassa dhammassā</hi>ti tato aññassa jarādidhammassa. <hi rend="bold">Samānabhāvo</hi>ti dukkhādibhāvena samānabhāvo. <hi rend="bold">Ekattatāyā</hi>ti samānatāya dukkhādibhāvānaṃ ekībhāvena. <hi rend="bold">Ekī bhavatī</hi>ti anekopi ‘‘dukkha’’ntiādinā ekasaddābhidheyyatāya ekī bhavati. Etena ekattatāya lakkhaṇamāha. <hi rend="bold">Yena yena vā pana vilakkhaṇo</hi>ti yo dhammo yassa dhammassa yena yena bhāvena visadiso. <hi rend="bold">Tena tena vemattaṃ gacchatī</hi>ti tena tena bhāvena so dhammo tassa dhammassa vemattataṃ visadisattaṃ gacchati, dukkhabhāvena samānopi jātiādiko abhinibbattiādibhāvena jarādikassa visiṭṭhataṃ gacchatīti attho. Iminā vemattatāya lakkhaṇamāha.</p>

<p rend="bodytext">Idāni tāva ekattavemattatāvisaye niyojetvā dassetuṃ <hi rend="bold">‘‘sutte vā veyyākaraṇe vā’’</hi>tiādi vuttaṃ. Tattha <hi rend="bold">pucchita</hi>nti pucchāvasena desitasuttavasena vuttaṃ, na pana adhiṭṭhānahārassa pucchāvisayatāya. Sesaṃ uttānameva.</p>

<p rend="centre">Adhiṭṭhānahāravibhaṅgavaṇṇanā niṭṭhitā.</p>

<p rend="subhead">15. Parikkhārahāravibhaṅgavaṇṇanā</p>

<p rend="bodytext" n="49"><hi rend="paranum">49</hi><hi rend="dot">.</hi><hi rend="bold">Tattha</hi><pb ed="M" n="0.0136" /><hi rend="bold">katamo parikkhāro hāro</hi>ti parikkhārahāravibhaṅgo. Tattha <hi rend="bold">yo dhammo yaṃ dhammaṃ janayati, tassa so parikkhāro</hi>ti saṅkhepato parikkhāralakkhaṇaṃ vatvā taṃ vibhāgena dassetuṃ <hi rend="bold">‘‘kiṃlakkhaṇo’’</hi>tiādi vuttaṃ. Tattha hinoti attano phalaṃ paṭikāraṇabhāvaṃ gacchatīti <hi rend="bold">hetu</hi>. Paṭicca etasmā phalaṃ etīti <hi rend="bold">paccayo</hi>. Kiñcāpi hetupaccayasaddehi kāraṇameva vuccati, tathāpi tattha visesaṃ vibhāgena dassetuṃ <hi rend="bold">‘‘asādhāraṇalakkhaṇo’’</hi>tiādi vuttaṃ. <hi rend="bold">Sabhāvo hetū</hi>ti samānabhāvo <pb ed="V" n="0.0261" /> bījaṃ hetu. Nanu ca bījaṃ aṅkurādisadisaṃ na hotīti? No na hoti, aññato hi tādisassa anuppajjanato.</p>

<p rend="bodytext"><hi rend="bold">‘‘Yathā vā panā’’</hi>tiādināpi udāharaṇantaradassanena hetupaccayānaṃ visesameva vibhāveti. Tattha <hi rend="bold">duddha</hi>nti khīraṃ. <hi rend="bold">Dadhi bhavatī</hi>ti ekattanayena abhedopacārena vā vuttaṃ, na aññathā. Na hi khīraṃ dadhi hoti. Tenevāha – <hi rend="bold">‘‘na catthi ekakālasamavadhānaṃ duddhassa ca dadhissa cā’’</hi>ti. Atha vā ghaṭe duddhaṃ pakkhittaṃ dadhi bhavati, dadhi tattha kālantare jāyati paccayantarasamāyogena, tasmā na catthi ekakālasamavadhānaṃ duddhassa ca dadhissa ca rasakhīravipākādīhi bhinnasabhāvattā. <hi rend="bold">Evameva</hi>nti yathā hetubhūtassa khīrassa phalabhūtena dadhinā na ekakālasamavadhānaṃ, evamaññassāpi hetussa phalena na ekakālasamavadhānaṃ, na tathā paccayassa, na hi paccayo ekantena phalena bhinnakālo evāti. Evampi hetupaccayānaṃ viseso veditabboti adhippāyo.</p>

<p rend="bodytext">Evaṃ bāhiraṃ hetupaccayavibhāgaṃ dassetvā idāni ajjhattikaṃ dassetuṃ <hi rend="bold">‘‘ayañhi saṃsāro’’</hi>tiādi vuttaṃ. Tattha ‘‘avijjā avijjāya hetū’’ti vutte kiṃ ekasmiṃ cittuppāde anekā avijjā vijjantīti? Āha <hi rend="bold">‘‘purimikā avijjā pacchimikāya avijjāya hetū’’</hi>ti. Tena ekasmiṃ kāle hetuphalānaṃ samavadhānaṃ natthīti etamevatthaṃ samattheti. Tattha <hi rend="bold">‘‘purimikā avijjā’’</hi>tiādinā hetuphalabhūtānaṃ avijjānaṃ vibhāgaṃ dasseti. <hi rend="bold">‘‘Bījaṅkuro viyā’’</hi>tiādinā imamatthaṃ dasseti – yathā bījaṃ aṅkurassa hetu hontaṃ samanantarahetutāya hetu hoti. Yaṃ pana bījato phalaṃ nibbattati, tassa bījaṃ paramparahetutāya hetu hoti. Evaṃ avijjāyapi hetubhāve daṭṭhabbanti.</p>

<p rend="bodytext">Puna <pb ed="M" n="0.0137" /><hi rend="bold">‘‘yathā vā panā’’</hi>tiādināpi hetupaccayavibhāgameva dasseti. Tattha <hi rend="bold">thālaka</hi>nti dīpakapallikā. <hi rend="bold">Anaggika</hi>nti aggiṃ vinā. <hi rend="bold">Dīpetu</hi>nti jāletuṃ. <hi rend="bold">Iti sabhāvo hetū</hi>ti evaṃ padīpujjālanādīsu aggiādipadīpasadisaṃ kāraṇaṃ sabhāvo hetu. <hi rend="bold">Parabhāvo paccayo</hi>ti tattheva kapallikāvaṭṭitelādisadiso aggito añño sabhāvo paccayo. <hi rend="bold">Ajjhattiko</hi>ti niyakajjhattiko niyakajjhatte bhavo. <hi rend="bold">Bāhiro</hi>ti tato bahibhūto. <hi rend="bold">Janako</hi>ti nibbattako. <hi rend="bold">Pariggāhako</hi>ti upatthambhako. <hi rend="bold">Asādhāraṇo</hi>ti āveṇiko. <hi rend="bold">Sādhāraṇo</hi>ti aññesampi paccayuppannānaṃ samāno.</p>

<p rend="bodytext">Idāni <pb ed="V" n="0.0262" /> yasmā kāraṇaṃ ‘‘parikkhāro’’ti vuttaṃ, kāraṇabhāvo ca phalāpekkhāya, tasmā kāraṇassa yo kāraṇabhāvo yathā ca so hoti, yañca phalaṃ yo ca tassa viseso, yo ca kāraṇaphalānaṃ sambandho, taṃ sabbaṃ vibhāvetuṃ <hi rend="bold">‘‘avupacchedattho’’</hi>tiādi vuttaṃ. Tattha kāraṇaphalabhāvena sambandhatā <hi rend="bold">santati</hi>. Ko ca tattha sambandho, ko kāraṇaphalabhāvo ca? So eva avupacchedattho. Yo phalabhūto aññassa akāraṇaṃ hutvā nirujjhati, so vupacchinno nāma hoti, yathā taṃ arahato cuticittaṃ. Yo pana attano anurūpassa phalassa hetu hutvā nirujjhati, so anupacchinno eva nāma hoti, hetuphalasambandhassa vijjamānattāti āha – ‘‘avupacchedattho santatiattho’’ti.</p>

<p rend="bodytext">Yasmā ca kāraṇato nibbattaṃ phalaṃ nāma, na anibbattaṃ, tasmā <hi rend="bold">‘‘nibbattiattho phalattho’’</hi>ti vuttaṃ. Yasmā pana purimabhavena anantarabhavapaṭisandhānavasena pavattā upapattikkhandhā punabbhavo, tasmā vuttaṃ – <hi rend="bold">‘‘paṭisandhiattho punabbhavattho’’</hi>ti. Tathā yassa puggalassa kilesā uppajjanti, taṃ palibundhenti sammā paṭipajjituṃ na denti. Yāva ca maggena asamugghātitā, tāva anusenti nāma, tena vuttaṃ – <hi rend="bold">‘‘palibodhattho pariyuṭṭhānattho, asamugghātattho anusayattho’’</hi>ti. Pariññābhisamayavasena pariññāte na kadāci taṃ nāmarūpaṅkurassa kāraṇaṃ hessatīti āha – <hi rend="bold">‘‘apariññātattho viññāṇassa bījattho’’</hi>ti. <hi rend="bold">Yattha avupacchedo tattha santatī</hi>ti yattha rūpārūpappavattiyaṃ yathāvutto avupacchedo, tattha santativohāro <pb ed="M" n="0.0138" />. <hi rend="bold">Yattha santati tattha nibbattī</hi>tiādi paccayaparamparadassanaṃ hetuphalasambandhavibhāvanameva.</p>

<p rend="bodytext"><hi rend="bold">‘‘Yathā vā pana cakkhuñca paṭiccā’’</hi>tiādinā ‘‘sabhāvo hetū’’ti vuttamevatthaṃ vibhāgena dasseti. Tattha <hi rend="bold">sannissayatāyā</hi>ti upanissayapaccayatāya. <hi rend="bold">Manasikāro</hi>ti kiriyāmanodhātu. Sā hi cakkhuviññāṇassa viññāṇabhāvena samānajātitāya sabhāvo hetu. <hi rend="bold">Saṅkhārā viññāṇassa paccayo sabhāvo hetū</hi>ti puññādiabhisaṅkhārā paṭisandhiviññāṇassa paccayo, tattha yo sabhāvo, so hetūti. <hi rend="bold">Saṅkhārā</hi>ti cettha sabbo lokiyo kusalākusalacittuppādo adhippeto. Iminā nayena sesapadesupi attho veditabbo. <hi rend="bold">Evaṃ yo koci upanissayo sabbo so parikkhāro</hi>ti yathāvuttappabhedo yo koci paccayo, so sabbo attano phalassa parikkharaṇato abhisaṅkharaṇato parikkhāro. Tassa niddhāretvā kathanaṃ parikkhāro hāroti.</p>

<p rend="centre">Parikkhārahāravibhaṅgavaṇṇanā niṭṭhitā.</p>

<p rend="subhead">16. Samāropanahāravibhaṅgavaṇṇanā</p>

<p rend="bodytext" n="50"><hi rend="paranum">50</hi><hi rend="dot">.</hi><hi rend="bold">Tattha</hi><pb ed="V" n="0.0263" /><hi rend="bold">katamo samāropano hāro</hi>ti samāropanahāravibhaṅgo. Tattha <hi rend="bold">ekasmiṃ padaṭṭhāne</hi>ti yasmiṃ kismiñci ekasmiṃ kāraṇabhūte dhamme suttena gahite. <hi rend="bold">Yattakāni padaṭṭhānāni otarantī</hi>ti yattakāni aññesaṃ kāraṇabhūtāni tasmiṃ dhamme samosaranti. <hi rend="bold">Sabbāni tāni samāropayitabbānī</hi>ti sabbāni tāni padaṭṭhānāni padaṭṭhānabhūtā dhammā sammā niddhāraṇavasena ānetvā desanāya āropetabbā, desanāruḷhe viya katvā kathetabbāti attho. Yathā āvaṭṭe hāre ‘‘ekamhi padaṭṭhāne, pariyesati sesakaṃ padaṭṭhāna’’nti (netti. 4 niddesavāra) vacanato anekesaṃ padaṭṭhānānaṃ pariyesanā vuttā, evamidhāpi bahūnaṃ padaṭṭhānānaṃ samāropanā kātabbāti dassento <hi rend="bold">‘‘yathā āvaṭṭe hāre’’</hi>ti āha. Na kevalaṃ padaṭṭhānavaseneva samāropanā, atha kho vevacanabhāvanāpahānavasenapi samāropanā kātabbāti dassento <hi rend="bold">‘‘tattha samāropanā catubbidhā’’</hi>tiādimāha.</p>

<p rend="bodytext">Kasmā <pb ed="M" n="0.0139" /> panettha padaṭṭhānavevacanāni gahitāni, nanu padaṭṭhānavevacanahāre eva ayamattho vibhāvitoti? Saccametaṃ, idha pana padaṭṭhānavevacanaggahaṇaṃ bhāvanāpahānānaṃ adhiṭṭhānavisayadassanatthañceva tesaṃ adhivacanavibhāgadassanatthañca. Evañhi bhāvanāpahānāni suviññeyyāni honti sukarāni ca paññāpetuṃ. <hi rend="bold">Idaṃ padaṭṭhāna</hi>nti idaṃ tividhaṃ sucaritaṃ buddhānaṃ sāsanassa ovādassa visayādhiṭṭhānabhāvato padaṭṭhānaṃ. Tattha <hi rend="bold">‘‘kāyika’’</hi>ntiādinā tīhi sucaritehi sīlādayo tayo khandhe samathavipassanā tatiyacatutthaphalāni ca niddhāretvā dasseti, taṃ suviññeyyameva. Vanīyatīti <hi rend="bold">vanaṃ,</hi> vanati, vanute iti vā <hi rend="bold">vanaṃ</hi>. Tattha yasmā pañca kāmaguṇā kāmataṇhāya, nimittaggāho anubyañjanaggāhassa, ajjhattikabāhirāni āyatanāni tappaṭibandhachandarāgādīnaṃ, anusayā ca pariyuṭṭhānānaṃ kāraṇāni honti, tasmā tamatthaṃ dassetuṃ <hi rend="bold">‘‘pañca kāmaguṇā’’</hi>tiādi vuttaṃ.</p>

<p rend="bodytext" n="51"><hi rend="paranum">51</hi><hi rend="dot">.</hi><hi rend="bold">Ayaṃ vevacanena samāropanā</hi>ti yo ‘‘rāgavirāgā cetovimutti sekkhaphalaṃ, anāgāmiphalaṃ, kāmadhātusamatikkamana’’nti etehi pariyāyavacanehi tatiyaphalassa niddeso, tathā yo ‘‘avijjāvirāgā paññāvimutti asekkhaphalaṃ, aggaphalaṃ arahattaṃ, tedhātukasamatikkamana’’nti <pb ed="V" n="0.0264" /> etehi pariyāyavacanehi catutthaphalassa niddeso, yo ca ‘‘paññindriya’’ntiādīhi pariyāyavacanehi paññāya niddeso, ayaṃ vevacanehi ca samāropanā.</p>

<p rend="bodytext"><hi rend="bold">Tasmātiha tvaṃ, bhikkhu, kāye kāyānupassī viharāhī</hi>tiādi lakkhaṇahāravibhaṅgavaṇṇanāyaṃ vuttanayena veditabbaṃ. Kevalaṃ tattha ekalakkhaṇattā avuttānampi vuttabhāvadassanavaseneva āgataṃ, idha bhāvanāsamāropanavasenāti ayameva viseso. Kāyānupassanā visesato asubhānupassanā eva kāmarāgatadekaṭṭhakilesānaṃ ekantapaṭipakkhāti asubhasaññā kabaḷīkārāhārapariññāya paribandhakilesā kāmupādānaṃ kāmayogo abhijjhākāyagantho kāmāsavo kāmogho rāgasallaṃ rūpadhammapariññāya paṭipakkhakilesā rūpadhammesu rāgo chandāgatigamananti etesaṃ pāpadhammānaṃ pahānāya saṃvattatīti imamatthaṃ dasseti <hi rend="bold">‘‘kāye kāyānupassī viharanto’’</hi>tiādinā.</p>

<p rend="bodytext">Tathā <pb ed="M" n="0.0140" /> vedanānupassanā visesato dukkhānupassanāti, sā –</p>

<p rend="gatha1">‘‘Yo sukhaṃ dukkhato adda, dukkhamaddakkhi sallato;</p>

<p rend="gathalast">Adukkhamasukhaṃ santaṃ, adakkhi naṃ aniccato’’ti. (saṃ. ni. 4.253; itivu. 53) –</p>

<p rend="bodytext">Ādivacanato sabbaṃ vedanaṃ ‘‘dukkha’’nti passantī sukhasaññāya vedanāhetupariññāya paribandhakilesānaṃ gosīlādīhi bhavasuddhi hotīti vedanāssādena pavattassa bhavupādānasaṅkhātassa sīlabbatupādānassa vedanāvasena ‘‘anatthaṃ me acarī’’tiādinayappavattassa (dī. ni. 3.340; a. ni. 9.29; 10.79; dha. sa. 1237; vibha. 909, 960) byāpādakāyaganthassa dosasallassa vedanāssādavaseneva pavattassa bhavayogabhavābhavabhavoghasaṅkhātassa bhavarāgassa bhavapariññāya paribandhakakilesānaṃ vedanāvisayassa rāgassa dosāgatigamanassa ca pahānāya saṃvattatīti etamatthaṃ dasseti <hi rend="bold">‘‘vedanāsu vedanānupassī’’</hi>tiādinā.</p>

<p rend="bodytext">Tathā cittānupassanā visesato aniccānupassanāti, sā cittaṃ ‘‘anicca’’nti passantī tattha yebhuyyena sattā niccasaññinoti niccasaññāya viññāṇāhārapariññāya paribandhakilesānaṃ niccābhinivesapaṭipakkhato eva diṭṭhupādānaṃ diṭṭhiyogasīlabbataparāmāsakāyaganthadiṭṭhāsavadiṭṭhoghasaṅkhātāya diṭṭhiyā niccasaññānimittassa ‘‘seyyohamasmī’’tiādinayappavattassa <pb ed="V" n="0.0265" /> (dha. sa. 1239; vibha. 832, 866, 962) mānasallassa saññāpariññāya paṭipakkhakilesānaṃ saññāya rāgassa diṭṭhābhinivesassa appahīnattā uppajjanakassa bhayāgatigamanassa ca pahānāya saṃvattatīti imamatthaṃ dasseti <hi rend="bold">‘‘citte cittānupassī’’</hi>tiādinā.</p>

<p rend="bodytext">Tathā dhammānupassanā visesato anattasaññāti, sā saṅkhāresu attasaññāya manosañcetanāhārapariññāya paṭipakkhakilesānaṃ sakkāyadiṭṭhiyā ‘‘idameva sacca’’nti (ma. ni. 2.187, 202-203; 3.27) pavattassa micchābhinivesassa micchābhinivesahetukāya avijjāyogaavijjāsavaavijjoghamohasallasaṅkhātāya avijjāya saṅkhārapariññāya paribandhakilesānaṃ saṅkhāresu rāgassa mohāgatigamanassa <pb ed="M" n="0.0141" /> ca pahānāya saṃvattatīti imamatthaṃ dasseti <hi rend="bold">‘‘dhammesu dhammānupassī viharanto’’</hi>tiādinā. Sesaṃ uttānameva.</p>

<p rend="centre">Samāropanahāravibhaṅgavaṇṇanā niṭṭhitā.</p>

<p rend="centre">Niṭṭhitā ca hāravibhaṅgavaṇṇanā.</p>

<p rend="subhead">1. Desanāhārasampātavaṇṇanā</p>

<p rend="bodytext">Evaṃ suparikammakatāya bhūmiyā nānāvaṇṇāni muttapupphāni pakiranto viya susikkhitasippācariyavicāritesu surattasuvaṇṇālaṅkāresu nānāvidharaṃsijālasamujjalāni vividhāni maṇiratanāni bandhanto viya mahāpathaviṃ parivattetvā pappaṭakojaṃ khādāpento viya yojanikamadhugaṇḍaṃ pīḷetvā sumadhurasaṃ pāyento viya ca āyasmā mahākaccāno nānāsuttapadese udāharanto soḷasa hāre vibhajitvā idāni te ekasmiṃyeva sutte yojetvā dassento hārasampātavāraṃ ārabhi. Ārabhanto ca yāyaṃ niddesavāre –</p>

<p rend="hangnum" n="52"><hi rend="paranum">52</hi><hi rend="dot">.</hi></p>

<p rend="bodytext"> ‘‘Soḷasa hārā paṭhamaṃ, disalocanato disā viloketvā.</p>

<p rend="gathalast">Saṅkhipiya aṅkusena hi, nayehi tīhi niddise sutta’’nti. –</p>

<p rend="unindented">Gāthā vuttā. Yasmā taṃ hāravibhaṅgavāro nappayojeti, vippakiṇṇavisayattā, nayavicārassa ca antaritattā <pb ed="V" n="0.0266" />. Anekehi suttapadesehi hārānaṃ vibhāgadassanameva hi hāravibhaṅgavāro. Hārasampātavāro pana taṃ payojeti, ekasmiṃyeva suttapadese soḷasa hāre yojetvāva tadanantaraṃ nayasamuṭṭhānassa kathitattā. Tasmā ‘‘soḷasa hārā paṭhama’’nti gāthaṃ paccāmasitvā <hi rend="bold">‘‘tassā niddeso kuhiṃ daṭṭhabbo, hārasampāte’’</hi>ti āha. Tassattho – ‘‘tassā gāthāya niddeso kattha daṭṭhabbo’’ti. Etena suttesu hārānaṃ yojanānayadassanaṃ hārasampātavāroti dasseti. Hārasampātapadassa attho vutto eva.</p>

<p rend="bodytext"><hi rend="bold">Arakkhitena</hi><pb ed="M" n="0.0142" /><hi rend="bold">cittenā</hi>ti cakkhudvārādīsu satiārakkhābhāvena aguttena cittena. <hi rend="bold">Micchādiṭṭhihatenā</hi>ti sassatādimicchābhinivesadūsitena. <hi rend="bold">Thinamiddhābhibhūtenā</hi>ti cittassa kāyassa ca akalyatālakkhaṇehi thinamiddhehi ajjhotthaṭena. <hi rend="bold">Vasaṃ mārassa gacchatī</hi>ti kilesamārādīnaṃ yathākāmaṃ karaṇīyo hotīti ayaṃ tāva gāthāya padattho.</p>

<p rend="bodytext"><hi rend="bold">Pamāda</hi>nti ‘‘arakkhitena cittenā’’ti idaṃ padaṃ chasu dvāresu sativosaggalakkhaṇaṃ pamādaṃ katheti. <hi rend="bold">Taṃ maccuno pada</hi>nti taṃ pamajjanaṃ guṇamāraṇato maccusaṅkhātassa mārassa vasavattanaṭṭhānaṃ, tena ‘‘arakkhitena cittena, vasaṃ mārassa gacchatī’’ti paṭhamapādaṃ catutthapādena sambandhitvā dasseti. <hi rend="bold">So vipallāso</hi>ti yaṃ aniccassa khandhapañcakassa ‘‘nicca’’nti dassanaṃ, so vipallāso vipariyesaggāho. Tenevāha – <hi rend="bold">‘‘viparītaggāhalakkhaṇo vipallāso’’</hi>ti. Sabbaṃ vipallāsasāmaññena gahetvā tassa adhiṭṭhānaṃ pucchati <hi rend="bold">‘‘kiṃ vipallāsayatī’’</hi>ti. Sāmaññassa ca viseso adhiṭṭhānabhāvena voharīyatīti āha – <hi rend="bold">‘‘saññaṃ cittaṃ diṭṭhimitī’’</hi>ti. Taṃ ‘‘vipallāsayatī’’ti padena sambandhitabbaṃ. Tesu saññāvipallāso sabbamuduko, aniccādikassa visayassa micchāvasena upaṭṭhitākāraggahaṇamattaṃ migapotakānaṃ tiṇapurisakesu purisoti uppannasaññā viya. Cittavipallāso tato balavataro, amaṇiādike visaye maṇiādiākārena upaṭṭhahante tathā sanniṭṭhānaṃ viya niccādito sanniṭṭhānamattaṃ. Diṭṭhivipallāso pana sabbabalavataro yaṃ yaṃ ārammaṇaṃ yathā yathā upaṭṭhāti, tathā tathā naṃ sassatādivasena ‘‘idameva saccaṃ moghamañña’’nti abhinivisanto pavattati. Tattha saññāvipallāso cittavipallāsassa kāraṇaṃ, cittavipallāso diṭṭhivipallāsassa kāraṇaṃ hoti.</p>

<p rend="bodytext">Idāni vipallāsānaṃ pavattiṭṭhānaṃ visayaṃ dassetuṃ <hi rend="bold">‘‘so kuhiṃ vipallāsayati, catūsu attabhāvavatthūsū’’</hi>ti āha. Tattha <hi rend="bold">attabhāvavatthūsū</hi>ti pañcasu upādānakkhandhesu. Te hi āhito ahaṃ <pb ed="V" n="0.0267" /> māno etthāti attā, ‘‘attā’’ti bhavati ettha buddhi vohāro cāti attabhāvo, so eva subhādīnaṃ vipallāsassa ca adhiṭṭhānabhāvato vatthu cāti ‘‘attabhāvavatthū’’ti vuccati. <hi rend="bold">‘‘Rūpaṃ attato samanupassatī’’</hi>tiādinā tesaṃ sabbavipallāsamūlabhūtāya sakkāyadiṭṭhiyā pavattiṭṭhānabhāvena attabhāvavatthutaṃ dassetvā puna vipallāsānaṃ pavattiākārena saddhiṃ <pb ed="M" n="0.0143" /> visayaṃ vibhajitvā dassetuṃ <hi rend="bold">‘‘rūpaṃ paṭhamaṃ vipallāsavatthu asubhe subha’’</hi>nti vuttaṃ. Taṃ sabbaṃ suviññeyyaṃ. Puna mūlakāraṇavasena vipallāse vibhajitvā dassetuṃ <hi rend="bold">‘‘dve dhammā cittassa saṃkilesā’’</hi>tiādimāha. Tattha kiñcāpi avijjārahitā taṇhā natthi, avijjā ca subhasukhasaññānampi paccayo eva, tathāpi taṇhā etāsaṃ sātisayaṃ paccayoti dassetuṃ <hi rend="bold">‘‘taṇhānivutaṃ…pe… dukkhe sukha’’</hi>nti vuttaṃ. <hi rend="bold">Diṭṭhinivuta</hi>nti diṭṭhisīsena avijjā vuttāti avijjānivutanti attho. Kāmañcettha taṇhārahitā diṭṭhi natthi, taṇhāpi diṭṭhiyā paccayo eva. Taṇhāpi ‘‘niccaṃ attā’’ti ayoniso ummujjantānaṃ tathāpavattamicchābhinivesassa moho visesapaccayoti dassetuṃ <hi rend="bold">‘‘diṭṭhinivutaṃ…pe… attā’’</hi>ti vuttaṃ.</p>

<p rend="bodytext"><hi rend="bold">Yo diṭṭhivipallāso</hi>ti ‘‘anicce niccaṃ, anattani attā’’ti pavattampi vipallāsadvayaṃ sandhāyāha – <hi rend="bold">‘‘so atītaṃ rūpaṃ…pe… atītaṃ viññāṇaṃ attato samanupassatī’’</hi>ti. Etena aṭṭhārasavidhopi pubbantānukappikavādo pacchimānaṃ dvinnaṃ vipallāsānaṃ vasena hotīti dasseti. <hi rend="bold">Taṇhāvipallāso</hi>ti taṇhāmūlako vipallāso. ‘‘Asubhe subhaṃ, dukkhe sukha’’nti etaṃ vipallāsadvayaṃ sandhāya vadati. <hi rend="bold">Anāgataṃ rūpaṃ abhinandatī</hi>ti anāgataṃ rūpaṃ diṭṭhābhinandanavasena abhinandati. <hi rend="bold">Anāgataṃ vedanaṃ, saññaṃ, saṅkhāre, viññāṇaṃ abhinandatī</hi>ti etthāpi eseva nayo. Etena catucattālīsavidhopi aparantānukappikavādo yebhuyyena purimānaṃ dvinnaṃ vipallāsānaṃ vasena hotīti dasseti. <hi rend="bold">Dve dhammā cittassa upakkilesā</hi>ti evaṃ paramasāvajjassa vipallāsassa mūlakāraṇanti visesato dve dhammā cittassa upakkilesā <hi rend="bold">taṇhā ca avijjā cā</hi>ti te sarūpato dasseti. Tāhi visujjhantaṃ cittaṃ visujjhatīti paṭipakkhavasenapi tāsaṃ upakkilesabhāvaṃyeva vibhāveti, na hi taṇhāavijjāsu pahīnāsu koci saṃkilesadhammo na pahīyatīti. Yathā ca vipallāsānaṃ mūlakāraṇaṃ taṇhāvijjā, evaṃ sakalassāpi vaṭṭassa mūlakāraṇanti yathānusandhināva gāthaṃ niṭṭhapetuṃ <hi rend="bold">‘‘tesa’’</hi>ntiādi vuttaṃ. Tattha <hi rend="bold">tesa</hi>nti yesaṃ arakkhitaṃ cittaṃ micchādiṭṭhihatañca, tesaṃ. <hi rend="bold">‘‘Avijjānīvaraṇāna’’</hi>ntiādinā mārassa vasagamanena anādimatisaṃsāre saṃsaraṇanti dasseti.</p>

<p rend="bodytext"><hi rend="bold">Thinamiddhābhibhūtenā</hi>ti <pb ed="V" n="0.0268" /> ettha <hi rend="bold">‘‘thinaṃ nāmā’’</hi>tiādinā thinamiddhānaṃ sarūpaṃ dasseti. Tehi cittassa abhibhūtatā suviññeyyāvāti taṃ anāmasitvā kilesamāraggahaṇeneva <pb ed="M" n="0.0144" /> taṃnimittā abhisaṅkhāramārakhandhamāramaccumārā gahitā evāti <hi rend="bold">‘‘kilesamārassa ca sattamārassa cā’’</hi>ti <hi rend="bold">ca</hi>-saddena vā tesampi gahaṇaṃ katanti daṭṭhabbaṃ. <hi rend="bold">So hi nivuto saṃsārābhimukho</hi>ti so māravasaṃ gato, tato eva nivuto kilesehi yāva na mārabandhanaṃ chijjati, tāva saṃsārābhimukhova hoti, na visaṅkhārābhimukhoti adhippāyo. Imāni bhagavatā dve saccāni desitāni. Kathaṃ desitāni?</p>

<p rend="bodytext">Tattha duvidhā kathā abhidhammanissitā ca suttantanissitā ca. Tāsu abhidhammanissitā nāma <hi rend="bold">arakkhitena cittenā</hi>ti rattampi cittaṃ arakkhitaṃ, duṭṭhampi cittaṃ arakkhitaṃ, mūḷhampi cittaṃ arakkhitaṃ. Tattha rattaṃ cittaṃ aṭṭhannaṃ lobhasahagatacittuppādānaṃ vasena veditabbaṃ, duṭṭhaṃ cittaṃ dvinnaṃ paṭighacittuppādānaṃ vasena veditabbaṃ, mūḷhaṃ cittaṃ dvinnaṃ momūhacittuppādānaṃ vasena veditabbaṃ. Yāva imesaṃ cittuppādānaṃ vasena indriyānaṃ agutti agopāyanā apālanā anārakkhā sativosaggo pamādo cittassa asaṃvaro, evaṃ arakkhitaṃ cittaṃ hoti. Micchādiṭṭhihataṃ nāma cittaṃ catunnaṃ diṭṭhisampayuttacittuppādānaṃ vasena veditabbaṃ, thinamiddhābhibhūtaṃ nāma cittaṃ pañcannaṃ sasaṅkhārikākusalacittuppādānaṃ vasena veditabbaṃ. Evaṃ sabbepi aggahitaggahaṇena dvādasa akusalacittuppādā honti. Te ‘‘katame dhammā akusalā? Yasmiṃ samaye akusalaṃ cittaṃ uppannaṃ hotī’’tiādinā <hi rend="bold">cittuppādakaṇḍe</hi> (dha. sa. 365) akusalacittuppādadesanāvasena vitthārato vattabbā. <hi rend="bold">Mārassā</hi>ti ettha pañca mārā. Tesu kilesamārassa catunnaṃ āsavānaṃ catunnaṃ oghānaṃ catunnaṃ yogānaṃ catunnaṃ ganthānaṃ catunnaṃ upādānānaṃ aṭṭhannaṃ nīvaraṇānaṃ dasannaṃ kilesavatthūnaṃ vasena <hi rend="bold">āsavagocchakādīsu</hi> (dha. sa. dukamātikā 14-19, 1102) vuttanayena, tathā ‘‘jātimado gottamado ārogyamado’’tiādinā <hi rend="bold">khuddakavatthuvibhaṅge</hi> (vibha. 832) āgatānaṃ sattannaṃ kilesānañca vasena vibhāgo vattabbo. Ayaṃ tāvettha abhidhammanissitā kathā.</p>

<p rend="bodytext">Suttantanissitā (ma. ni. 1.347; a. ni. 11.17) pana <hi rend="bold">arakkhitena cittenā</hi>ti cakkhunā rūpaṃ disvā nimittaggāhī hoti anubyañjanaggāhī, yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā pāpakā akusalā dhammā anvāssaveyyuṃ, tassa <pb ed="M" n="0.0145" /> saṃvarāya na paṭipajjati, na rakkhati cakkhundriyaṃ, cakkhundriye na saṃvaraṃ āpajjati. Sotena <pb ed="V" n="0.0269" /> …pe… ghānena… jivhāya… kāyena… manasā…pe… manindriyena saṃvaraṃ āpajjati (ma. ni. 1.347, 411, 421; 2.419; 3.15, 75). Evaṃ arakkhitaṃ cittaṃ hoti. <hi rend="bold">Micchādiṭṭhihatena cā</hi>ti micchādiṭṭhihataṃ nāma cittaṃ pubbantakappanavasena vā aparantakappanavasena vā pubbantāparantakappanavasena vā micchābhinivisantassa ayoniso ummujjantassa ‘‘sassato lokoti vā…pe… neva hoti na na hoti tathāgato paraṃ maraṇā’’ti (vibha. 937; paṭi. ma. 1.140) vā yā diṭṭhi, tāya hataṃ upahataṃ. Yā ca kho ‘‘imā cattāro sassatavādā…pe… pañca paramadiṭṭhadhammanibbānavādā’’ti brahmajāle (dī. ni. 1.30 ādayo) pañcattaye (ma. ni. 3.21 ādayo) ca āgatā dvāsaṭṭhi diṭṭhiyo, tāsaṃ vasena cittassa micchādiṭṭhihatabhāvo kathetabbo.</p>

<p rend="bodytext"><hi rend="bold">Thinamiddhābhibhūtenā</hi>ti <hi rend="bold">thinaṃ</hi> nāma cittassa akammaññatā. <hi rend="bold">Middhaṃ</hi> nāma vedanādikkhandhattayassa akammaññatā. Tathā <hi rend="bold">thinaṃ</hi> anussāhasaṃhananaṃ. <hi rend="bold">Middhaṃ</hi> asattivighāto. Iti thinena middhena ca cittaṃ abhibhūtaṃ ajjhotthaṭaṃ upaddutaṃ saṅkocanappattaṃ layāpannaṃ. <hi rend="bold">Vasaṃ mārassa gacchatī</hi>ti <hi rend="bold">vaso</hi> nāma icchā lobho adhippāyo ruci ākaṅkhā āṇā āṇatti. <hi rend="bold">Māro</hi>ti pañca mārā – khandhamāro abhisaṅkhāramāro maccumāro devaputtamāro kilesamāroti. <hi rend="bold">Gacchatī</hi>ti tesaṃ vasaṃ icchaṃ…pe… āṇattiṃ gacchati upagacchati upeti vattati anuvattati nātikkamatīti. Tena vuccati – ‘‘vasaṃ mārassa gacchatī’’ti.</p>

<p rend="bodytext">Tattha yathāvuttā akusalā dhammā, taṇhāvijjā eva vā samudayasaccaṃ. Yo so ‘‘vasaṃ mārassa gacchatī’’ti vutto, so ye pañcupādānakkhandhe upādāya paññatto, te pañcakkhandhā dukkhasaccaṃ. Evaṃ bhagavatā idha dve saccāni desitāni. Tenevāha – <hi rend="bold">‘‘dukkhaṃ samudayo cā’’</hi>ti. Tesaṃ bhagavā pariññāya ca pahānāya ca dhammaṃ desetīti vuttamevatthaṃ pākaṭataraṃ kātuṃ <hi rend="bold">‘‘dukkhassa pariññāya samudayassa pahānāyā’’</hi>ti vuttaṃ. Kathaṃ desetīti ce –</p>

<p rend="gatha1">‘‘Tasmā rakkhitacittassa, sammāsaṅkappagocaro;</p>

<p rend="gatha2">Sammādiṭṭhiṃ purakkhatvā, ñatvāna udayabbayaṃ;</p>

<p rend="gathalast">Thinamiddhābhibhū bhikkhu, sabbā duggatiyo jahe’’ti. (udā. 32) –</p>

<p rend="unindented">Gāthāya <pb ed="M" n="0.0146" />. Tassattho – yasmā arakkhitena cittena vasaṃ mārassa gacchati, tasmā satisaṃvarena manacchaṭṭhānaṃ <pb ed="V" n="0.0270" /> indriyānaṃ rakkhaṇena rakkhitacitto assa. <hi rend="bold">Sammāsaṅkappagocaro</hi>ti yasmā kāmasaṅkappādimicchāsaṅkappagocaro tathā tathā ayoniso vikappetvā nānāvidhāni micchādassanāni gaṇhāti. Tato eva ca micchādiṭṭhihatena cittena vasaṃ mārassa gacchati, tasmā yonisomanasikārena kammaṃ karonto nekkhammasaṅkappādisammāsaṅkappagocaro assa. <hi rend="bold">Sammādiṭṭhiṃ purakkhatvā</hi>ti sammāsaṅkappagocaratāya vidhutamicchādassano kammassakatālakkhaṇaṃ yathābhūtañāṇalakkhaṇañca sammādiṭṭhiṃ pubbaṅgamaṃ katvā sīlasamādhīsu yuttappayutto. Tato eva ca <hi rend="bold">ñatvāna udayabbayaṃ</hi> pañcasu upādānakkhandhesu samapaññāsāya ākārehi uppādaṃ nirodhañca ñatvā vipassanaṃ ussukkāpetvā anukkamena ariyamagge gaṇhanto aggamaggena <hi rend="bold">thinamiddhābhibhū bhikkhu sabbā duggatiyo jahe</hi>ti evaṃ sabbaso bhinnakilesattā bhikkhu khīṇāsavo yathāsambhavaṃ tividhadukkhatāyogena duggatisaṅkhātā sabbāpi gatiyo jaheyya, tāsaṃ parabhāge nibbāne tiṭṭheyyāti attho.</p>

<p rend="bodytext"><hi rend="bold">Yaṃ taṇhāya avijjāya ca pahānaṃ, ayaṃ nirodho</hi>ti pahānassa nirodhassa paccayabhāvato asaṅkhatadhātu pahānaṃ nirodhoti ca vuttā. <hi rend="bold">Imāni cattāri saccānī</hi>ti purimagāthāya purimāni dve, pacchimagāthāya pacchimāni dveti dvīhi gāthāhi bhāsitāni imāni cattāri ariyasaccāni. Tesu samudayena assādo, dukkhena ādīnavo, magganirodhehi nissaraṇaṃ, sabbagatijahanaṃ phalaṃ, rakkhitacittatādiko upāyo, arakkhitacittatādinisedhanamukhena rakkhitacittatādīsu niyojanaṃ bhagavato āṇattīti. Evaṃ desanāhārapadatthā assādādayo niddhāretabbā. Tenevāha – <hi rend="bold">‘‘niyutto desanāhārasampāto’’</hi>ti.</p>

<p rend="centre">Desanāhārasampātavaṇṇanā niṭṭhitā.</p>

<p rend="subhead">2. Vicayahārasampātavaṇṇanā</p>

<p rend="bodytext" n="53"><hi rend="paranum">53</hi><hi rend="dot">.</hi> Evaṃ <pb ed="M" n="0.0147" /> desanāhārasampātaṃ dassetvā idāni vicayahārasampātaṃ dassento yasmā desanāhārapadatthavicayo vicayahāro, tasmā desanāhāre vipallāsahetubhāvena niddhāritāya taṇhāya kusalādivibhāgapavicayamukhena vicayahārasampātaṃ dassetuṃ <hi rend="bold">‘‘tattha taṇhā duvidhā’’</hi>tiādi āraddhaṃ. Tattha <hi rend="bold">kusalā</hi>ti kusaladhammārammaṇā. <hi rend="bold">Kusala</hi>-saddo cettha <hi rend="bold">bāhitikasutte</hi> (ma. ni. 2.358 ādayo) viya anavajjatthe daṭṭhabbo. Kasmā panettha taṇhā kusalapariyāyena uddhaṭā? Heṭṭhā desanāhāre vipallāsahetubhāvena taṇhaṃ uddharitvā tassā vasena saṃkilesapakkho <pb ed="V" n="0.0271" /> dassito. Vicittapaṭibhānatāya pana idhāpi taṇhāmukheneva vodānapakkhaṃ dassetuṃ kusalapariyāyena taṇhā uddhaṭā. Tattha saṃsāraṃ gametīti <hi rend="bold">saṃsāragāminī,</hi> saṃsāranāyikāti attho. Apacayaṃ nibbānaṃ gametīti <hi rend="bold">apacayagāminī</hi>. Kathaṃ pana taṇhā apacayagāminīti? Āha <hi rend="bold">‘‘pahānataṇhā’’</hi>ti. Tadaṅgādippahānassa hetubhūtā taṇhā. Kathaṃ pana ekantasāvajjāya taṇhāya kusalabhāvoti? Sevitabbabhāvato. Yathā taṇhā, evaṃ <hi rend="bold">mānopi duvidho kusalopi akusalopi,</hi> na taṇhā evāti taṇhāya nidassanabhāvena māno vutto.</p>

<p rend="bodytext">Tattha mānassa yathādhippetaṃ kusalādibhāvaṃ dassetuṃ <hi rend="bold">‘‘yaṃ mānaṃ nissāyā’’</hi>tiādimāha. Vuttañhetaṃ bhagavatā – ‘‘mānamahaṃ, devānaminda, duvidhena vadāmi sevitabbampi asevitabbampī’’tiādi. <hi rend="bold">Yaṃ nekkhammassitaṃ domanassa</hi>ntiādi ‘‘kusalā’’ti vuttataṇhāya sarūpadassanatthaṃ vuttaṃ. Tattha nekkhammassitaṃ domanassaṃ nāma –</p>

<p rend="indent">‘‘Tattha katamāni cha nekkhammassitāni domanassāni? Rūpānaṃtveva aniccataṃ viditvā vipariṇāmavirāganirodhaṃ ‘pubbe ceva rūpā etarahi ca, sabbete rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya disvā anuttaresu vimokkhesu pihaṃ upaṭṭhāpeti ‘kudāssu nāmāhaṃ tadāyatanaṃ upasampajja viharissāmi, yadariyā etarahi āyatanaṃ upasampajja viharantī’ti. Iti anuttaresu vimokkhesu pihaṃ upaṭṭhāpayato uppajjati <pb ed="M" n="0.0148" /> pihā, pihāpaccayā domanassaṃ. Yaṃ evarūpaṃ domanassaṃ, idaṃ vuccati nekkhammassitaṃ domanassa’’nti (ma. ni. 3.307) –</p>

<p rend="unindented">Evaṃ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu pihaṃ upaṭṭhāpetvā tadadhigamāya aniccādivasena vipassanaṃ upaṭṭhāpetvā ussukkāpetuṃ asakkontassa ‘‘imampi pakkhaṃ imampi māsaṃ, imampi saṃvaccharaṃ, vipassanaṃ ussukkāpetvā ariyabhūmiṃ sampāpuṇituṃ nāsakkhi’’nti anusocato uppannaṃ domanassaṃ nekkhammavasena vipassanāvasena anussativasena paṭhamajjhānādivasena paṭipattiyā hetubhāvena uppajjanato nekkhammassitaṃ domanassaṃ nāma. <hi rend="bold">Ayaṃ taṇhā kusalā</hi>ti ayaṃ ‘‘pihā’’ti vuttā taṇhā kusalā. Kathaṃ? <hi rend="bold">Rāgavirāgā cetovimutti, tadārammaṇā kusalā</hi>ti. Idaṃ vuttaṃ hoti – rāgavirāgā cetovimutti, na sabhāvena kusalā, anavajjaṭṭhena kusalā. Taṃ uddissa pavattiyā tadārammaṇā pana taṇhā kusalārammaṇatāya kusalāti. <hi rend="bold">Avijjāvirāgā paññāvimutti</hi> anavajjaṭṭhena kusalā. <hi rend="bold">Tassā</hi>ti paññāvimuttiyā <pb ed="V" n="0.0272" />. Yāya vasena ‘‘tasmā rakkhitacittassā’’ti gāthāyaṃ ‘‘sabbā duggatiyo jahe’’ti vuttaṃ.</p>

<p rend="bodytext">Iti cirataraṃ vipassanāparivāsaṃ parivasitvā dukkhāpaṭipadādandhābhiññāya adhigatāya paññāvimuttiyā vasena vicayahārasampātaṃ dassetuṃ <hi rend="bold">‘‘tassā ko pavicayo’’</hi>tiādi āraddhaṃ. Tattha yasmā paññāvimutti ariyamaggamūlikā, tasmā catutthajjhānapādake ariyamaggadhamme uddisitvā tesaṃ āgamanapaṭipadaṃ dassetuṃ <hi rend="bold">‘‘kattha daṭṭhabbo, catutthe jhāne’’</hi>tiādi vuttaṃ. Tattha <hi rend="bold">pāramitāyā</hi>ti ukkaṃsagatāya catutthajjhānabhāvanāya. Yehi aṭṭhahi aṅgehi samannāgataṃ catutthajjhānacittaṃ vuttaṃ, tāni aṅgāni dassetuṃ <hi rend="bold">‘‘parisuddha’’</hi>ntiādi vuttaṃ.</p>

<p rend="bodytext">Tattha upekkhāsatipārisuddhibhāvena <hi rend="bold">parisuddhaṃ</hi>. Parisuddhattā eva <hi rend="bold">pariyodātaṃ,</hi> pabhassaranti vuttaṃ hoti. Sukhādīnaṃ paccayaghātena vītarāgādiaṅgaṇattā <hi rend="bold">anaṅgaṇaṃ</hi>. Anaṅgaṇattā eva <hi rend="bold">vigatūpakkilesaṃ,</hi> aṅgaṇena hi cittaṃ upakkilissati, subhāvitattā mudubhūtaṃ vasibhāvappattanti attho. Vase vattamānañhi cittaṃ <hi rend="bold">‘‘mudū’’</hi>ti vuccati. Muduttā eva ca <hi rend="bold">kammaniyaṃ,</hi> kammakkhamaṃ kammayogganti attho. Muduñhi cittaṃ kammaniyaṃ hoti <pb ed="M" n="0.0149" />, evaṃ bhāvitaṃ muduñca hoti kammaniyañca, yathayidaṃ, bhikkhave, citta’’nti (a. ni. 1.22). Etesu parisuddhabhāvādīsu ṭhitattā ṭhitaṃ. Ṭhitattāyeva āneñjappattaṃ, acalaṃ niriñjananti attho. Mudukammaññabhāvena vā attano vase ṭhitattā ṭhitaṃ. Saddhādīhi pariggahitattā āneñjappattaṃ. Saddhāpariggahitañhi cittaṃ assaddhiyena na iñjati, vīriyapariggahitaṃ kosajjena na iñjati, satipariggahitaṃ pamādena na iñjati, samādhipariggahitaṃ uddhaccena na iñjati, paññāpariggahitaṃ avijjāya na iñjati, obhāsagataṃ kilesandhakārena na iñjati. Imehi chahi dhammehi pariggahitaṃ āneñjappattaṃ hoti. Evaṃ aṭṭhaṅgasamannāgataṃ cittaṃ abhinīhārakkhamaṃ hoti. Abhiññāsacchikaraṇīyānaṃ dhammānaṃ abhiññāsacchikiriyāya.</p>

<p rend="bodytext">Aparo nayo – catutthajjhānasamādhinā samāhitaṃ cittaṃ nīvaraṇadūrībhāvena <hi rend="bold">parisuddhaṃ</hi>. Vitakkādisamatikkamena <hi rend="bold">pariyodātaṃ</hi>. Jhānapaṭilābhapaccanīkānaṃ pāpakānaṃ icchāvacarānaṃ abhāvena <hi rend="bold">anaṅgaṇaṃ. Icchāvacarāna</hi>nti icchāya avacarānaṃ icchāvasena otiṇṇānaṃ pavattānaṃ nānappakārānaṃ kopaapaccayānanti attho. Abhijjhādīnaṃ cittupakkilesānaṃ vigamena <hi rend="bold">vigatūpakkilesaṃ</hi>. Ubhayampi cetaṃ <hi rend="bold">anaṅgaṇasuttavatthasuttānaṃ</hi> (ma. ni. 1.57 ādayo; 70 ādayo) vasena <pb ed="V" n="0.0273" /> veditabbaṃ. Vasippattiyā <hi rend="bold">mudu</hi>bhūtaṃ. Iddhipādabhāvūpagamena <hi rend="bold">kammaniyaṃ</hi>. Bhāvanāpāripūriyā paṇītabhāvūpagamena <hi rend="bold">ṭhitaṃ āneñjappattaṃ</hi>. Yathā āneñjabhāvappattaṃ āneñjappattaṃ hoti, evaṃ ṭhitanti attho. Evampi aṭṭhaṅgasamannāgataṃ cittaṃ abhinīhārakkhamaṃ hoti. Abhiññāsacchikaraṇīyānaṃ dhammānaṃ abhiññāsacchikiriyāya pādakaṃ padaṭṭhānabhūtaṃ. Tenevāha – <hi rend="bold">‘‘so tattha aṭṭhavidhaṃ adhigacchati cha abhiññā dve ca visese’’</hi>ti.</p>

<p rend="bodytext">Tattha <hi rend="bold">so</hi>ti adhigatacatutthajjhāno yogī. <hi rend="bold">Tatthā</hi>ti tasmiṃ catutthajjhāne adhiṭṭhānabhūte. <hi rend="bold">Aṭṭhavidhaṃ adhigacchatī</hi>ti aṭṭhavidhaṃ guṇaṃ adhigacchati. Ko pana so aṭṭhavidho guṇoti? Āha <hi rend="bold">‘‘cha abhiññā dve ca visese’’</hi>ti. Manomayiddhi vipassanāñāṇañca. <hi rend="bold">Taṃ citta</hi>nti catutthajjhānacittaṃ. <hi rend="bold">‘‘Yato parisuddhaṃ, tato pariyodāta’’</hi>ntiādinā purimaṃ purimaṃ pacchimassa pacchimassa kāraṇavacananti dasseti. <hi rend="bold">Tadubhaya</hi>nti yesaṃ rāgādiaṅgaṇānaṃ abhijjhādiupakkilesānañca abhāvena ‘‘anaṅgaṇaṃ vigatūpakkilesa’’nti <pb ed="M" n="0.0150" /> ca vuttaṃ. Tāni aṅgaṇāni upakkilesā cāti taṃ ubhayaṃ. Tadubhayaṃ taṇhāsabhāvattā taṇhāya anulomanato ca <hi rend="bold">taṇhāpakkho. Yā ca iñjanā</hi>ti yā ca cittassa asamādānena phandanā. <hi rend="bold">Aṭṭhitī</hi>ti anavaṭṭhānaṃ. <hi rend="bold">Ayaṃ diṭṭhipakkho</hi>ti yā iñjanā aṭṭhiti ca, ayaṃ micchābhinivesahetutāya diṭṭhipakkho.</p>

<p rend="bodytext"><hi rend="bold">‘‘Cattāri indriyānī’’</hi>tiādinā vedanātopi catutthajjhānaṃ vibhāveti. Evaṃ aṭṭhaṅgasamannāgataṃ catutthajjhānacittaṃ upari abhiññādhigamāya abhinīhārakkhamaṃ hoti. Sā ca abhinīhārakkhamatā cuddasahi ākārehi ciṇṇavasibhāvasseva hoti. So ca vasibhāvo aṭṭhasamāpattilābhino, na rūpāvacarajjhānamattalābhinoti āruppasamāpattiyā manasikāravidhiṃ dassento <hi rend="bold">‘‘so uparimaṃ samāpattiṃ santato manasikarotī’’</hi>tiādimāha. Tattha <hi rend="bold">uparimaṃ samāpatti</hi>nti ākāsānañcāyatanasamāpattiṃ. <hi rend="bold">Santato manasikarotī</hi>ti aṅgasantatāyapi ārammaṇasantatāyapi ‘‘santā’’ti manasikaroti. Yato yato hi āruppasamāpattiṃ santato manasikaroti, tato tato rūpāvacarajjhānaṃ avūpasantaṃ hutvā upaṭṭhāti. Tenevāha – <hi rend="bold">‘‘tassa uparimaṃ…pe… saṇṭhahatī’’</hi>ti. <hi rend="bold">Ukkaṇṭhā ca paṭighasaññā</hi>ti paṭighasaññāsaṅkhātāsu pañcaviññāṇasaññāsu anabhirati saṇṭhahati. <hi rend="bold">‘‘So sabbaso’’</hi>tiādinā ekadesena āruppasamāpattiṃ dasseti. <hi rend="bold">Abhiññābhinīhāro rūpasaññā</hi>ti rūpāvacarasaññā nāmetā yāvadeva abhiññatthābhinīhāramattaṃ, na pana arūpāvacarasamāpattiyo viya santāti adhippāyo. <hi rend="bold">Vokāro nānattasaññā</hi>ti <pb ed="V" n="0.0274" /> nānattasaññā nāmetā nānārammaṇesu vokāro, tattha cittassa ākulappavattīti attho. <hi rend="bold">Samatikkamatī</hi>ti evaṃ tattha ādīnavadassī hutvā tā samatikkamati. <hi rend="bold">Paṭighasaññā cassa abbhatthaṃ gacchatī</hi>ti assa ākāsānañcāyatanasamāpattiṃ adhigacchantassa yogino dasapi paṭighasaññā vigacchanti. Iminā paṭhamāruppasamāpattimāha.</p>

<p rend="bodytext"><hi rend="bold">Evaṃ samāhitassā</hi>ti evaṃ iminā vuttanayena rūpāvacarajjhāne cittekaggatāyapi samatikkamena samāhitassa. <hi rend="bold">Samāhitassā</hi>ti āruppasamādhinā santavuttinā samāhitassa. <hi rend="bold">Obhāso</hi>ti yo pure rūpāvacarajjhānobhāso. <hi rend="bold">Antaradhāyatī</hi>ti so rūpāvacarajjhānobhāso arūpāvacarajjhānasamāpajjanakāle vigacchati. <hi rend="bold">Dassanañcā</hi>ti rūpāvacarajjhānacakkhunā <pb ed="M" n="0.0151" /> dassanañca antaradhāyati. <hi rend="bold">So samādhī</hi>ti so yathāvutto rūpārūpasamādhi. <hi rend="bold">Chaḷaṅgasamannāgato</hi>ti upakārakaparikkhārasabhāvabhūtehi chahi aṅgehi samannāgato. <hi rend="bold">Paccavekkhitabbo</hi>ti pati avekkhitabbo, punappunaṃ cintetabboti attho. Paccavekkhaṇākāraṃ saha visayena dassetuṃ <hi rend="bold">‘‘anabhijjhāsahagata’’</hi>ntiādi vuttaṃ. Tattha <hi rend="bold">sabbaloke</hi>ti sabbasmiṃ piyarūpe sātarūpe sattaloke saṅkhāraloke ca. Tena kāmacchandassa pahānamāha. Tathā <hi rend="bold">‘‘abyāpanna’’</hi>ntiādinā byāpādakosajjasārambhasāṭheyyavikkhepasammosānaṃ pahānaṃ. Puna tāni cha aṅgāni samathavipassanāvasena vibhajitvā dassetuṃ <hi rend="bold">‘‘yañca anabhijjhāsahagata’’</hi>ntiādi vuttaṃ. Taṃ sabbaṃ suviññeyyaṃ.</p>

<p rend="bodytext" n="54"><hi rend="paranum">54</hi><hi rend="dot">.</hi> Ettāvatā ‘‘paññāvimuttī’’ti vuttassa arahattaphalassa samādhimukhena pubbabhāgapaṭipadaṃ dassetvā idāni arahattaphalasamādhiṃ dassetuṃ <hi rend="bold">‘‘so samādhī’’</hi>tiādi vuttaṃ. Tattha <hi rend="bold">so samādhī</hi>ti yo so sammāsamādhi. Pubbe vuttassa ariyamaggasamādhissa phalabhūto samādhi <hi rend="bold">pañcavidhena veditabbo</hi> idāni vuccamānehi pañcahi paccavekkhaṇañāṇehi attano paccavekkhitabbākārasaṅkhātena pañcavidhena veditabbo. <hi rend="bold">‘‘Ayaṃ samādhi paccuppannasukho’’</hi>tiādīsu arahattaphalasamādhi appitappitakkhaṇe sukhattā <hi rend="bold">paccuppannasukho</hi>. Purimo purimo pacchimassa pacchimassa samādhisukhassa paccayattā <hi rend="bold">āyatiṃ sukhavipāko</hi>. Kilesehi ārakattā <hi rend="bold">ariyo</hi>. Kāmāmisavaṭṭāmisalokāmisānaṃ abhāvā <hi rend="bold">nirāmiso</hi>. Buddhādīhi mahāpurisehi sevitattā <hi rend="bold">akāpurisasevito</hi>. Aṅgasantatāya sabbakilesadarathasantatāya ca <hi rend="bold">santo</hi>. Atittikaraṭṭhena <hi rend="bold">paṇīto</hi>. Kilesapaṭippassaddhiyā laddhattā, kilesapaṭippassaddhibhāvena vā laddhattā <hi rend="bold">paṭippassaddhiladdho</hi>. Passaddhaṃ passaddhīti hi idaṃ atthato ekaṃ. Paṭippassaddhikilesena vā arahatā laddhattāpi <hi rend="bold">paṭippassaddhiladdho</hi><pb ed="V" n="0.0275" />. Ekodibhāvena adhigatattā, ekodibhāvameva vā adhigatattā <hi rend="bold">ekodibhāvādhigato</hi>. Appaguṇasāsavasamādhi viya sasaṅkhārena sappayogena paccanīkadhamme niggayha kilese vāretvā anadhigatattā <hi rend="bold">nasasaṅkhāraniggayhavāritagato</hi>ti.</p>

<p rend="bodytext">Yato yato bhāgato tañca samādhiṃ samāpajjanto, tato vā vuṭṭhahanto sativepullappatto satova samāpajjati satova vuṭṭhahati, yathāparicchinnakālavasena vā sato samāpajjati sato vuṭṭhahati. Tasmā <pb ed="M" n="0.0152" /> yadettha ‘‘ayaṃ samādhi paccuppannasukho ceva āyatiñca sukhavipāko’’ti evaṃ paccavekkhantassa paccattameva aparappaccayañāṇaṃ uppajjati, ayameko ākāro. Esa nayo sesesupi. Evametesaṃ pañcannaṃ paccavekkhitabbākārānaṃ vasena samādhi pañcavidhena veditabbo.</p>

<p rend="bodytext">Puna <hi rend="bold">‘‘yo ca samādhī’’</hi>tiādinā arahattaphale samathavipassanāvibhāgaṃ dasseti. Tattha samādhisukhassa ‘‘sukha’’nti adhippetattā <hi rend="bold">‘‘yo ca samādhi paccuppannasukho, yo ca samādhi āyatiṃ sukhavipāko, ayaṃ samatho’’</hi>ti vuttaṃ. Ariyanirāmisādibhāvo pana paññānubhāvena nipphajjatīti āha – <hi rend="bold">‘‘yo ca samādhi ariyo…pe… ayaṃ vipassanā’’</hi>ti.</p>

<p rend="bodytext">Evaṃ arahattaphalasamādhiṃ vibhāgena dassetvā idāni tassa pubbabhāgapaṭipadaṃ samādhivibhāgena dassetuṃ <hi rend="bold">‘‘so samādhī’’</hi>ti vuttaṃ. Tattha <hi rend="bold">so samādhī</hi>ti yo so arahattaphalasamādhissa pubbabhāgapaṭipadāyaṃ vutto rūpāvacaracatutthajjhānasamādhi, so samādhi. <hi rend="bold">Pañcavidhenā</hi>ti vakkhamānena pañcappakārena veditabbo. <hi rend="bold">‘‘Pītipharaṇatā’’</hi>tiādīsu pītiṃ pharamānā uppajjatīti dvīsu jhānesu paññā <hi rend="bold">pītipharaṇatā</hi> nāma. Sukhaṃ pharamānā uppajjatīti tīsu jhānesu paññā <hi rend="bold">sukhapharaṇatā</hi> nāma. Paresaṃ ceto pharamānā uppajjatīti cetopariyapaññā <hi rend="bold">cetopharaṇatā</hi> nāma. Ālokapharaṇe uppajjatīti dibbacakkhupaññā <hi rend="bold">ālokapharaṇatā</hi> nāma. Paccavekkhaṇañāṇaṃ <hi rend="bold">paccavekkhaṇānimittaṃ</hi> nāma. Vuttampi cetaṃ ‘‘dvīsu jhānesu paññā pītipharaṇatā, tīsu jhānesu paññā sukhapharaṇatā, paracitte ñāṇaṃ cetopharaṇatā, dibbacakkhu ālokapharaṇatā, tamhā tamhā samādhimhā vuṭṭhitassa paccavekkhaṇañāṇaṃ paccavekkhaṇanimitta’’nti (vibha. 804).</p>

<p rend="bodytext">Idha samathavipassanāvibhāgaṃ dassetuṃ <hi rend="bold">‘‘yo ca pītipharaṇo’’</hi>tiādi vuttaṃ. Ettha ca paññāsīsena <pb ed="V" n="0.0276" /> desanā katāti paññāvasena saṃvaṇṇanā katā. Paññā pītipharaṇatātiādīsu samādhisahagatā evāti tattha samādhivasena samatho uddhaṭo. Tasmā pītisukhacetopharaṇatā visesato samādhivipphāravasena ijjhantīti tā <hi rend="bold">‘‘samatho’’</hi>ti vuttā. Itarāni ñāṇavipphāravasenāti tāni <hi rend="bold">‘‘vipassanā’’</hi>ti vuttāni.</p>

<p rend="bodytext" n="55"><hi rend="paranum">55</hi><hi rend="dot">.</hi> Idāni <pb ed="M" n="0.0153" /> taṃ samādhiṃ ārammaṇavasena vibhajitvā dassetuṃ <hi rend="bold">‘‘dasa kasiṇāyatanānī’’</hi>tiādi vuttaṃ. Tattha kasiṇajjhānasaṅkhātāni kasiṇāni ca tāni yogino sukhavisesānaṃ adhiṭṭhānabhāvato, manāyatanadhammāyatanabhāvato ca āyatanāni cāti <hi rend="bold">kasiṇāyatanāni. Pathavīkasiṇa</hi>nti kataparikammaṃ pathavīmaṇḍalampi, tattha pavattaṃ uggahapaṭibhāganimittampi, tasmiṃ nimitte uppannajjhānampi vuccati. Tesu jhānaṃ idhādhippetaṃ. <hi rend="bold">Ākāsakasiṇa</hi>nti kasiṇugghāṭimākāse pavattapaṭhamāruppajjhānaṃ. <hi rend="bold">Viññāṇakasiṇa</hi>nti paṭhamāruppaviññāṇārammaṇaṃ dutiyāruppajjhānaṃ. Pathavīkasiṇādike suddhasamathabhāvanāvasena pavattite sandhāya <hi rend="bold">‘‘imāni aṭṭha kasiṇāni samatho’’</hi>ti vuttaṃ. Sesakasiṇadvayaṃ vipassanādhiṭṭhānabhāvena pavattaṃ <hi rend="bold">‘‘vipassanā’’</hi>ti vuttaṃ.</p>

<p rend="bodytext"><hi rend="bold">Eva</hi>nti iminā nayena. <hi rend="bold">Sabbo ariyamaggo</hi>ti sammādiṭṭhiādibhāvena abhinnopi ariyamaggo satipaṭṭhānādipubbabhāgapaṭipadābhedena anekabhedabhinno niravaseso ariyamaggo. <hi rend="bold">Yena yena ākārenā</hi>ti anabhijjhādīsu, paccuppannasukhatādīsu ca ākāresu yena yena ākārena vutto. <hi rend="bold">Tena tenā</hi>ti tesu tesu ākāresu ye ye samathavasena, ye ca ye ca vipassanāvasena yojetuṃ sambhavanti, tena tena ākārena samathavipassanāhi ariyamaggo vicinitvā yojetabbo. <hi rend="bold">Te</hi>ti samathādhiṭṭhānavipassanādhammā. <hi rend="bold">Tīhi dhammehi saṅgahitā</hi>ti tīhi anupassanādhammehi saṅgahitā, gaṇanaṃ gatāti attho. Katamehi tīhīti? Āha <hi rend="bold">‘‘aniccatāya dukkhatāya anattatāyā’’</hi>ti. Aniccatāya sahacaraṇato vipassanā ‘‘aniccatā’’ti vuttā. Esa nayo sesesupi.</p>

<p rend="bodytext"><hi rend="bold">So samathavipassanaṃ bhāvayamāno tīṇi vimokkhamukhāni bhāvayatī</hi>ti so ariyamaggādhigamāya yuttappayutto yogī kālena samathaṃ samāpajjanavasena kālena vipassanaṃ sammasanavasena vaḍḍhayamāno animittavimokkhamukhādisaṅkhātā tisso anupassanā brūheti. <hi rend="bold">Tayo khandhe bhāvayatī</hi>ti tisso anupassanā uparūparivisesaṃ pāpento sīlakkhandho samādhikkhandho paññākkhandhoti <pb ed="V" n="0.0277" /> ete tayo khandhe vaḍḍheti. Yasmā pana tīhi khandhehi ariyo aṭṭhaṅgiko maggo saṅgahito, tasmā <hi rend="bold">‘‘tayo khandhe bhāvayanto ariyaṃ aṭṭhaṅgikaṃ maggaṃ bhāvayatī’’</hi>ti vuttaṃ.</p>

<p rend="bodytext">Idāni <pb ed="M" n="0.0154" /> yesaṃ puggalānaṃ yattha sikkhantānaṃ visesato niyyānamukhāni yesañca kilesānaṃ paṭipakkhabhūtāni tīṇi vimokkhamukhāni, tehi saddhiṃ tāni dassetuṃ <hi rend="bold">‘‘rāgacarito’’</hi>tiādi vuttaṃ. Tattha <hi rend="bold">animittena vimokkhamukhenā</hi>ti aniccānupassanāya. Sā hi niccanimittādisamugghāṭanena animitto, rāgādīnaṃ samucchedavimuttiyā vimokkhoti laddhanāmassa ariyamaggassa mukhabhāvato dvārabhāvato ‘‘animittavimokkhamukha’’nti vuccati. <hi rend="bold">Adhicittasikkhāyā</hi>ti samādhismiṃ. <hi rend="bold">Sukhavedanīyaṃ phassaṃ anupagacchanto</hi>ti sukhavedanāya hitaṃ sukhavedanākāraṇato phassaṃ taṇhāya anupagacchanto. <hi rend="bold">Sukhaṃ vedanaṃ parijānanto</hi>ti ‘‘ayaṃ sukhā vedanā vipariṇāmādinā dukkhā’’ti parijānanto, savisayaṃ rāgaṃ samatikkanto. <hi rend="bold">‘‘Rāgamalaṃ pavāhento’’</hi>tiādinā tehi pariyāyehi rāgasseva pahānamāha. <hi rend="bold">‘‘Dosacarito puggalo’’</hi>tiādīsupi vuttanayānusārena attho veditabbo.</p>

<p rend="bodytext">Paññādhikassa santatisamūhakiccārammaṇādighanavinibbhogena saṅkhāresu attasuññatā pākaṭā hotīti visesato anattānupassanā paññāpadhānāti āha – <hi rend="bold">‘‘suññatavimokkhamukhaṃ paññākkhandho’’</hi>ti. Tathā saṅkhārānaṃ sarasapabhaṅgutāya ittarakhaṇattā uppannānaṃ tattha tattheva bhijjanaṃ sammā samāhitasseva pākaṭaṃ hotīti visesato aniccānupassanā samādhippadhānāti āha – <hi rend="bold">‘‘animittavimokkhamukhaṃ samādhikkhandho’’</hi>ti. Tathā sīlesu paripūrakārino khantibahulassa uppannaṃ dukkhaṃ aratiñca abhibhuyya viharato saṅkhārānaṃ dukkhatā vibhūtā hotīti dukkhānupassanā sīlappadhānāti āha – <hi rend="bold">‘‘appaṇihitavimokkhamukhaṃ sīlakkhandho’’</hi>ti. Iti tīhi vimokkhamukhehi tiṇṇaṃ khandhānaṃ saṅgahitattā vuttaṃ – <hi rend="bold">‘‘so tīṇi vimokkhamukhāni bhāvayanto tayo khandhe bhāvayatī’’</hi>ti. Yasmā ca tīhi ca khandhehi ariyassa aṭṭhaṅgikassa maggassa saṅgahitattā tayo khandhe bhāvayanto <hi rend="bold">‘‘ariyaṃ aṭṭhaṅgikaṃ maggaṃ bhāvayatī’’</hi>ti vuttaṃ. Tasmā tehi tassa saṅgahaṃ dassento <hi rend="bold">‘‘yā ca sammāvācā’’</hi>tiādimāha.</p>

<p rend="bodytext">Puna tiṇṇaṃ khandhānaṃ samathavipassanābhāvaṃ dassetuṃ <hi rend="bold">‘‘sīlakkhandho’’</hi>tiādi vuttaṃ. Tattha sīlakkhandhassa khantipadhānattā, samādhissa bahūpakārattā ca samathapakkhabhajanaṃ daṭṭhabbaṃ. <hi rend="bold">Bhavaṅgānī</hi>ti upapattibhavassa aṅgāni. <hi rend="bold">Dve padānī</hi>ti dve pādā. Yebhuyyena hi pañcadasa caraṇadhammā <pb ed="V" n="0.0278" /> sīlasamādhisaṅgahitāti. <hi rend="bold">Bhāvitakāyo</hi>ti <pb ed="M" n="0.0155" /> ābhisamācārikasīlassa pāripūriyā bhāvitakāyo. Ādibrahmacariyakasīlassa pāripūriyā <hi rend="bold">bhāvitasīlo</hi>. Atha vā <hi rend="bold">bhāvitakāyo</hi>ti indriyasaṃvarena bhāvitapañcadvārakāyo. <hi rend="bold">Bhāvitasīlo</hi>ti avasiṭṭhasīlavasena bhāvitasīlo. Sammā kāyabhāvanāya sati accantaṃ kāyaduccaritappahānaṃ anavajjañca uṭṭhānaṃ sampajjati. Tathā anuttare sīle sijjhamāne anavasesato micchāvācāya micchājīvassa ca pahānaṃ sampajjati. Cittapaññāsu ca bhāvitāsu sammāsatisammāsamādhisammādiṭṭhisammāsaṅkappā bhāvanāpāripūriṃ gatā eva honti taṃsabhāvattā tadubhayakāraṇattā cāti imamatthaṃ dasseti <hi rend="bold">‘‘kāye bhāviyamāne’’</hi>tiādinā.</p>

<p rend="bodytext"><hi rend="bold">Pañcavidhaṃ adhigamaṃ gacchatī</hi>ti ariyamaggādhigamameva avatthāvisesavasena pañcadhā vibhajitvā dasseti. Ariyamaggo hi khippaṃ sakiṃ ekacittakkhaṇeneva catūsu saccesu attanā adhigantabbaṃ adhigacchatīti na tassa lokiyasamāpattiyā viya vasibhāvanākiccaṃ atthīti <hi rend="bold">khippādhigamo ca</hi> hoti. Pajahitabbānaṃ accantavimuttivasena pajahanato <hi rend="bold">vimuttādhigamo ca</hi>. Lokiyehi mahantānaṃ sīlakkhandhādīnaṃ adhigamanabhāvato <hi rend="bold">mahādhigamo ca</hi>. Tesaṃyeva vipulaphalānaṃ adhigamanato <hi rend="bold">vipulādhigamo ca</hi>. Attanā kattabbassa kassaci anavasesato <hi rend="bold">anavasesādhigamo ca hotī</hi>ti. Ke panete adhigamā? Keci samathānubhāvena, keci vipassanānubhāvenāti imaṃ vibhāgaṃ dassetuṃ <hi rend="bold">‘‘tattha samathenā’’</hi>tiādi vuttaṃ.</p>

<p rend="bodytext" n="56"><hi rend="paranum">56</hi><hi rend="dot">.</hi> Iti mahāthero ‘‘tasmā rakkhitacittassā’’ti gāthāya vasena arahattaphalavimuttimukhena vicayahārasampātaṃ niddisanto desanākusalatāya anekehi suttappadesehi tassā pubbabhāgapaṭipadāya bhāvanāvisesānaṃ bhāvanānisaṃsānañca vibhajanavasena nānappakārato vicayahāraṃ dassetvā idāni dasannaṃ tathāgatabalānampi vasena taṃ dassetuṃ <hi rend="bold">‘‘tattha yo desayatī’’</hi>tiādimāha. <hi rend="bold">Ovādena sāvake na visaṃvādayatī</hi>ti attano anusiṭṭhiyā dhammassa savanato ‘‘sāvakā’’ti laddhanāme veneyye na vippalambheti na vañceti, visaṃvādanahetūnaṃ pāpadhammānaṃ ariyamaggena bodhimūle eva suppahīnattā. <hi rend="bold">Tividha</hi>nti tippakāraṃ, tīhi ākārehīti attho. <hi rend="bold">Idaṃ karothā</hi>ti imaṃ saraṇagamanaṃ sīlādiñca upasampajja <pb ed="M" n="0.0156" /> viharatha. <hi rend="bold">Iminā upāyena karothā</hi>ti anenapi vidhinā saraṇāni sodhentā sīlādīni paripūrentā sampādetha. <hi rend="bold">Idaṃ vo kurumānāna</hi>nti idaṃ saraṇagamanaṃ sīlādiñca tumhākaṃ anutiṭṭhantānaṃ diṭṭhadhammasamparāyanibbānānaṃ vasena hitāya sukhāya ca bhavissati, tāni sampādethāti attho.</p>

<p rend="bodytext">Evaṃ <pb ed="V" n="0.0279" /> ovadanākāraṃ dassetvā yaṃ vuttaṃ – ‘‘ovādena sāvake na visaṃvādayatī’’ti, taṃ tathāgatabalehi vibhajitvā dassetuṃ <hi rend="bold">‘‘so tathā ovadito’’</hi>tiādimāha. Tattha <hi rend="bold">tathā</hi>ti tena pakārena ‘‘idaṃ karotha, iminā upāyena karothā’’tiādinā vuttappakārena. <hi rend="bold">Ovadito</hi>ti dhammadesanāya sāsito. <hi rend="bold">Anusiṭṭho</hi>ti tasseva vevacanaṃ. <hi rend="bold">Tathā karonto</hi>ti yathānusiṭṭhaṃ tathā karonto. <hi rend="bold">Taṃ bhūmi</hi>nti yassā bhūmiyā adhigamatthāya ovadito, taṃ dassanabhūmiñca bhāvanābhūmiñca. <hi rend="bold">Netaṃ ṭhānaṃ vijjatī</hi>ti etaṃ kāraṇaṃ na vijjati. Kāraṇañhi tiṭṭhati ettha phalaṃ tadāyattavuttitāyāti ‘‘ṭhāna’’nti vuccati. Dutiyavāre <hi rend="bold">bhūmi</hi>nti sīlakkhandhena pattabbaṃ sampattibhavasaṅkhātaṃ bhūmiṃ.</p>

<p rend="bodytext">Idāni yasmā bhagavato catuvesārajjānipi aviparītasabhāvatāya paṭhamaphalañāṇassa visayaviseso hoti, tasmā tānipi tassa visayabhāvena dassetuṃ <hi rend="bold">‘‘sammāsambuddhassa te sato’’</hi>tiādi vuttaṃ. Tattha <hi rend="bold">sammāsambuddhassa te sato</hi>ti ahaṃ sammāsambuddho, mayā sabbe dhammā abhisambuddhāti paṭijānanena sammāsambuddhassa te sato. <hi rend="bold">Ime dhammā anabhisambuddhāti netaṃ ṭhānaṃ vijjatī</hi>ti ‘‘ime nāma tayā dhammā anabhisambuddhā’’ti koci sahadhammena sahetunā sakāraṇena vacanena, <hi rend="bold">sunakkhatto</hi> (dī. ni. 3.1 ādayo; ma. ni. 1.146 ādayo) viya vippalapantā pana appamāṇaṃ. Tasmā sahadhammena paṭicodessatīti etaṃ kāraṇaṃ na vijjati. Esa nayo sesapadesupi. <hi rend="bold">Yassa te atthāya dhammo desito</hi>ti rāgādīsu yassa yassa pahānatthāya asubhabhāvanādidhammo kathito. <hi rend="bold">Takkarassā</hi>ti tathā paṭipannassa. <hi rend="bold">Visesādhigama</hi>nti abhiññāpaṭisambhidādivisesādhigamaṃ.</p>

<p rend="bodytext"><hi rend="bold">Antarāyikā</hi>ti antarāyakaraṇaṃ antarāyo, so sīlaṃ etesanti antarāyikā. Antarāye niyuttā, antarāyaṃ vā phalaṃ arahanti, antarāyappayojanāti <pb ed="M" n="0.0157" /> vā antarāyikā. Te pana kammakilesādibhedena pañcavidhā. <hi rend="bold">Aniyyānikā</hi>ti ariyamaggavajjā sabbe dhammā.</p>

<p rend="bodytext"><hi rend="bold">Diṭṭhisampanno</hi>ti maggadiṭṭhiyā sampanno sotāpanno ariyasāvako. <hi rend="bold">Suhata</hi>nti ativadhitaṃ. Idampi ekadesakathanameva. Matakapetādidānampi so na karoti eva. <hi rend="bold">Puthujjano</hi>ti puthūnaṃ kilesābhisaṅkhārādīnaṃ jananādīhi kāraṇehi puthujjano. Vuttañhetaṃ –</p>

<p rend="gatha1">‘‘Puthūnaṃ <pb ed="V" n="0.0280" /> jananādīhi, kāraṇehi puthujjano;</p>

<p rend="gathalast">Puthujjanantogadhattā, puthuvāyaṃ jano itī’’ti. (dī. ni. aṭṭha. 1.7; ma. ni. aṭṭha. 1.2; a. ni. aṭṭha. 1.1.51; dha. sa. aṭṭha. 1007; paṭi. ma. aṭṭha. 2.1.130);</p>

<p rend="bodytext"><hi rend="bold">‘‘Mātara’’</hi>ntiādīsu janikā <hi rend="bold">mātā</hi>. Janako ca <hi rend="bold">pitā</hi>. Manussabhūto khīṇāsavo <hi rend="bold">arahā</hi>ti adhippeto. Kiṃ pana ariyasāvako aññe jīvitā voropeyyāti? Etampi aṭṭhānaṃ. Sacepi bhavantaragataṃ ariyasāvakaṃ attano ariyasāvakabhāvaṃ ajānantampi koci evaṃ vadeyya ‘‘idaṃ kunthakipillikaṃ jīvitā voropetvā sakalacakkavāḷagabbhe cakkavattirajjaṃ paṭipajjāhī’’ti, neva so naṃ jīvitā voropeyya. Athāpi evaṃ vadeyyuṃ – ‘‘sace imaṃ na ghātessasi, sīsaṃ te chindissāmā’’ti, sīsamevassa chindeyyuṃ, neva so taṃ ghāteyya. Puthujjanabhāvassa pana mahāsāvajjabhāvadassanatthaṃ ariyabhāvassa ca baladīpanatthaṃ evaṃ vuttaṃ. Ayañhettha adhippāyo – sāvajjo vata puthujjanabhāvo. Yatra hi nāma mātughākādīnipi ānantariyāni karissati, mahābalova ca ariyabhāvo, yo etāni kammāni na karotīti.</p>

<p rend="bodytext"><hi rend="bold">Saṅghaṃ bhindeyyā</hi>ti samānasaṃvāsakaṃ samānasīmāyaṃ ṭhitaṃ pañcahi kāraṇehi saṅghaṃ bhindeyya. Vuttañhetaṃ – ‘‘pañcahupāli, ākārehi saṅgho bhijjati kammena uddesena voharanto anussāvanena salākaggāhenā’’ti (pari. 458).</p>

<p rend="bodytext">Tattha <hi rend="bold">kammenā</hi>ti apalokanādīsu catūsu kammesu aññatarakammena. <hi rend="bold">Uddesenā</hi>ti pañcasu pātimokkhuddesesu aññatarena uddesena. <hi rend="bold">Voharanto</hi>ti <pb ed="M" n="0.0158" /> kathayanto, tāhi tāhi upapattīhi ‘‘adhammaṃ dhammo’’tiādīni aṭṭhārasabhedakaravatthūni dīpayanto. <hi rend="bold">Anussāvanenā</hi>ti ‘‘nanu tumhe jānātha mayhaṃ uccakulā pabbajitabhāvaṃ bahussutabhāvañca, mādiso nāma uddhammaṃ ubbinayaṃ satthusāsanaṃ gāheyyāti kiṃ tumhākaṃ cittampi uppādetuṃ yuttaṃ, kimahaṃ apāyato na bhāyāmī’’tiādinā nayena kaṇṇamūle vacībhedaṃ katvā anussāvanena. <hi rend="bold">Salākaggāhenā</hi>ti evaṃ anussāvetvā tesaṃ cittaṃ upatthambhetvā anivattidhammaṃ katvā ‘‘gaṇhatha imaṃ salāka’’nti salākaggāhena.</p>

<p rend="bodytext">Ettha ca kammameva uddeso vā pamāṇaṃ, vohārānussāvanasalākaggāhāpanaṃ pana pubbabhāgo <pb ed="V" n="0.0281" />. Aṭṭhārasavatthudīpanavasena hi voharantena tattha rucijananatthaṃ anussāvetvā salākāya gāhitāyapi abhinno eva hoti saṅgho. Yadā pana evaṃ cattāro vā atirekā vā salākaṃ gāhetvā āveṇikaṃ kammaṃ vā uddesaṃ vā karonti, tadā saṅgho bhinno nāma hoti. Evaṃ diṭṭhisampanno puggalo saṅghaṃ bhindeyya saṅgharājiṃ vā janeyyāti netaṃ ṭhānaṃ vijjatīti.</p>

<p rend="bodytext"><hi rend="bold">Duṭṭhacitto</hi>ti vadhakacittena paduṭṭhacitto. <hi rend="bold">Lohitaṃ uppādeyyā</hi>ti jīvamānakasarīre khuddakamakkhikāya pivanamattampi lohitaṃ uppādeyya. Ettāvatā hi mātughātādīni pañcānantariyakammāni dassitāni honti. Yāni puthujjano karoti, na ariyasāvako. <hi rend="bold">Duṭṭhacitto</hi>ti vināsacittena paduṭṭhacitto. <hi rend="bold">Thūpa</hi>nti cetiyaṃ. <hi rend="bold">Bhindeyyā</hi>ti nāseyya.</p>

<p rend="bodytext"><hi rend="bold">Aññaṃ satthāra</hi>nti ‘‘ayaṃ me satthā satthu kiccaṃ kātuṃ samattho’’ti bhavantarepi aññaṃ titthakaraṃ. <hi rend="bold">Apadiseyyā</hi>ti ‘‘ayaṃ me satthā’’ti evaṃ gaṇheyyāti netaṃ ṭhānaṃ vijjati. <hi rend="bold">Ito bahiddhā aññaṃ dakkhiṇeyyaṃ pariyeseyyā</hi>ti sāsanato bahiddhā aññaṃ bāhirakaṃ samaṇaṃ vā brāhmaṇaṃ vā ‘‘ayaṃ dakkhiṇāraho, imasmiṃ katā kārā mahapphalā bhavissantī’’ti adhippāyena tasmiṃ paṭipajjeyyāti attho. <hi rend="bold">Kutūhalamaṅgalena suddhiṃ pacceyyā</hi>ti ‘‘iminā idaṃ bhavissatī’’ti evaṃ pavattattā kutūhalasaṅkhātena diṭṭhasutamutamaṅgalena attano suddhiṃ vodānaṃ saddaheyya.</p>

<p rend="bodytext" n="57"><hi rend="paranum">57</hi><hi rend="dot">.</hi><hi rend="bold">Itthī rājā cakkavattī siyāti netaṃ ṭhānaṃ vijjatī</hi>ti yasmā itthiyā kosohitavatthaguyhādīnaṃ abhāvena lakkhaṇāni na paripūranti, itthiratanābhāvena <pb ed="M" n="0.0159" /> ca sattaratanasamaṅgitā na sampajjati. Sabbamanussānampi ca na adhiko attabhāvo hoti, tasmā ‘‘itthī…pe… vijjatī’’ti vuttaṃ. Yasmā sakkattādīni tīṇi ṭhānāni uttamāni, itthiliṅgañca hīnaṃ, tasmā tassā sakkattādīnipi paṭisiddhānīti. Nanu ca yathā itthiliṅgaṃ, evaṃ purisaliṅgampi brahmaloke natthi, tasmā puriso mahābrahmā siyāti na vattabbanti? No na vattabbaṃ. Kasmā? Idha purisassa tattha nibbattanato. Itthiyo hi idha jhānaṃ bhāvetvā kālaṃ katvā brahmapārisajjānaṃ sahabyataṃ upapajjanti, na mahābrahmānaṃ. Puriso pana katthaci na uppajjatīti na vattabbo. Samānepi tattha ubhayaliṅgābhāve purisasaṇṭhānāva tattha brahmāno, na itthisaṇṭhānā, tasmā suvuttametaṃ. <hi rend="bold">Itthī tathāgato</hi>ti ettha tiṭṭhatu tāva sabbaññuguṇe nibbattetvā lokānaṃ tāraṇasamattho buddhabhāvo, paṇidhānamattampi itthiyā na sampajjati.</p>

<p rend="gatha1">‘‘Manussattaṃ <pb ed="V" n="0.0282" /> liṅgasampatti, hetu satthāradassanaṃ;</p>

<p rend="gatha2">Pabbajjā guṇasampatti, adhikāro ca chandatā;</p>

<p rend="gathalast">Aṭṭhadhammasamodhānā, abhinīhāro samijjhatī’’ti. (bu. vaṃ. 2.59) –</p>

<p rend="unindented">Imāni hi paṇidhānasampattikāraṇāni. Iti paṇidhānamattampi sampādetuṃ asamatthāya itthiyā kuto buddhabhāvoti <hi rend="bold">‘‘itthī tathāgato arahaṃ sammāsambuddho siyāti netaṃ ṭhānaṃ vijjatī’’</hi>ti vuttaṃ. Sabbākāraparipūro puññussayo sabbākāraparipūrameva attabhāvaṃ nibbattetīti purisova arahaṃ hoti sammāsambuddho.</p>

<p rend="bodytext"><hi rend="bold">Ekissā lokadhātuyā</hi>ti dasasahassilokadhātuyā, yā <hi rend="bold">jātikhetta</hi>nti vuccati. Sā hi tathāgatassa gabbhokkantikālādīsu kampati. <hi rend="bold">Āṇākhettaṃ</hi> pana koṭisatasahassacakkavāḷaṃ. Yā ekato saṃvaṭṭati ca vivaṭṭati ca, yattha ca <hi rend="bold">āṭānāṭiyaparittā</hi>dīnaṃ (dī. ni. 3.277 ādayo) āṇā pavattati. <hi rend="bold">Visayakhettassa</hi> parimāṇaṃ natthi. Buddhānañhi ‘‘yāvatakaṃ ñāṇaṃ tāvatakaṃ neyyaṃ, yāvatakaṃ neyyaṃ tāvatakaṃ ñāṇaṃ, neyyapariyantikaṃ ñāṇaṃ, ñāṇapariyantikaṃ neyya’’nti (mahāni. 69; cūḷani. mogharājamāṇavapucchāniddesa 85; paṭi. ma. 3.5) vacanato avisayo nāma natthi. Iti imesu tīsu khettesu tisso saṅgītiyo āruḷhe tepiṭake buddhavacane ‘‘ṭhapetvā imaṃ cakkavāḷaṃ aññasmiṃ cakkavāḷe buddhā uppajjantī’’ti suttaṃ natthi, na uppajjantīti pana atthi.</p>

<p rend="bodytext"><hi rend="bold">Apubbaṃ</hi><pb ed="M" n="0.0160" /><hi rend="bold">acarima</hi>nti apure apacchā ekato na uppajjanti, pure vā pacchā vā uppajjantīti vuttaṃ hoti. Tattha gabbhokkantito pubbe pureti veditabbaṃ. Tato paṭṭhāya hi dasasahassicakkavāḷakampanena khettapariggaho kato nāma hoti, aññassa buddhassa uppatti natthi. Dhātuparinibbānato paraṃ pana pacchā, tato heṭṭhāpi aññassa buddhassa uppatti natthi, uddhaṃ na vāritā.</p>

<p rend="bodytext">Kasmā pana apubbaṃ acarimaṃ na uppajjantīti? Anacchariyattā. Acchariyamanussā hi buddhā bhagavanto. Yathāha – ‘‘ekapuggalo, bhikkhave, loke uppajjamāno uppajjati acchariyamanusso’’tiādi (a. ni. 1.171). Yadi ca aneke buddhā ekato uppajjeyyuṃ, anacchariyā bhaveyyuṃ. Desanāya ca visesābhāvato. Yañhi satipaṭṭhānādibhedaṃ dhammaṃ eko <pb ed="V" n="0.0283" /> deseti, aññenapi so eva desetabbo siyā, vivādabhāvato ca. Bahūsu hi buddhesu ekato uppannesu bahūnaṃ ācariyānaṃ antevāsikā viya ‘‘amhākaṃ buddho pāsādiko’’tiādinā tesaṃ sāvakā vivadeyyuṃ. Kiṃ vā etena kāraṇagavesanena, dhammatāvesā yaṃ ekissā lokadhātuyā dve tathāgatā ekato na uppajjantīti (mi. pa. 5.1.1).</p>

<p rend="bodytext">Yathā nimbabījakosātakibījādīni madhuraṃ phalaṃ na nibbattenti, asātaṃ amadhurameva phalaṃ nibbattenti, evaṃ kāyaduccaritādīni madhuravipākaṃ na nibbattenti amadhurameva nibbattenti. Yathā ca ucchubījasālibījādīni madhuraṃ sādurasameva phalaṃ nibbattenti na asātaṃ kaṭukaṃ. Evaṃ kāyasucaritādīni madhurameva vipākaṃ nibbattenti na amadhuraṃ. Vuttampi cetaṃ –</p>

<p rend="gatha1">‘‘Yādisaṃ vapate bījaṃ, tādisaṃ harate phalaṃ;</p>

<p rend="gathalast">Kalyāṇakārī kalyāṇaṃ, pāpakārī ca pāpaka’’nti. (saṃ. ni. 1.256; netti. 122);</p>

<p rend="bodytext">Tasmā <hi rend="bold">‘‘tiṇṇaṃ duccaritāna’’</hi>ntiādi vuttaṃ.</p>

<p rend="bodytext"><hi rend="bold">Aññataro samaṇo vā brāhmaṇo vā</hi>ti yo koci pabbajjāmattena samaṇo vā jātimattena brāhmaṇo vā. Pāpiccho sambhāvanādhippāyena vimhāpanato <hi rend="bold">kuhako</hi>. Paccayasannissitāya payuttavācāya vasena <hi rend="bold">lapako</hi>. Paccayanibbattakanimittāvacarato <hi rend="bold">nemittako. Kuhanalapananemittakattaṃ pubbaṅgamaṃ katvā</hi>ti kuhanādibhāvameva purakkhatvā santindriyo <pb ed="M" n="0.0161" /> santamānaso viya caranto. <hi rend="bold">Pañca nīvaraṇe</hi>ti kāmacchandādike pañca nīvaraṇe. <hi rend="bold">Appahāya</hi> asamucchinditvā, <hi rend="bold">cetaso upakkilese</hi>ti nīvaraṇe. Nīvaraṇā hi cittaṃ upakkilesenti kiliṭṭhaṃ karonti vibādhenti upatāpenti ca. Tasmā ‘‘cetaso upakkilesā’’ti vuccanti. <hi rend="bold">Paññāya dubbalīkaraṇe</hi>ti nīvaraṇe. Nīvaraṇā hi uppajjamānā anuppannāya paññāya uppajjituṃ na denti. Tasmā ‘‘paññāya dubbalīkaraṇā’’ti vuccanti. <hi rend="bold">Anupaṭṭhitassatī</hi>ti catūsu satipaṭṭhānesu na upaṭṭhitassati. <hi rend="bold">Abhāvayitvā</hi>ti avaḍḍhayitvā. <hi rend="bold">Anuttaraṃ sammāsambodhi</hi>nti arahattapadaṭṭhānaṃ sabbaññutaññāṇaṃ.</p>

<p rend="bodytext">Pacchimavāre <hi rend="bold">aññataro samaṇo vā brāhmaṇo vā</hi>ti sabbaññubodhisattaṃ sandhāya vadati. Tattha <hi rend="bold">sabbadosāpagato</hi>ti sabbehi pāramitāpaṭipakkhabhūtehi dosehi apagato. Etena paripūritapāramibhāvaṃ <pb ed="V" n="0.0284" /> dasseti. Satipaṭṭhānāni vipassanā, bojjhaṅgo maggo, anuttarā sammāsambodhi arahattaṃ. Satipaṭṭhānāni vā vipassanā, bojjhaṅgā missakā, sammāsambodhi arahattameva. Sesaṃ anantaravāre vuttapaṭipakkhato veditabbaṃ. <hi rend="bold">Yaṃ ettha ñāṇa</hi>nti yaṃ etasmiṃ yathāvutte ṭhāne ca ṭhānaṃ, aṭṭhāne ca aṭṭhānanti pavattaṃ ñāṇaṃ. <hi rend="bold">Hetuso</hi>ti tassa ṭhānassa aṭṭhānassa ca hetuto. <hi rend="bold">Ṭhānaso</hi>ti taṅkhaṇe eva āvajjanasamanantaraṃ. <hi rend="bold">Anodhiso</hi>ti odhiabhāvena, kiñci anavasesetvāti attho.</p>

<p rend="bodytext"><hi rend="bold">Iti ṭhānāṭṭhānagatā</hi>tiādīsu evaṃ ṭhānāṭṭhānabhāvaṃ gatā. <hi rend="bold">Sabbe</hi>ti khayavayavirajjananirujjhanasabhāvā saṅkhatadhammā, te eva ca sattapaññattiyā upādānabhūtā <hi rend="bold">keci saggūpagā</hi> ye dhammacārino, <hi rend="bold">keci apāyūpagā</hi> ye adhammacārino, <hi rend="bold">keci nibbānūpagā</hi> ye kammakkhayakaraṃ ariyamaggaṃ paṭipannā.</p>

<p rend="bodytext" n="58"><hi rend="paranum">58</hi><hi rend="dot">.</hi> Idāni yathāvuttamatthaṃ vivaranto <hi rend="bold">‘‘sabbe sattā marissantī’’</hi>ti gāthādvayamāha. Tassa atthaṃ <hi rend="bold">‘‘sabbe sattāti ariyā ca anariyā cā’’</hi>tiādinā sayameva niddisati. Tattha <hi rend="bold">jīvitapariyanto maraṇapariyanto</hi>ti jīvitassa pariyanto nāma maraṇasaṅkhāto anto. <hi rend="bold">Yathākammaṃ gamissantī</hi>ti ettha yadetaṃ sattānaṃ yathākammaṃ gamanaṃ, ayaṃ kammassakatāti attho <pb ed="M" n="0.0162" />. <hi rend="bold">Kammānaṃ phaladassāvitā ca avippavāso cā</hi>ti ‘‘puññapāpaphalūpagā’’ti iminā vacanena kammānaṃ phalassa paccakkhakāritā, katūpacitānaṃ kammānaṃ attano phalassa appadānābhāvo ca dassitoti attho.</p>

<p rend="bodytext">Kammameva kammantaṃ, pāpaṃ kammantaṃ etesanti <hi rend="bold">pāpakammantā,</hi> tassa atthaṃ dassetuṃ <hi rend="bold">‘‘apuññasaṅkhārā’’</hi>ti vuttaṃ. Apuñño saṅkhāro etesanti <hi rend="bold">apuññasaṅkhārā. Pāpakammantā</hi>ti vā nissakkavacanaṃ, pāpakammantahetūti attho. Tathā <hi rend="bold">puññasaṅkhārā</hi>tiādīsupi. Puna <hi rend="bold">‘‘nirayaṃ pāpakammantā’’</hi>tiādinā antadvayena saddhiṃ majjhimapaṭipadaṃ dasseti. Tathā <hi rend="bold">‘‘ayaṃ saṃkileso’’</hi>tiādinā vaṭṭavivaṭṭavasena ādīnavassādanissaraṇavasena hetuphalavasena ca gāthāyaṃ tayo atthavikappā dassitā. Puna <hi rend="bold">‘‘nirayaṃ pāpakammantāti ayaṃ saṃkileso’’</hi>tiādinā vodānavasena gāthāya atthaṃ dasseti.</p>

<p rend="bodytext" n="59"><hi rend="paranum">59</hi><hi rend="dot">.</hi><hi rend="bold">Tena</hi><pb ed="V" n="0.0285" /><hi rend="bold">tenā</hi>ti tena tena ajjhositavatthunā rūpabhavaarūpabhavādinā. <hi rend="bold">Chattiṃsā</hi>ti kāmataṇhā tāva rūpādivisayabhedena cha, tathā bhavataṇhā vibhavataṇhā cāti aṭṭhārasa. Tā eva ajjhattikesu rūpādīsu aṭṭhārasa, bāhiresu rūpādīsu aṭṭhārasāti evaṃ chattiṃsa. <hi rend="bold">Yena yenā</hi>ti ‘‘subhaṃ sukha’’ntiādinā.</p>

<p rend="bodytext">Vodānaṃ tividhaṃ khandhattayavasenāti taṃ dassetuṃ <hi rend="bold">‘‘taṇhāsaṃkileso’’</hi>tiādi vuttaṃ. Puna <hi rend="bold">‘‘sabbe sattā marissantī’’</hi>tiādi paṭipadāvibhāgena gāthānamatthaṃ dassetuṃ vuttaṃ. <hi rend="bold">Tattha tattha gāminī</hi>ti tattha tattheva nibbāne gāminī, nibbānassa gamanasīlāti attho.</p>

<p rend="bodytext">Puna tatthatatthagāminīsabbatthagāminīnaṃ paṭipadānaṃ vibhāgaṃ dassetuṃ <hi rend="bold">‘‘tayo rāsī’’</hi>tiādi vuttaṃ. <hi rend="bold">Ya</hi>nti yaṃ nirayādi. Taṃ taṃ ṭhānaṃ yathārahaṃ gametīti <hi rend="bold">sabbatthagāminī</hi>. Paṭipadāsaṅkhāte apuññakamme puññakamme ca kammakkhayakaraṇakamme ca vibhāgaso bhagavato pavattanañāṇaṃ. Idaṃ sabbatthagāminī paṭipadāñāṇaṃ nāma tathāgatabalaṃ. Iminā hi ñāṇena bhagavā sabbampi paṭipadaṃ yathābhūtaṃ pajānāti.</p>

<p rend="bodytext">Kathaṃ? Sakalagāmavāsikesupi ekaṃ sūkaraṃ vā migaṃ vā mārentesu sabbesaṃ cetanā parassa jīvitindriyārammaṇāva hoti, taṃ pana kammaṃ tesaṃ āyūhanakkhaṇeyeva nānā hoti. Tesu hi eko ādarena karoti, eko ‘‘tvampi karohī’’ti parehi nippīḷito karoti <pb ed="M" n="0.0163" />, eko samānacchando viya hutvā appaṭibāhamāno vicarati. Tesu eko teneva kammena niraye nibbattati, eko tiracchānayoniyaṃ, eko pettivisaye, taṃ tathāgato āyūhanakkhaṇe eva ‘‘iminā nīhārena āyūhitattā esa niraye nibbattissati, esa tiracchānayoniyaṃ, esa pettivisaye’’ti jānāti. Niraye nibbattanakampi ‘‘esa aṭṭhasu mahānirayesu nibbattissati, esa soḷasasu ussadesū’’ti jānāti. Tiracchānayoniyaṃ nibbattanakampi ‘‘esa apādako bhavissati, esa dvipādako, esa catuppādako, esa bahuppādako’’ti jānāti. Pettivisaye nibbattanakampi ‘‘esa nijjhāmataṇhiko bhavissati, esa khuppipāsiko, esa paradattūpajīvī’’ti jānāti.</p>

<p rend="bodytext">‘‘Tesu ca kammesu idaṃ kammaṃ paṭisandhiṃ ākaḍḍhissati, idaṃ nākaḍḍhissati dubbalaṃ dinnāya paṭisandhiyā upadhivepakkamattaṃ bhavissatī’’ti jānāti. Tathā sakalagāmavāsikesu ekato <pb ed="V" n="0.0286" /> dānaṃ dadamānesu sabbesampi cetanā deyyadhammārammaṇāva hoti, taṃ pana kammaṃ tesaṃ āyūhanakkhaṇe eva nānaṃ hoti. Tesu hi keci devaloke nibbattanti, keci manussaloke, taṃ tathāgato āyūhanakkhaṇe eva ‘‘iminā nīhārena āyūhitattā esa manussaloke nibbattissati, esa devaloke’’ti jānāti. Tatthapi ‘‘esa paranimmitavasavattīsu nibbattissati, esa bhummadevesu nibbattissati, esa jeṭṭhakadevarājā hutvā, esa tassa dutiyaṃ tatiyaṃ vā ṭhānantaraṃ karonto paricārako hutvā nibbattissatī’’ti jānāti.</p>

<p rend="bodytext">‘‘Tesu ca kammesu idaṃ paṭisandhiṃ ākaḍḍhituṃ sakkhissati, idaṃ na sakkhissati dubbalaṃ dinnāya paṭisandhiyā upadhivepakkamattaṃ bhavissatī’’ti jānāti. Tathā ‘‘vipassanaṃ paṭṭhapentesu ca esa iminā nīhārena vipassanāya āraddhattā arahā bhavissati, esa anāgāmī, esa sakadāgāmī, esa sotāpanno, ekabījī kolaṃkolo sattakkhattuparamo, esa maggaṃ pattuṃ na sakkhissati lakkhaṇārammaṇikavipassanāyameva ṭhassati, esa paccayapariggahe, esa nāmarūpapariggahe, arūpapariggahe ca ṭhassati, esa mahābhūtamattameva vavatthapessati, esa kiñci sallakkhetuṃ na sakkhissatī’’ti jānāti. ‘‘Kasiṇaparikammaṃ karontesupi esa parikammamatte eva ṭhassati, esa nimittaṃ uppādetuṃ sakkhissati, na appanaṃ. Esa appanampi uppādessati, esa <pb ed="M" n="0.0164" /> jhānaṃ adhigamissati, na uparivisesaṃ. Esa uparivisesampi adhigamissatī’’ti jānāti.</p>

<p rend="bodytext"><hi rend="bold">Anekadhātū</hi>ti anekā cakkhādayo pathavādayo ca dhātuyo etassāti anekadhātu, bahudhātūti attho. <hi rend="bold">Loko</hi>ti khandhāyatanādiloko. <hi rend="bold">Cakkhudhātū</hi>tiādi yāhi dhātūhi ‘‘anekadhātū’’ti loko vutto, tāsaṃ sarūpato dassanaṃ. Tattha sabhāvaṭṭhena nissattaṭṭhena ca dhātu. Cakkhu eva dhātu <hi rend="bold">cakkhudhātu</hi>. Sesapadesupi eseva nayo. <hi rend="bold">Kāmadhātū</hi>ti ettha dve kāmā kilesakāmo ca vatthukāmo ca. Kilesakāmapakkhe kāmapaṭisaṃyutto dhātu kāmadhātu, kāmavitakkassetaṃ nāmaṃ. Vatthukāmapakkhe pana kāmāvacaradhammā kāmo uttarapadalopena, kāmo ca so dhātu cāti kāmadhātu. Byāpādapaṭisaṃyutto dhātu <hi rend="bold">byāpādadhātu,</hi> byāpādavitakkassetaṃ nāmaṃ. Byāpādova dhātu byāpādadhātu, dasaāghātavatthuvisayassa paṭighassetaṃ nāmaṃ. Vihiṃsāpaṭisaṃyutto dhātu <hi rend="bold">vihiṃsādhātu,</hi> vihiṃsāvitakko. Vihiṃsā eva vā dhātu vihiṃsādhātu, parasattavihesanassetaṃ nāmaṃ. <hi rend="bold">Nekkhammaabyāpādaavihiṃsādhātuyo</hi> nekkhammavitakkādayo sabbakusaladhammā mettākaruṇā cāti veditabbaṃ. <hi rend="bold">Rūpadhātū</hi>ti rūpabhavo, sabbe vā rūpadhammā. <hi rend="bold">Arūpadhātū</hi>ti <pb ed="V" n="0.0287" /> arūpabhavo, arūpadhammā vā. <hi rend="bold">Nirodhadhātū</hi>ti nirodhataṇhā. <hi rend="bold">Saṅkhāradhātū</hi>ti sabbe saṅkhatadhammā. Sesaṃ suviññeyyaṃ.</p>

<p rend="bodytext">Aññamaññavilakkhaṇattā nānappakārā dhātuyo etasminti <hi rend="bold">nānādhātu,</hi> loko. Tenevāha – <hi rend="bold">‘‘aññā cakkhudhātu</hi> yāva <hi rend="bold">aññā nibbānadhātū’’</hi>ti, yathā ca idaṃ ñāṇaṃ cakkhudhātuādibhedena upādinnakasaṅkhāralokassa vasena anekadhātunānādhātulokaṃ pajānāti, evaṃ anupādinnakasaṅkhāralokassapi vasena taṃ pajānāti. Paccekabuddhā hi dve ca aggasāvakā upādinnakasaṅkhāralokasseva nānattaṃ jānanti, tampi ekadeseneva, na nippadesato. Anupādinnakasaṅkhāralokassa pana nānattaṃ na jānanti. Bhagavā pana ‘‘imāya nāma dhātuyā ussannāya imassa rukkhassa khandho seto hoti, imassa kāḷo, imassa maṭṭho, imassa pharuso, imassa bahalo, imassa tanuttaco. Imāya nāma dhātuyā ussannāya imassa rukkhassa pattaṃ vaṇṇasaṇṭhānādivasena evarūpaṃ nāma hoti, imāya nāma dhātuyā ussannattā imassa rukkhassa pupphaṃ nīlaṃ hoti pītakaṃ lohitakaṃ odātaṃ <pb ed="M" n="0.0165" /> sugandhaṃ duggandhaṃ, imāya nāma dhātuyā ussannāya phalaṃ khuddakaṃ mahantaṃ dīghaṃ vaṭṭaṃ susaṇṭhānaṃ dussaṇṭhānaṃ maṭṭhaṃ pharusaṃ sugandhaṃ duggandhaṃ tittaṃ madhuraṃ kaṭukaṃ ambilaṃ kasāvaṃ hoti, imāya nāma dhātuyā ussannāya imassa rukkhassa kaṇṭako tikhiṇo hoti, atikhiṇo ujuko kuṭilo kaṇho nīlo odāto hotī’’ti evaṃ anupādinnasaṅkhāralokassāpi vasena anekadhātunānādhātubhāvaṃ jānāti. Sabbaññubuddhānaṃ eva hi etaṃ balaṃ, na aññesaṃ.</p>

<p rend="bodytext" n="60"><hi rend="paranum">60</hi><hi rend="dot">.</hi><hi rend="bold">Yaṃ yadeva dhātu</hi>nti yaṃ kiñci hīnādisabhāvaṃ. Yasmā adhimutti nāma ajjhāsayadhātu, tasmā adhimuccanaṃ ajjhāsayassa hīnādisabhāvena pavattanaṃ. Taṃ pana tassa taṃ taṃ adhiṭṭhahanaṃ abhinivisanañca hotīti āha – <hi rend="bold">‘‘adhimuccanti, taṃ tadeva adhiṭṭhahanti abhinivisantī’’</hi>ti. Adhimuccanassa visayaṃ vibhāgena dassetuṃ <hi rend="bold">‘‘keci rūpādhimuttā’’</hi>tiādi vuttaṃ. Taṃ suviññeyyameva. <hi rend="bold">Nānādhimuttikatāñāṇa</hi>nti hīnādivasena nānādhimuttikatāya ñāṇaṃ.</p>

<p rend="bodytext"><hi rend="bold">Te yathādhimuttā ca bhavantī</hi>ti te hīnādhimuttikā paṇītādhimuttikā sattā yathā yathā adhimuttā honti. <hi rend="bold">Taṃ taṃ kammasamādānaṃ samādiyantī</hi>ti adhimuttianurūpaṃ taṃ taṃ attanā samādiyitabbaṃ kattabbaṃ kammaṃ karonti, tāni kammasamādānāni samuṭṭhānavasena vibhajanto <hi rend="bold">‘‘te chabbidhaṃ kamma’’</hi>ntiādimāha. Tattha keci lobhavasena kammaṃ samādiyantīti sambandhitabbaṃ. Esa nayo <pb ed="V" n="0.0288" /> sesesupi. <hi rend="bold">Taṃ vibhajjamāna</hi>nti taṃ samuṭṭhānavasena chabbidhaṃ puna pavattinivattivasena vibhajjamānaṃ duvidhaṃ.</p>

<p rend="bodytext"><hi rend="bold">Yaṃ lobhavasena dosavasena mohavasena ca kammaṃ karotī</hi>ti dasaakusalakammapathakammaṃ sandhāya vadati. Tañhi saṃkiliṭṭhatāya kāḷakanti <hi rend="bold">kaṇhaṃ</hi>. Apāyesu nibbattāpanato kāḷakavipākanti <hi rend="bold">kaṇhavipākaṃ. Yaṃ saddhāvasena kammaṃ karotī</hi>ti dasakusalakammapathakammaṃ. Tañhi asaṃkiliṭṭhattā paṇḍaranti <hi rend="bold">sukkaṃ</hi>. Sagge nibbattāpanato paṇḍaravipākattā <hi rend="bold">sukkavipākaṃ. Yaṃ lobhavasena dosavasena mohavasena saddhāvasena ca kammaṃ karoti, idaṃ kaṇhasukka</hi>nti vomissakakammaṃ. <hi rend="bold">Kaṇhasukkavipāka</hi>nti sukhadukkhavipākaṃ. Missakakammañhi katvā akusalavalena tiracchānayoniyaṃ maṅgalahatthibhāvaṃ upapanno kusalena pavatte sukhaṃ anubhavati, kusalena rājakule <pb ed="M" n="0.0166" /> nibbattopi akusalena dukkhaṃ vedayati. <hi rend="bold">Yaṃ vīriyavasena paññāvasena ca kammaṃ karoti, idaṃ kammaṃ akaṇhaṃ asukkaṃ akaṇhaasukkavipāka</hi>nti kammakkhayakarā catumaggacetanā. Tañhi yadi kaṇhaṃ bhaveyya, kaṇhavipākaṃ dadeyya. Yadi sukkaṃ bhaveyya, sukkaupapattipariyāpannaṃ vipākaṃ dadeyya. Ubhayavipākassa pana appadānato akaṇhaasukkavipākanti ayamettha attho.</p>

<p rend="bodytext">Kammasamādāne paṭhamaṃ acelakapaṭipadā kāmesu pātabyatā, dutiyaṃ tibbakilesassa assumukhassāpi rudato parisuddhabrahmacariyacaraṇaṃ, tatiyaṃ kāmesu apātabyatā acelakapaṭipadā, catutthaṃ paccaye alabhamānassāpi jhānavipassanāsukhasamaṅgino sāsanabrahmacariyacaraṇaṃ. <hi rend="bold">Yaṃ evaṃ jātiyaṃ kammasamādāna</hi>nti yaṃ aññampi evaṃpakāraṃ kammaṃ. <hi rend="bold">Iminā puggalenā</hi>tiādi tasmiṃ kammavipāke bhagavato ñāṇassa pavattanākāradassanaṃ. Tattha <hi rend="bold">upacita</hi>nti yathā kataṃ kammaṃ phaladānasamatthaṃ hoti, tathā kataṃ upacitaṃ. <hi rend="bold">Avipakka</hi>nti na vipakkavipākaṃ. <hi rend="bold">Vipākāya paccupaṭṭhita</hi>nti vipākadānāya katokāsaṃ. <hi rend="bold">Na ca bhabbo abhinibbidhā gantu</hi>nti kilesābhisaṅkhārānaṃ abhinibbijjhanato abhinibbidhāsaṅkhātaṃ ariyamaggaṃ adhigantuṃ na ca bhabbo. <hi rend="bold">Taṃ bhagavā na ovadatī</hi>ti taṃ vipākāvaraṇena nivutaṃ puggalaṃ bhagavā saccapaṭivedhaṃ purakkhatvā na ovadati, vāsanatthaṃ pana tādisānampi dhammaṃ deseti eva, ajātasattuādīnaṃ viya.</p>

<p rend="bodytext"><hi rend="bold">Upacita</hi>nti kātuṃ āraddhaṃ. Tenevāha – <hi rend="bold">‘‘na ca tāva pāripūriṃ gata’’</hi>nti. Tena micchattaniyāmassa asamatthataṃ dasseti. <hi rend="bold">Purā pāripūriṃ gacchatī</hi>ti pāripūriṃ phalanipphādanasamatthataṃ gacchati purā adhigaccheyya. Micchattaniyatatāya sajjukaṃ phaladhammassa abhājanabhāvaṃ nibbattayati <pb ed="V" n="0.0289" /> purā. Tenevāha – <hi rend="bold">‘‘purā veneyyattaṃ samatikkamatī’’</hi>ti. ‘‘Purā aniyataṃ samatikkamatī’’tipi pāṭho, so evattho. <hi rend="bold">Asamatte</hi>ti kamme asampuṇṇe, te asampuṇṇe vā.</p>

<p rend="bodytext" n="61"><hi rend="paranum">61</hi><hi rend="dot">.</hi> Evaṃ kilesantarāyamissakaṃ kammantarāyaṃ dassetvā idāni amissakaṃ kammantarāyaṃ dassetuṃ <hi rend="bold">‘‘imassa ca puggalassā’’</hi>tiādi vuttaṃ. Taṃ vuttanayameva.</p>

<p rend="bodytext"><hi rend="bold">Sabbesa</hi>nti imasmiṃ balaniddese vuttānaṃ sabbesaṃ kammānaṃ. <hi rend="bold">Mudumajjhādhimattatā</hi>ti mudumajjhatibbabhāvo. Kammānañhi muduādibhāvena taṃvipākānaṃ mudumajjhatikkhabhāvo <pb ed="M" n="0.0167" /> viññāyatīti adhippāyo. <hi rend="bold">Diṭṭhadhammavedanīya</hi>ntiādīsu diṭṭhadhamme imasmiṃ attabhāve veditabbaṃ phalaṃ <hi rend="bold">diṭṭhadhammavedanīyaṃ</hi>. Upapajje anantare attabhāve veditabbaṃ phalaṃ <hi rend="bold">upapajjavedanīyaṃ</hi>. Aparasmiṃ attabhāve ito aññasmiṃ yasmiṃ kasmiñci attabhāve veditabbaṃ phalaṃ <hi rend="bold">aparāpariyavedanīyaṃ</hi>. Ekajavanavārasmiñhi sattasu cetanāsu paṭhamacetanā diṭṭhadhammavedanīyaṃ nāma. Pariyosānacetanā upapajjavedanīyaṃ nāma. Majjhe pañca cetanā aparāpariyavedanīyaṃ nāma. <hi rend="bold">Vipākavemattatāñāṇa</hi>nti vipākavemattatāya vipākavisese ñāṇaṃ. Imassa pana kammavipākassa gatisampatti gativipatti, upadhisampatti upadhivipatti, kālasampatti kālavipatti, payogasampatti payogavipattiyo kāraṇaṃ. So ca nesaṃ kāraṇabhāvo ‘‘atthekaccāni pāpakāni kammasamādānāni gatisampattipaṭibāḷhāni na vipaccantī’’tiādipāḷivasena (vibha. 810) veditabbo.</p>

<p rend="bodytext" n="62"><hi rend="paranum">62</hi><hi rend="dot">.</hi> Anantarabalaniddese vuttakammasamādānapadeneva jhānādīni saṅgahetvā dassetuṃ <hi rend="bold">‘‘tathā samādinnānaṃ kammāna’’</hi>ntiādi vuttaṃ. Sekkhaputhujjanasantānesu pavattāni jhānādīni kammaṃ honti. Tattha <hi rend="bold">tathā samādinnāna</hi>nti ‘‘sukkaṃ sukkavipākaṃ paccuppannasukhaṃ, āyatiṃ sukhavipāka’’nti evamādippakārehi samādinnesu kammesu. <hi rend="bold">Saṃkileso</hi>ti paṭipakkhadhammavasena kiliṭṭhabhāvo. <hi rend="bold">Vodānaṃ</hi> paṭipakkhadhammehi visujjhanaṃ. <hi rend="bold">Vuṭṭhānaṃ</hi> paguṇavodānaṃ bhavaṅgavuṭṭhānañca. <hi rend="bold">Evaṃ saṃkilissatī</hi>tiādīsu ayamevattho – iminā ākārena jhānādi saṃkilissati vodāyati vuṭṭhahatīti jānanañāṇaṃ bhagavato anāvaraṇañāṇaṃ, na tassa āvaraṇaṃ atthīti.</p>

<p rend="bodytext"><hi rend="bold">Kati jhānānī</hi>tiādi jhānādayo vibhāgena dassetuṃ āraddhaṃ. <hi rend="bold">Cattāri jhānānī</hi>ti catukkanayavasena rūpāvacarajjhānāni sandhāyāha. <hi rend="bold">Ekādasā</hi>ti ‘‘rūpī rūpāni passatī’’tiādinā <pb ed="V" n="0.0290" /> (dī. ni. 2.129, 174; 3.339, 358; ma. ni. 2.248; 3.312) aṭṭhannaṃ tiṇṇañca suññatavimokkhādīnaṃ vasena vuttaṃ. <hi rend="bold">Aṭṭhā</hi>ti tesu ṭhapetvā lokuttare vimokkhe aṭṭha. <hi rend="bold">Sattā</hi>ti tesu eva nirodhasamāpattiṃ ṭhapetvā satta. <hi rend="bold">Tayo</hi>ti suttantapariyāyena suññatavimokkhādayo tayo. <hi rend="bold">Dve</hi>ti abhidhammapariyāyena animittavimokkhassāsambhavato avasesā dve. Ettha ca paṭipāṭiyā satta appitappitakkhaṇe vikkhambhanavasena paccanīkadhammehi vimuccanato <pb ed="M" n="0.0168" />, ārammaṇe adhimuccanato ca vimokkhā. Nirodhasamāpatti pana sabbaso saññāvedayitehi vimuttattā apagamavimokkho nāma. Lokuttarā ca taṃtaṃmaggavajjhakilesehi samucchedavasena vimuttattā vimokkhoti ayaṃ viseso veditabbo.</p>

<p rend="bodytext">Samādhīsu catukkanayapañcakanayesu paṭhamajjhānasamādhi <hi rend="bold">savitakko savicāro samādhi</hi> nāma. Pañcakanaye dutiyajjhānasamādhi <hi rend="bold">avitakko vicāramatto samādhi</hi> nāma. Catukkanaye pañcakanayepi sesajhānesu samādhi <hi rend="bold">avitakko avicāro samādhi</hi> nāma.</p>

<p rend="bodytext">Samāpattīsu paṭipāṭiyā aṭṭhannaṃ samāpattīnaṃ ‘‘samādhī’’tipi nāmaṃ ‘‘samāpattī’’tipi. Kasmā? Cittekaggatāsabbhāvato. Nirodhasamāpattiyā tadabhāvato na ‘‘samādhī’’ti nāmaṃ. <hi rend="bold">Saññāsamāpatti</hi>ādi heṭṭhā vuttameva.</p>

<p rend="bodytext"><hi rend="bold">Hānabhāgiyo samādhī</hi>ti appaguṇehi paṭhamajjhānādīhi vuṭṭhitassa saññāmanasikārānaṃ kāmādianupakkhandanaṃ paṭhamajjhānādisamādhissa hānabhāgiyatā. ‘‘Paṭhamajjhānassa kāmarāgabyāpādā saṃkileso’’ti vuttattā dutiyajjhānādivasena yojetabbaṃ. Kukkuṭaṃ vuccati ajaññājigucchanamukhena tapparamatā. <hi rend="bold">Kukkuṭajhāyī</hi>ti puggalādhiṭṭhānena jhānāni vuttāni, dve paṭhamadutiyajjhānānīti vuttaṃ hoti. Yo paṭhamaṃ dutiyaṃ vā jhānaṃ nibbattetvā ‘‘alamettāvatā’’ti saṅkocaṃ āpajjati, uttari na vāyamati, tassa tāni jhānāni cattāripi ‘‘kukkuṭajhānānī’’ti vuccanti, taṃsamaṅgino ca kukkuṭajhāyī. Tesu purimāni dve āsannabalavapaccatthikattā visesabhāgiyatābhāvato ca saṃkilesabhāvena vuttāni. Itarāni pana visesabhāgiyatābhāvepi mandapaccatthikattā vodānabhāvena vuttānīti daṭṭhabbaṃ.</p>

<p rend="bodytext"><hi rend="bold">Visesabhāgiyo samādhī</hi>ti paguṇehi paṭhamajjhānādīhi vuṭṭhitassa saññāmanasikārānaṃ dutiyajjhānādipakkhandanaṃ, paguṇavodānaṃ bhavaṅgavuṭṭhānañca ‘‘vuṭṭhāna’’nti vuttaṃ. Heṭṭhimaṃ heṭṭhimañhi paguṇajjhānaṃ <pb ed="V" n="0.0291" /> uparimassa uparimassa padaṭṭhānaṃ hoti. Tasmā vodānampi ‘‘vuṭṭhāna’’nti vuttaṃ. Bhavaṅgavasena sabbajhānehi vuṭṭhānaṃ hotīti bhavaṅgañca vodānaṃ vuṭṭhānaṃ. Yasmā pana vuṭṭhānavasibhāvena yathāparicchinnakālaṃ samāpattito vuṭṭhānaṃ hoti, tasmā samāpattivuṭṭhānakosallaṃ idha ‘‘vuṭṭhāna’’nti vuttaṃ.</p>

<p rend="bodytext" n="63"><hi rend="paranum">63</hi><hi rend="dot">.</hi><hi rend="bold">Tasseva</hi><pb ed="M" n="0.0169" /><hi rend="bold">samādhissā</hi>ti tassa anantarabalaniddese jhānādipariyāyehi vuttasamādhissa. <hi rend="bold">Parivārā</hi>ti parikkhārā. <hi rend="bold">Indriyānī</hi>ti saddhāsatipaññindriyāni. <hi rend="bold">Balānī</hi>ti hirottappehi saddhiṃ tāniyeva. Vīriyassa visuṃ gahaṇaṃ balānaṃ bahūpakāradassanatthaṃ. Vīriyupatthambhena hi saddhādayo paṭipakkhena akampanīyā honti. Tenevāha – <hi rend="bold">‘‘vīriyavasena balāni bhavantī’’</hi>ti. <hi rend="bold">Tesa</hi>nti indriyānaṃ. <hi rend="bold">Mudumajjhādhimattatā</hi>ti avisadaṃ <hi rend="bold">mudu</hi>. Nātivisadaṃ <hi rend="bold">majjhaṃ</hi>. Ativisadaṃ <hi rend="bold">adhimattaṃ</hi> balavaṃ <hi rend="bold">‘‘tikkha’’</hi>nti vuccati.</p>

<p rend="bodytext">Veneyyānaṃ indriyānurūpaṃ bhagavato desanāpavattīti dassetuṃ <hi rend="bold">‘‘tattha bhagavā’’</hi>tiādi vuttaṃ. Tattha <hi rend="bold">saṃkhittavitthārenā</hi>ti saṃkhittassa vitthārena. Atha vā <hi rend="bold">saṃkhittenā</hi>ti uddiṭṭhamattena. <hi rend="bold">Saṃkhittavitthārenā</hi>ti uddesena niddesena ca. <hi rend="bold">Vitthārenā</hi>ti uddesaniddesapaṭiniddesehi. <hi rend="bold">Muduka</hi>nti lahukaṃ apāyabhayavaṭṭabhayādīhi santajjanavasena bhāriyaṃ akatvā. <hi rend="bold">Mudutikkha</hi>nti nātitikkhaṃ. Saṃvegavatthūhi saṃvegajananādivasena bhāriyaṃ katvā. <hi rend="bold">Samathaṃ upadisatī</hi>ti samathaṃ adhikaṃ katvā upadisati, na tathā vipassananti adhippāyo. Na hi kevalena samathena saccappaṭivedho sambhavati. <hi rend="bold">Samathavipassana</hi>nti samadhuraṃ samathavipassanaṃ. <hi rend="bold">Vipassana</hi>nti sātisayaṃ vipassanaṃ upadisati. Yasmā cettha tikkhindriyādayo ugghaṭitaññuādayova, tasmā <hi rend="bold">‘‘tikkhindriyassa nissaraṇaṃ upadisatī’’</hi>tiādi vuttaṃ. Tattha <hi rend="bold">adhipaññāsikkhāyā</hi>ti adhipaññāsikkhaṃ.</p>

<p rend="bodytext"><hi rend="bold">Yaṃ ettha ñāṇa</hi>nti ettha indriyānaṃ mudumajjhādhimattatāya yaṃ ñāṇaṃ, idaṃ vuccati parasattānaṃ parapuggalānaṃ indriyaparopariyattavemattatāñāṇanti sambandhitabbaṃ. Tassa ñāṇassa pavattanākāraṃ dassetuṃ <hi rend="bold">‘‘ayaṃ imaṃ bhūmi’’</hi>ntiādi vuttaṃ. Tattha <hi rend="bold">ayaṃ imaṃ bhūmiṃ bhāvanañca gato</hi>ti ayaṃ puggalo evamimaṃ saṃkilesavāsanaṃ vodānaṃ bhavaṅgañca gato gacchati gamissati ca, kālavacanicchāya abhāvato, yathā duddhanti. Imāya velāya imasmiṃ samaye imāya mudumajjhatikkhabhedāya anusāsaniyā. <hi rend="bold">Evaṃdhātuko</hi>ti hīnādivasena evaṃajjhāsayo evaṃadhimuttiko. <hi rend="bold">Ayañcassa āsayo</hi>ti imassa puggalassa ayaṃ sassatucchedappakāro, yathābhūtañāṇānulomakhantippakāro <pb ed="V" n="0.0292" /> vā āsayo. Idañhi catubbidhaṃ āsayanti ettha sattā vasantīti āsayoti vuccati. Imaṃ pana bhagavā sattānaṃ āsayaṃ <pb ed="M" n="0.0170" /> jānanto tesaṃ diṭṭhigatānaṃ vipassanāñāṇakammassakataññāṇānañca appavattikkhaṇepi jānāti eva. Vuttampi cetaṃ – ‘‘kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti. Kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti. Nekkhammaṃ sevantaññeva jānāti… byāpādaṃ… abyāpādaṃ… thinamiddhaṃ… ālokasaññaṃ sevantaññeva jānāti ‘ayaṃ puggalo thinamiddhagaruko thinamiddhāsayo thinamiddhādhimutto’’’ti (paṭi. ma. 1.113).</p>

<p rend="bodytext"><hi rend="bold">Ayaṃ anusayo</hi>ti ayaṃ imassa puggalassa kāmarāgādiko appahīnoyeva anusayitakileso. Appahīnoyeva hi thāmagato kileso anusayo. <hi rend="bold">Parasattāna</hi>nti padhānasattānaṃ. <hi rend="bold">Parapuggalāna</hi>nti tato paresaṃ sattānaṃ, hīnasattānanti attho. Ekatthameva vā etaṃ padadvayaṃ veneyyavasena dvidhā vuttaṃ. <hi rend="bold">Indriyaparopariyattavemattatāñāṇa</hi>nti parabhāvo ca aparabhāvo ca paropariyattaṃ a-kārassa okāraṃ katvā, tassa vemattatā paropariyattavemattatā. Saddhādīnaṃ indriyānaṃ paropariyattavemattatāya ñāṇaṃ indriyaparopariyattavemattatāñāṇanti padavibhāgo veditabbo.</p>

<p rend="bodytext">Tattha <hi rend="bold">ya</hi>nti yaṃ anekavihitassa pubbenivāsassa anussaraṇavasena bhagavato ñāṇaṃ, idaṃ aṭṭhamaṃ tathāgatabalanti sambandho. <hi rend="bold">Anekavihita</hi>nti anekavidhaṃ, anekehi vā pakārehi pavattitaṃ. <hi rend="bold">Pubbenivāsa</hi>nti anussarituṃ icchitaṃ attano paresañca samanantarātītaṃ bhavaṃ ādiṃ katvā tattha tattha nivutthasantānaṃ. <hi rend="bold">Anussaratī</hi>ti ‘‘ekampi jātiṃ dvepi jātiyo’’ti evaṃ jātipaṭipāṭiyā anugantvā sarati, anudeva vā sarati, citte abhininnāmitamatte eva saratīti attho. Bhagavato hi parikammakiccaṃ natthi, āvajjanamatteneva sarati. <hi rend="bold">Seyyathida</hi>nti āraddhappakāranidassanatthe nipāto. <hi rend="bold">Ekampi jāti</hi>nti ekampi paṭisandhimūlaṃ cutipariyosānaṃ ekabhavapariyāpannaṃ khandhasantānaṃ. Esa nayo <hi rend="bold">dvepi jātiyo</hi>tiādīsupi.</p>

<p rend="bodytext"><hi rend="bold">Anekepi saṃvaṭṭakappe</hi>tiādīsu pana parihāyamāno kappo <hi rend="bold">saṃvaṭṭakappo,</hi> vaḍḍhamāno <hi rend="bold">vivaṭṭakappo</hi>ti veditabbo. Tattha saṃvaṭṭena saṃvaṭṭaṭṭhāyī <pb ed="M" n="0.0171" /> gahito taṃmūlattā, vivaṭṭena ca vivaṭṭaṭṭhāyī. Evañhi sati yāni ‘‘cattārimāni, bhikkhave, kappassa asaṅkhyeyyāni. Katamāni cattāri? Saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī’’ti (a. ni. 4.156) vuttāni <pb ed="V" n="0.0293" />, tāni sabbāni pariggahitāni honti. <hi rend="bold">Amutrāsi</hi>ntiādi saraṇākāradassanaṃ. Tattha <hi rend="bold">amutrāsi</hi>nti amumhi saṃvaṭṭakappe, amumhi bhave vā yoniyaṃ vā gatiyaṃ vā viññāṇaṭṭhitiyaṃ vā sattāvāse vā sattanikāye vā. <hi rend="bold">Evaṃnāmo</hi>ti tisso vā phusso vā. <hi rend="bold">Evaṃgotto</hi>ti bhaggavo vā gotamo vā. <hi rend="bold">Evaṃvaṇṇo</hi>ti odāto vā sāmo vā. <hi rend="bold">Evamāhāro</hi>ti sālimaṃsodanāhāro vā pavattaphalabhojano vā. <hi rend="bold">Evaṃsukhadukkhappaṭisaṃvedī</hi>ti anekappakārena kāyikacetasikānaṃ sāmisanirāmisappabhedānaṃ vā sukhadukkhānaṃ paṭisaṃvedī. <hi rend="bold">Evamāyupariyanto</hi>ti evaṃ vassasataparamāyupariyanto vā caturāsītikappasahassaparamāyupariyanto vā.<hi rend="bold"> So tato cuto amutra udapādi</hi>nti so tato bhavato, sattanikāyato vā cuto puna amukasmiṃ nāma sattanikāye udapādiṃ. Atha vā tatrāpi bhave vā sattanikāye vā ahosiṃ. <hi rend="bold">Evaṃnāmo</hi>tiādi vuttatthameva.</p>

<p rend="bodytext" n="64"><hi rend="paranum">64</hi><hi rend="dot">.</hi><hi rend="bold">Dibbenā</hi>tiādīsu dibbasadisattā <hi rend="bold">dibbaṃ</hi>. Devatānañhi sucaritakammanibbattampi pittasemharuhirādīhi apalibuddhaṃ upakkilesavimuttattā dūrepi ārammaṇaggahaṇasamatthaṃ dibbaṃ pasādacakkhu hoti. Idampi vīriyabhāvanābalanibbattaṃ ñāṇacakkhu tādisamevāti dibbasadisattā dibbaṃ, dibbavihāravasena vā paṭiladdhattā, attanā ca dibbavihārasannissitattāpi dibbaṃ, ālokapariggahena mahājutikattāpi dibbaṃ, tirokuṭṭādigatarūpadassanena mahāgatikattāpi dibbaṃ. Taṃ sabbaṃ saddasatthānusārena veditabbaṃ. Dassanaṭṭhena <hi rend="bold">cakkhu</hi>. Cakkhukiccakaraṇena cakkhumivātipi cakkhu. Cutūpapātadassanena diṭṭhivisuddhihetuttā <hi rend="bold">visuddhaṃ</hi>. Yo hi cutimattameva passati, na upapātaṃ, so ucchedadiṭṭhiṃ gaṇhāti. Yo upapātamattameva passati na cutiṃ, so navasattapātubhāvadiṭṭhiṃ gaṇhāti. Yo pana tadubhayaṃ passati, so yasmā duvidhampi taṃ diṭṭhigataṃ ativattati. Tasmāssa taṃ dassanaṃ diṭṭhivisuddhihetu hoti. Tadubhayañca bhagavā passati. Tena vuttaṃ – ‘‘cutūpapātadassanena diṭṭhivisuddhihetuttā visuddha’’nti.</p>

<p rend="bodytext">Ekādasaupakkilesavirahato <pb ed="M" n="0.0172" /> vā visuddhaṃ. Yathāha –</p>

<p rend="indent">‘‘So kho ahaṃ anuruddhā ‘vicikicchā cittassa upakkileso’ti iti viditvā vicikicchaṃ cittassa upakkilesaṃ pajahiṃ. ‘Amanasikāro cittassa upakkileso… thinamiddhaṃ… chambhitattaṃ… uppilaṃ… duṭṭhullaṃ… accāraddhavīriyaṃ… atilīnavīriyaṃ… abhijappā… nānattasaññā… atinijjhāyitattaṃ rūpānaṃ cittassa upakkileso’ti <pb ed="V" n="0.0294" /> iti viditvā atinijjhāyitattaṃ rūpānaṃ cittassa upakkilesaṃ pajahi’’nti (ma. ni. 3.242) evamādi.</p>

<p rend="bodytext">Tadevaṃ ekādasaupakkilesavirahato vā visuddhaṃ. Manussūpacāraṃ atikkamitvā rūpadassanena <hi rend="bold">atikkantamānusakaṃ,</hi> maṃsacakkhuṃ atikkantattā vā atikkantamānusakaṃ. Tena dibbena cakkhunā visuddhena atikkantamānusakena.</p>

<p rend="bodytext"><hi rend="bold">Satte passatī</hi>ti manusso manussaṃ maṃsacakkhunā viya satte passati oloketi. <hi rend="bold">Cavamāne upapajjamāne</hi>ti ettha cutikkhaṇe upapattikkhaṇe vā dibbacakkhunāpi daṭṭhuṃ na sakkā. Ye pana āsannacutikā idāni cavissanti, ye ca gahitapaṭisandhikā sampati nibbattā, te ‘‘cavamānā upapajjamānā’’ti adhippetā. Te evarūpe cavamāne upapajjamāne. <hi rend="bold">Hīne</hi>ti mohanissandayuttattā hīnajātikulabhogādivasena hīḷite paribhūte. <hi rend="bold">Paṇīte</hi>ti amohanissandayuttattā tabbiparīte. <hi rend="bold">Suvaṇṇe</hi>ti adosanissandayuttattā iṭṭhakantamanāpavaṇṇayutte. <hi rend="bold">Dubbaṇṇe</hi>ti dosanissandayuttattā aniṭṭhākantāmanāpavaṇṇayutte abhirūpe virūpe vāti attho. <hi rend="bold">Sugate</hi>ti sugatigate, alobhanissandayuttattā vā aḍḍhe mahaddhane. <hi rend="bold">Duggate</hi>ti duggatigate, lobhanissandayuttattā vā dalidde appannapānabhojane. <hi rend="bold">Yathākammūpage</hi>ti yaṃ yaṃ kammaṃ upacitaṃ, tena tena upagate. Tattha purimehi ‘‘cavamāne’’tiādīhi dibbacakkhukiccaṃ vuttaṃ. Iminā pana padena yathākammūpagañāṇakiccaṃ. Yathākammūpagañāṇaanāgataṃsañāṇāni ca dibbacakkhupādakāneva dibbacakkhunā saheva ijjhanti.</p>

<p rend="bodytext"><hi rend="bold">Kāyaduccaritenā</hi>tiādīsu duṭṭhu caritaṃ, duṭṭhaṃ vā caritaṃ kilesapūtikattā duccaritaṃ. Kāyena duccaritaṃ, kāyato vā pavattaṃ duccaritaṃ <hi rend="bold">kāyaduccaritaṃ</hi>. Evaṃ <hi rend="bold">vacīmanoduccaritāni</hi>pi daṭṭhabbāni. <hi rend="bold">Samannāgatā</hi>ti samaṅgībhūtā. <hi rend="bold">Ariyānaṃ</hi><pb ed="M" n="0.0173" /><hi rend="bold">upavādakā</hi>ti buddhādīnaṃ ariyānaṃ, antamaso gihisotāpannānampi antimavatthunā vā guṇaparidhaṃsanena vā upavādakā akkosakā garahakā.<hi rend="bold"> Micchādiṭṭhikā</hi>ti viparītadassanā.<hi rend="bold"> Micchādiṭṭhikammasamādānā</hi>ti micchādiṭṭhihetubhūtasamādinnanānāvidhakammā. Ye ca micchādiṭṭhimūlakesu kāyakammādīsu aññepi samādapenti. Tattha vacīmanoduccaritaggahaṇena ariyūpavādamicchādiṭṭhīsu gahitāsupi tesaṃ puna vacanaṃ mahāsāvajjabhāvadassanatthaṃ. Mahāsāvajjo hi ariyūpavādo ānantariyasadiso. Yathāha –</p>

<p rend="indent">‘‘Seyyathāpi <pb ed="V" n="0.0295" />, sāriputta, bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya, evaṃsampadamidaṃ, sāriputta, vadāmi taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye’’ti (ma. ni. 1.149).</p>

<p rend="bodytext">Micchādiṭṭhito ca mahāsāvajjataraṃ nāma aññaṃ natthi. Yathāha –</p>

<p rend="indent">‘‘Nāhaṃ, bhikkhave, aññaṃ ekadhammampi samanupassāmi evaṃ mahāsāvajjataraṃ, yathayidaṃ, bhikkhave, micchādiṭṭhi. Micchādiṭṭhiparamāni, bhikkhave, vajjānī’’ti (a. ni. 1.310).</p>

<p rend="bodytext"><hi rend="bold">Kāyassa bhedā</hi>ti upādinnakkhandhapariccāgā. <hi rend="bold">Paraṃ maraṇā</hi>ti tadanantaraṃ abhinibbattakkhandhaggahaṇe. Atha vā <hi rend="bold">kāyassa bhedā</hi>ti jīvitindriyassa upacchedā. <hi rend="bold">Paraṃ maraṇā</hi>ti cutito uddhaṃ. <hi rend="bold">Apāya</hi>ntiādi sabbaṃ nirayavevacanaṃ. Nirayo hi saggamokkhahetubhūtā puññasammatā ayā apetattā, sukhānaṃ vā āyassa abhāvā apāyo. Dukkhassa gati paṭisaraṇanti <hi rend="bold">duggati,</hi> dosabahulatāya vā duṭṭhena kammunā nibbattā gati duggati. Vivasā nipatanti tattha dukkaṭakārinoti <hi rend="bold">vinipāto</hi>. Natthi ettha assādasaññito ayoti <hi rend="bold">nirayo</hi>.</p>

<p rend="bodytext">Atha vā apāyaggahaṇena tiracchānayoniṃ dīpeti, tiracchānayoni hi apāyo, sugatito apetattā. Na duggati, mahesakkhānaṃ nāgarājādīnaṃ sambhavato. Duggatiggahaṇena pettivisayaṃ dīpeti, so hi apāyo ceva duggati ca sugatito apetattā, dukkhassa ca gatibhūtattā. Na tu vinipāto asurasadisaṃ avinipatitattā. Petamahiddhikānañhi <pb ed="M" n="0.0174" /> vimānānipi nibbattanti. Vinipātaggahaṇena asurakāyaṃ dīpeti, so hi yathāvuttenatthena apāyo ceva duggati ca sukhasamussayehi vinipātattā vinipātoti vuccati. Nirayaggahaṇena avīciādianekappakāraṃ nirayameva dīpeti. <hi rend="bold">Upapannā</hi>ti upagatā, tattha abhinibbattāti adhippāyo. Vuttavipariyāyena sukkapakkho veditabbo.</p>

<p rend="bodytext">Ayaṃ pana viseso – ettha sugatiggahaṇena manussagatimpi saṅgaṇhāti. Saggaggahaṇena devagatiṃ eva. Tattha sundarā gatīti <hi rend="bold">sugati</hi>. Rūpādīhi visayehi suṭṭhu aggoti <hi rend="bold">saggo</hi>. So <pb ed="V" n="0.0296" /> sabbopi lujjanapalujjanaṭṭhena <hi rend="bold">loko</hi>ti ayaṃ vacanattho. <hi rend="bold">Amukāya kappakoṭiyaṃ upacitaṃ</hi> tenāyaṃ etarahi, anāgate vā saggūpago apāyūpago cāti aṭṭhamanavamabalañāṇakiccaṃ ekajjhaṃ katvā dassitaṃ. Tathā <hi rend="bold">kappasatasahassevā</hi>tiādīsupi. Tenevāha – <hi rend="bold">‘‘imāni bhagavato dve ñāṇānī’’</hi>ti.</p>

<p rend="bodytext"><hi rend="bold">Nihato māro bodhimūle</hi>ti nihato samucchinno kilesamāro bodhirukkhamūle. <hi rend="bold">Idaṃ bhagavato dasamaṃ bala</hi>nti idaṃ kilesamārassa hananaṃ samucchindanaṃ bhagavato dasamaṃ balaṃ. Tenevāha – <hi rend="bold">‘‘sabbāsavaparikkhayaṃ ñāṇa’’</hi>nti. Yasmā pana yadā arahattamaggena savāsanā sabbe āsavā khepitā, tadā bhagavatā sabbaññutaññāṇaṃ adhigataṃ nāma, tasmā <hi rend="bold">‘‘yaṃ sabbaññutā pattā’’</hi>tiādi vuttaṃ.</p>

<p rend="bodytext">Ayaṃ tāvettha ācariyānaṃ samānatthakathā. Paravādī panāha – ‘‘dasabalañāṇaṃ nāma pāṭiekkaṃ natthi, yasmā ‘sabbaññutā pattā viditā sabbadhammā’ti vuttaṃ, tasmā sabbaññutaññāṇassevāyaṃ pabhedo’’ti, taṃ na tathā daṭṭhabbaṃ. Aññameva hi dasabalañāṇaṃ, aññaṃ sabbaññutaññāṇaṃ. Dasabalañāṇañhi sakasakakiccameva jānāti, sabbaññutaññāṇaṃ tampi tato avasesampi jānāti. Dasabalañāṇesu hi paṭhamaṃ kāraṇākāraṇameva jānāti. Dutiyaṃ kammaparicchedameva, tatiyaṃ dhātunānattakāraṇameva, catutthaṃ ajjhāsayādhimuttimeva, pañcamaṃ kammavipākantarameva, chaṭṭhaṃ jhānādīhi saddhiṃ tesaṃ saṃkilesādimeva, sattamaṃ indriyānaṃ tikkhamudubhāvameva, aṭṭhamaṃ pubbenivutthakkhandhasantatimeva, navamaṃ sattānaṃ cutūpapātameva, dasamaṃ saccaparicchedameva. Sabbaññutaññāṇaṃ pana etehi jānitabbañca tato uttariñca pajānāti. Etesaṃ pana kiccaṃ sabbaṃ na karoti <pb ed="M" n="0.0175" />. Tañhi jhānaṃ hutvā appetuṃ na sakkoti, iddhi hutvā vikubbituṃ na sakkoti, maggo hutvā kilese khepetuṃ na sakkoti.</p>

<p rend="bodytext">Apica paravādī evaṃ pucchitabbo ‘‘dasabalañāṇaṃ nāmetaṃ savitakkasavicāraṃ avitakkavicāramattaṃ avitakkaavicāraṃ kāmāvacaraṃ rūpāvacaraṃ arūpāvacaraṃ lokiyaṃ lokuttara’’nti. Jānanto ‘‘paṭipāṭiyā satta savitakkasavicārānī’’ti vakkhati, tato parāni dve avitakkaavicārānīti, āsavakkhayañāṇaṃ siyā savitakkasavicāraṃ, siyā avitakkavicāramattaṃ, siyā avitakkaavicāranti. Tathā paṭipāṭiyā satta kāmāvacarāni, tato <pb ed="V" n="0.0297" /> dve rūpāvacarāni, avasāne ekaṃ lokuttaranti vakkhati. Sabbaññutaññāṇaṃ pana savitakkasavicārameva kāmāvacarameva lokiyamevāti niṭṭhamettha gantabbaṃ.</p>

<p rend="centre">Vicayahārasampātavaṇṇanā niṭṭhitā.</p>

<p rend="subhead">3. Yuttihārasampātavaṇṇanā</p>

<p rend="bodytext" n="65"><hi rend="paranum">65</hi><hi rend="dot">.</hi> Evaṃ nānānayehi vicayahārasampātaṃ vitthāretvā idāni yuttihārasampātādīni dassetuṃ <hi rend="bold">‘‘tattha katamo yuttihārasampāto’’</hi>tiādi āraddhaṃ. Tattha ‘‘tasmā rakkhitacittassā’’ti gāthāya padattho vitthāritoyeva. <hi rend="bold">Rakkhitacittassa sammāsaṅkappagocaro bhavissatīti yujjatī</hi>ti manacchaṭṭhāni dvārāni satikavāṭena pidahitvā viharantassa kāmavitakkādīnaṃ micchāsaṅkappānaṃ avasaro eva natthīti nekkhammavitakkādiko sammāsaṅkappo eva tassa gocaro pavattiṭṭhānaṃ bhavissatīti ayamattho yujjati. Yuttiyā ghaṭeti saṃsandati sametīti attho. <hi rend="bold">Sammāsaṅkappagocaro sammādiṭṭhi bhavissatī</hi>ti vuttanayena sammāsaṅkappagocaro puggalo aviparītameva vitakkato sammādiṭṭhi bhavissati. Sammādiṭṭhisaṅkhātaṃ vipassanāñāṇaṃ purakkhatvā viharanto maggañāṇena pañcannaṃ khandhānaṃ udayabbayaṃ asammohato paṭivijjhissati. Tathā paṭivijjhanto ca dukkhasabhāvattā duggatisaṅkhātā sabbā bhavagatiyo jahissati, tato eva sabbaṃ vinipātabhayaṃ saṃsārabhayañca samatikkamissatīti sabbopi cāyamattho yutto evāti.</p>

<p rend="centre">Yuttihārasampātavaṇṇanā niṭṭhitā.</p>

<p rend="subhead">4. Padaṭṭhānahārasampātavaṇṇanā</p>

<p rend="bodytext" n="66"><hi rend="paranum">66</hi><hi rend="dot">.</hi> Sakasampattiyā <pb ed="M" n="0.0176" /> viya susaṃvihitasaṅkappo bhavati. Indriyesu guttadvāratā sucaritapāripūriyā āsannakāraṇanti āha – <hi rend="bold">‘‘rakkhitacittassāti tiṇṇaṃ sucaritānaṃ padaṭṭhāna’’</hi>nti. Tassattho – ‘‘rakkhitacittassā’’ti idaṃ tiṇṇaṃ sucaritānaṃ padaṭṭhānavacananti. Nekkhammasaṅkappādibahulassa kāmacchandādinīvaraṇappahānaṃ sukaranti nekkhammasaṅkappādayo samathassa āsannakāraṇanti āha – <hi rend="bold">‘‘sammāsaṅkappagocaroti samathassa padaṭṭhāna’’</hi>nti. Kammassakatāsammādiṭṭhiyaṃ sappaccayanāmarūpadassanasammādiṭṭhiyañca ṭhito attādhīnaṃ saṃsāradukkhaṃ passanto tadatikkamanupāyaṃ vipassanaṃ ārabhatīti sammādiṭṭhivipassanāya visesakāraṇanti āha – <hi rend="bold">‘‘sammādiṭṭhipurekkhāroti vipassanāya padaṭṭhāna’’</hi>nti. Udayabbayadassanaṃ ussukkāpento sammattaniyāmaṃ <pb ed="V" n="0.0298" /> okkamatīti taṃ paṭhamamaggādhigamassa kāraṇanti āha – <hi rend="bold">‘‘ñatvāna udayabbayanti dassanabhūmiyā padaṭṭhāna’’</hi>nti. Ālokasaññāmanasikārādīhi thinamiddhassa abhibhavanaṃ vīriyassa āsannakāraṇanti āha – <hi rend="bold">‘‘thinamiddhābhibhū bhikkhūti vīriyassa padaṭṭhāna’’</hi>nti. Yadipi ariyamaggakkhaṇe pahānabhāvanā samānakālā ekābhisamayassa icchitattā, tathāpi pahātabbassa pahānābhāve bhāvanāpāripūrī natthīti pahānanimittā viya katvā bhāvanā vuttā <hi rend="bold">‘‘sabbā duggatiyo jaheti bhāvanāya padaṭṭhāna’’</hi>nti. Atha vā ‘‘sabbā duggatiyo jahe’’ti idaṃ bhagavato vacanaṃ yogīnaṃ ussāhajananatthaṃ ānisaṃsakittanaṃ hotīti bhāvanāya visesakāraṇanti vuttaṃ ‘‘sabbā…pe… padaṭṭhāna’’nti.</p>

<p rend="centre">Padaṭṭhānahārasampātavaṇṇanā niṭṭhitā.</p>

<p rend="subhead">5. Lakkhaṇahārasampātavaṇṇanā</p>

<p rend="bodytext" n="67"><hi rend="paranum">67</hi><hi rend="dot">.</hi> Indriyesu guttadvāratā satisaṃvaro, satibalena ca nekkhammavitakkādibahulo hotīti vuttaṃ – <hi rend="bold">‘‘tasmā rakkhitacittassa sammāsaṅkappagocaroti idaṃ satindriya’’</hi>nti. Tassattho – ‘‘tasmā rakkhitacittassa sammāsaṅkappagocaro’’ti ettha rakkhitacittatāya ca sammāsaṅkappagocaratā kāraṇūpacārena <pb ed="M" n="0.0177" /> idaṃ satindriyaṃ, <hi rend="bold">gahitāni bhavanti pañcindriyāni</hi> indriyalakkhaṇena vimuttiparipācanabhāvena vā ekalakkhaṇattāti adhippāyo. <hi rend="bold">Gahito bhavatī</hi>ti ettha maggalakkhaṇena gahaṇaṃ suviññeyyanti taṃ ṭhapetvā kāraṇato gahaṇaṃ dassetuṃ <hi rend="bold">‘‘sammādiṭṭhito hi sammāsaṅkappo pabhavatī’’</hi>tiādi vuttaṃ. Tato eva gahito bhavati ariyo aṭṭhaṅgiko maggoti vatvā vimuttivimuttiñāṇadassanānipi vuttāni.</p>

<p rend="centre">Lakkhaṇahārasampātavaṇṇanā niṭṭhitā.</p>

<p rend="subhead">6. Catubyūhahārasampātavaṇṇanā</p>

<p rend="bodytext" n="68"><hi rend="paranum">68</hi><hi rend="dot">.</hi> Rakkhīyatīti <hi rend="bold">rakkhitaṃ</hi>. Idaṃ padavasena nibbacanaṃ. Yasmā pana atthavasena nibbacane vutte padavasena nibbacanaṃ vuttameva hoti, tasmā <hi rend="bold">‘‘rakkhitaṃ paripālīyatīti esā niruttī’’</hi>ti vuttaṃ. Tattha <hi rend="bold">iti</hi>-saddo ādyattho, pakāre vā. Tena evamādikā evaṃpakārā vā esā niruttīti vuttaṃ hoti. Tasmā cintetīti <hi rend="bold">cittaṃ</hi>. Attano santānaṃ cinotīti cittaṃ, paccayehi <pb ed="V" n="0.0299" /> citanti cittaṃ, cittavicittaṭṭhena cittaṃ, cittakaraṇaṭṭhena cittaṃ. Sammā saṅkappetīti <hi rend="bold">sammāsaṅkappo</hi>tiādinā nirutti veditabbā.</p>

<p rend="bodytext"><hi rend="bold">Ayaṃ ettha bhagavato adhippāyo</hi>ti ‘‘rakkhitacitto assā’’tiādinā indriyasaṃvarādayo duggatipahānañca vadato bhagavato ettha gāthāyaṃ adhippāyo. <hi rend="bold">Kokāliko hī</hi>tiādi nidānaniddeso. Tattha <hi rend="bold">hi</hi>-saddo kāraṇe. Idaṃ vuttaṃ hoti – yasmā <hi rend="bold">kokāliko</hi> (saṃ. ni. 1.181; a. ni. 10.89; su. ni. kokālikasutta) arakkhitacittatāya aggasāvakesu cittaṃ padosetvā padumanirayaṃ upapanno, tasmā duggatiyo jahitukāmo rakkhitacitto assāti bhagavā satiārakkhena cetasā samannāgato sabbā duggatiyo jahatīti attho. <hi rend="bold">Suttamhi vuttaṃ ‘‘satiyā cittaṃ rakkhitabba’’</hi>nti desanānusandhidassanaṃ.</p>

<p rend="centre">Catubyūhahārasampātavaṇṇanā niṭṭhitā.</p>

<p rend="subhead">7. Āvaṭṭahārasampātavaṇṇanā</p>

<p rend="bodytext" n="69"><hi rend="paranum">69</hi><hi rend="dot">.</hi> Nekkhammasaṅkappabahulo <pb ed="M" n="0.0178" /> kasiṇavasena mettādivasena vā laddhāya cittekaggatāsaṅkhātāya cittamañjūsāya cittaṃ ṭhapetvā samādhiṃyeva vā yathāladdhaṃ saṃkilesato rakkhitacitto nāma hotīti vuttaṃ – <hi rend="bold">‘‘tasmā rakkhitacittassa sammāsaṅkappagocaroti ayaṃ samatho’’</hi>ti. Paññāpadhānā vipassanāti āha – <hi rend="bold">‘‘sammādiṭṭhipurekkhāroti ayaṃ vipassanā’’</hi>ti. Ariyamaggena dukkhasacce pariññāte udayabbayadassanaṃ matthakappattaṃ nāma hotīti vuttaṃ – <hi rend="bold">‘‘ñatvāna udayabbayanti dukkhapariññā’’</hi>ti. ‘‘Yaṃ kiñci samudayadhammaṃ, sabbaṃ taṃ nirodhadhamma’’nti hi maggañāṇassa pavattidassanāti. <hi rend="bold">Imāni cattāri saccānī</hi>ti catusaccadhammavasena āvaṭṭanaṃ niṭṭhapeti. Tattha purimena saccadvayaṭṭhapanena visabhāgadhammavasena, pacchimena sabhāgadhammavasena āvaṭṭananti daṭṭhabbaṃ.</p>

<p rend="centre">Āvaṭṭahārasampātavaṇṇanā niṭṭhitā.</p>

<p rend="subhead">8. Vibhattihārasampātavaṇṇanā</p>

<p rend="bodytext" n="70"><hi rend="paranum">70</hi><hi rend="dot">.</hi><hi rend="bold">Kusalapakkho</hi><pb ed="V" n="0.0300" /><hi rend="bold">kusalapakkhena niddisitabbo</hi>ti <hi rend="bold">rakkhitacittassā</hi>ti satisaṃvaro, so chabbidho dvāravasena cakkhudvārasaṃvaro yāva manodvārasaṃvaroti. Sammāsaṅkappo tividho – nekkhammasaṅkappo, abyāpādasaṅkappo, avihiṃsāsaṅkappoti. Sammādiṭṭhi aṭṭhavidhā dukkhe ñāṇaṃ…pe… idappaccayatāpaṭiccasamuppannesu dhammesu ñāṇanti. Udayabbayañāṇaṃ paññāsavidhaṃ avijjāsamudayā rūpasamudayo…pe… vipariṇāmalakkhaṇaṃ passantopi viññāṇakkhandhassa vayaṃ passati. Thinamiddhābhibhavanaṃ catubbidhaṃ catumaggavasena. Tattha satisaṃvaro lokiyalokuttaravasena duvidho. Tesu lokiyo kāmāvacarova, lokuttaro dassanabhāvanābhedato duvidho. Ekameko cettha catusatipaṭṭhānabhedato catubbidho. Esa nayo sammāsaṅkappādīsupi.</p>

<p rend="bodytext">Ayaṃ pana viseso – sammāsaṅkappo paṭhamajjhānavasena rūpāvacarotipi nīharitabbo. Padaṭṭhānavibhāgo padaṭṭhānahārasampāte vuttanayena vattabbo <pb ed="M" n="0.0179" />. Akusalapakkhe asaṃvaro cakkhuasaṃvaro…pe… kāyaasaṃvaro, copanakāyaasaṃvaro, vācāasaṃvaro, manoasaṃvaroti aṭṭhavidho. Micchāsaṅkappo kāmavitakkādivasena tividho. Aññāṇaṃ ‘‘dukkhe aññāṇa’’ntiādinā aṭṭhavidhā vibhattaṃ. Sammādiṭṭhipaṭipakkhato micchādiṭṭhi dvāsaṭṭhividhena veditabbā. Thinamiddhaṃ uppattibhūmito pañcavidhanti evaṃ akusalapakkhe vibhatti veditabbā.</p>

<p rend="centre">Vibhattihārasampātavaṇṇanā niṭṭhitā.</p>

<p rend="subhead">9. Parivattanahārasampātavaṇṇanā</p>

<p rend="bodytext" n="71"><hi rend="paranum">71</hi><hi rend="dot">.</hi> Parivattanahāre āvaṭṭahāre vuttanayena samathavipassanāniddhāraṇaṃ akatvā <hi rend="bold">‘‘samathavipassanāya bhāvitāyā’’</hi>ti āha. Lokiyā cettha samathavipassanā daṭṭhabbā. <hi rend="bold">Paṭipakkhenā</hi>ti ‘‘arakkhitena cittenā’’ti gāthāya paṭipakkhenāti adhippāyo. Atha vā vibhattihāre niddiṭṭhassa akusalapakkhassa paṭipakkhenāti attho.</p>

<p rend="centre">Parivattanahārasampātavaṇṇanā niṭṭhitā.</p>

<p rend="subhead">10. Vevacanahārasampātavaṇṇanā</p>

<p rend="bodytext" n="72"><hi rend="paranum">72</hi><hi rend="dot">.</hi> ‘‘Mānasaṃ <pb ed="V" n="0.0301" /> hadayaṃ paṇḍaraṃ viññāṇaṃ viññāṇakkhandho manoviññāṇadhātū’’ti (dha. sa. 6) ca cittassa vevacanaṃ. ‘‘Takko vitakko saṅkappo appanā byappanā cetaso abhiniropanā’’ti ca sammāsaṅkappassa. ‘‘Paññā pajānanā vicayo pavicayo’’tiādinā (dha. sa. 16) sammādiṭṭhiyā. ‘‘Thinaṃ thiyanā thiyitattaṃ cittassa akallatā akammaññatā onāho parināho antosaṅkoco’’ti thinassa. ‘‘Akallatā akammaññatā kāyālasiyaṃ supyaṃ supyanā supitatta’’nti (dha. sa. 1163) middhassa. ‘‘Bhikkhako bhikkhū’’tiādinā (pārā. 45) bhikkhupadassa. ‘‘Duggati apāyo vinipāto vaṭṭadukkhaṃ saṃsāro’’tiādinā duggatiyā vevacanaṃ veditabbaṃ.</p>

<p rend="centre">Vevacanahārasampātavaṇṇanā niṭṭhitā.</p>

<p rend="subhead">11. Paññattihārasampātavaṇṇanā</p>

<p rend="bodytext" n="73"><hi rend="paranum">73</hi><hi rend="dot">.</hi> Adhiṭṭhahitvā <pb ed="M" n="0.0180" /> rakkhantiyā satiyā rakkhiyamānaṃ cittaṃ tassā adhiṭṭhānaṃ viya hotīti katvā vuttaṃ – <hi rend="bold">‘‘rakkhitacittassāti padaṭṭhānapaññatti satiyā’’</hi>ti. Sesaṃ imasmiṃ paññattihārasampāte ito paresu otaraṇasodhanahārasampātesupi apubbaṃ natthi. Heṭṭhā vuttanayameva.</p>

<p rend="centre">Paññattihārasampātavaṇṇanā niṭṭhitā.</p>

<p rend="subhead">14. Adhiṭṭhānahārasampātavaṇṇanā</p>

<p rend="bodytext" n="76"><hi rend="paranum">76</hi><hi rend="dot">.</hi> Adhiṭṭhānahārasampāte <hi rend="bold">sammādiṭṭhi nāma yaṃ dukkhe ñāṇa</hi>ntiādinā catusaccahetuhetusamuppannapaccayapaccayuppannasaṅkhātassa visayassa vasena vemattataṃ dassetvā puna <hi rend="bold">yaṃ tattha tattha yathābhūtaṃ ñāṇadassana</hi>nti pāḷipāḷiatthānaṃ avasiṭṭhavisayavaseneva vemattataṃ dīpeti. Tattha <hi rend="bold">yaṃ saccāgamana</hi>nti yaṃ saccato aviparītato visayassa āgamanaṃ, adhigamoti attho. ‘‘Yaṃ paccāgamana’’ntipi pāṭho, tassa yaṃ paṭipāṭivisayassa āgamanaṃ, taṃtaṃvisayādhigamoti attho <pb ed="V" n="0.0302" />. Sesamettha parikkhārasamāropanahārasampātesu yaṃ vattabbaṃ, taṃ pubbe vuttanayattā uttānameva.</p>

<p rend="centre">Adhiṭṭhānahārasampātavaṇṇanā niṭṭhitā.</p>

<p rend="subhead">Missakahārasampātavaṇṇanā</p>

<p rend="bodytext">Api cettha hārasampātaniddeso imināpi nayena veditabbo –</p>

<p rend="gatha1">‘‘Manopubbaṅgamā dhammā, manoseṭṭhā manomayā;</p>

<p rend="gatha2">Manasā ce pasannena, bhāsati vā karoti vā;</p>

<p rend="gathalast">Tato naṃ sukhamanveti, chāyāva anapāyinī’’ti. (dha. pa. 2);</p>

<p rend="bodytext">Tattha katamo <hi rend="bold">desanāhārasampāto? Manopubbaṅgamā dhammā</hi>ti <hi rend="bold">mano</hi>ti khandhavavatthānena viññāṇakkhandhaṃ deseti. Āyatanavavatthānena manāyatanaṃ <pb ed="M" n="0.0181" />, dhātuvavatthānena viññāṇadhātuṃ, indriyavavatthānena manindriyaṃ. Katame dhammā pubbaṅgamā? Cha dhammā pubbaṅgamā, kusalānaṃ kusalamūlāni, akusalānaṃ akusalamūlāni, sādhipatikānaṃ adhipati, sabbacittuppādānaṃ indriyāni. Api ca imasmiṃ sutte mano adhippeto. Yathā balaggassa rājā pubbaṅgamo, evamevaṃ dhammānaṃ mano pubbaṅgamo. Tattha tividhena mano pubbaṅgamo nekkhammachandena abyāpādachandena avihiṃsāchandena. Tattha alobhassa nekkhammachandena manopubbaṅgamaṃ, adosassa abyāpādachandena manopubbaṅgamaṃ, amohassa avihiṃsāchandena manopubbaṅgamaṃ.</p>

<p rend="bodytext"><hi rend="bold">Manoseṭṭhā</hi>ti mano tesaṃ dhammānaṃ seṭṭhaṃ visiṭṭhaṃ uttamaṃ pavaraṃ mūlaṃ pamukhaṃ pāmokkhaṃ, tena vuccati ‘‘manoseṭṭhā’’ti. <hi rend="bold">Manomayā</hi>ti manena katā, manena nimmitā, manena nibbattā, mano tesaṃ paccayo, tena vuccati ‘‘manomayā’’ti. Te pana dhammā chandasamudānitā anāvilasaṅkappasamuṭṭhānā phassasamodhānā vedanākkhandho saññākkhandho saṅkhārakkhandho. <hi rend="bold">Manasā ce pasannenā</hi>ti yā saddhā saddahanā okappanā abhippasādo. Iti iminā pasādena upeto samupeto upagato samupagato sampanno samannāgato, tena vuccati ‘‘pasannenā’’ti idaṃ manokammaṃ <pb ed="V" n="0.0303" />. <hi rend="bold">Bhāsati vā</hi>ti vacīkammaṃ. <hi rend="bold">Karoti vā</hi>ti kāyakammaṃ. Iti dasakusalakammapathā dassitā.</p>

<p rend="bodytext"><hi rend="bold">Tato</hi>ti dasavidhassa kusalakammassa katattā upacitattā. <hi rend="bold">Na</hi>nti yo so katapuñño katakusalo katabhīruttāṇo, taṃ puggalaṃ. <hi rend="bold">Sukha</hi>nti duvidhaṃ sukhaṃ kāyikaṃ cetasikañca. <hi rend="bold">Anvetī</hi>ti anugacchati.</p>

<p rend="bodytext">Idhassu puriso appahīnānusayo saṃyojaniyesu dhammesu assādaṃ anupassati, so saṃyojaniyesu dhammesu assādaṃ anupassanto yathādiṭṭhaṃ yathāsutaṃ sampattibhavaṃ pattheti. Iccassa avijjā ca bhavataṇhā ca anubaddhā honti, so yathādiṭṭhaṃ yathāsutaṃ sampattibhavaṃ patthento pasādanīyavatthusmiṃ cittaṃ pasādeti saddahati okappeti. So pasannacitto tividhaṃ puññakiriyavatthuṃ anutiṭṭhati dānamayaṃ sīlamayaṃ bhāvanāmayaṃ kāyena vācāya manasā. So tassa vipākaṃ paccanubhoti diṭṭheva dhamme upapajje vā aparāpare vā pariyāye. Iti kho panassa avijjāpaccayā saṅkhārā, saṅkhārapaccayā viññāṇaṃ, viññāṇapaccayā nāmarūpaṃ, nāmarūpapaccayā saḷāyatanaṃ, saḷāyatanapaccayā sukhavedanīyo phasso, phassapaccayā <pb ed="M" n="0.0182" /> vedanāti evaṃ santaṃ taṃ sukhamanveti. Tassevaṃ vedanāya aparāparaṃ parivattamānāya uppajjati taṇhā. Taṇhāpaccayā upādānaṃ…pe… samudayo hotīti.</p>

<p rend="bodytext">Tattha yaṃ mano, ye ca manopubbaṅgamā dhammā, yañca sukhaṃ, ime vuccanti pañcakkhandhā, te <hi rend="bold">dukkhasaccaṃ</hi>. Tesaṃ purimakāraṇabhūtā avijjā bhavataṇhā ca <hi rend="bold">samudayasaccaṃ</hi>. Tesaṃ pariññāya pahānāya bhagavā dhammaṃ deseti, dukkhassa pariññāya samudayassa pahānāya. Yena parijānāti, yena pajahati, ayaṃ <hi rend="bold">maggo</hi>. Yattha ca maggo pavattati, ayaṃ <hi rend="bold">nirodho</hi>. Imāni cattāri saccāni evaṃ āyatanadhātuindriyamukhenāpi niddhāretabbāni. Tattha samudayena assādo, dukkhena ādīnavo, magganirodhehi nissaraṇaṃ, sukhassa anvayo phalaṃ, manasā pasannena kāyavacīsamīhā upāyo, manopubbaṅgamattā dhammānaṃ attano sukhakāmena pasannena manasā vacīkammaṃ kāyakammañca pavattetabbanti ayaṃ bhagavato āṇatti. Ayaṃ desanāhārasampāto.</p>

<p rend="bodytext">Tattha katamo <hi rend="bold">vicayahārasampāto</hi>? Mananato ārammaṇavijānanato <hi rend="bold">mano</hi>. Mananalakkhaṇe sampayuttesu ādhipaccakaraṇato pubbaṅgamo īhābhāvato nissattanijjīvaṭṭhena <hi rend="bold">dhammā</hi>. Gāmesu gāmaṇi <pb ed="V" n="0.0304" /> viya padhānaṭṭhena mano seṭṭho etesanti <hi rend="bold">manoseṭṭhā</hi>. Sahajātādipaccayabhūtena manasā nibbattāti <hi rend="bold">manomayā</hi>. Akālussiyato, ārammaṇassa okappanato ca pasannena vacīviññattivipphārato tathā sādiyanato ca <hi rend="bold">bhāsati</hi>. Copanakāyavipphārato tathā sādiyanato ca <hi rend="bold">karoti</hi>. Tathā pasutattā anaññattā ca ‘‘tato’’ti vuttaṃ. Sukhanato sātabhāvato iṭṭhabhāvato ca ‘‘sukha’’nti vuttaṃ. Katūpacitattā avipakkavipākattā ca ‘‘anvetī’’ti vuttaṃ. Kāraṇāyattavuttito asaṅkantito ca ‘‘chāyāva anapāyinī’’ti vuttaṃ. Ayaṃ anupadavicayato vicayahārasampāto.</p>

<p rend="bodytext">Tattha katamo <hi rend="bold">yuttihārasampāto</hi>? Manassa dhammānaṃ ādhipaccayogato pubbaṅgamatā yujjati. Tato eva tesaṃ manassa anuvattanato dhammānaṃ manoseṭṭhatā yujjati. Sahajātādipaccayavasena manasā nibbattattā dhammānaṃ manomayatā yujjati. Manasā pasannena samuṭṭhānānaṃ kāyavacīkammānaṃ kusalabhāvo yujjati. Yena kusalakammaṃ upacitaṃ, taṃ chāyā viya sukhaṃ anvetīti yujjati. Ayaṃ yuttihārasampāto.</p>

<p rend="bodytext">Tattha <pb ed="M" n="0.0183" /> katamo <hi rend="bold">padaṭṭhāno hārasampāto</hi>? Mano manopavicārānaṃ padaṭṭhānaṃ. Manopubbaṅgamā dhammā sabbassa kusalapakkhassa padaṭṭhānaṃ. <hi rend="bold">‘‘Bhāsatī’’</hi>ti sammāvācā, ‘‘karotī’’ti sammākammanto, te sammāājīvassa padaṭṭhānaṃ. Sammāājīvo sammāvāyāmassa padaṭṭhānaṃ. Sammāvāyāmo sammāsatiyā padaṭṭhānaṃ. Sammāsati sammāsamādhissa padaṭṭhānaṃ. ‘‘Manasā pasannenā’’ti ettha pasādo saddhindriyaṃ, taṃ sīlassa padaṭṭhānaṃ. Sīlaṃ samādhissa padaṭṭhānaṃ. Samādhi paññāyāti yāva vimuttiñāṇadassanā yojetabbaṃ. Ayaṃ padaṭṭhānahārasampāto.</p>

<p rend="bodytext">Tattha katamo <hi rend="bold">lakkhaṇo hārasampāto</hi>? ‘‘Manopubbaṅgamā dhammā’’ti manopubbaṅgamatāvacanena dhammānaṃ chandapubbaṅgamatāpi vīriyapubbaṅgamatāpi vīmaṃsāpubbaṅgamatāpi vuttā hoti ādhipateyyalakkhaṇena chandādīnaṃ manasā ekalakkhaṇattā. Tathā nesaṃ saddhādipubbaṅgamatāpi vuttā hoti indriyalakkhaṇena saddhādīnaṃ manasā ekalakkhaṇattā. ‘‘Manasā ce pasannenā’’ti yathā manassa pasādasamannāgamo taṃsamuṭṭhānānaṃ kāyavacīkammānaṃ anavajjabhāvalakkhaṇaṃ. Evaṃ cittassa satiādisamannāgamopi nesaṃ anavajjabhāvalakkhaṇaṃ yonisomanasikārasamuṭṭhānabhāvena ekalakkhaṇattā. ‘‘Sukhamanvetī’’ti sukhānugamanavacanena sukhassa paccayabhūtānaṃ manāpiyarūpādīnaṃ <pb ed="V" n="0.0305" /> anugamo vutto hoti tesampi kammapaccayatāya ekalakkhaṇattāti. Ayaṃ lakkhaṇahārasampāto.</p>

<p rend="bodytext">Tattha katamo <hi rend="bold">catubyūho hārasampāto</hi>? ‘‘Manopubbaṅgamā’’tiādīsu ‘‘mano’’tiādīnaṃ padānaṃ nibbacanaṃ niruttaṃ, taṃ padatthaniddesavasena veditabbaṃ. Padattho ca vuttanayena suviññeyyova. Ye sukhena atthikā, tehi pasannena manasā kāyavacīmanokammāni pavattetabbānīti ayamettha bhagavato adhippāyo. Puññakiriyāya aññesampi pubbaṅgamā hutvā tattha tesaṃ sammā upanetāro imissā desanāya nidānaṃ. ‘‘Chadvārādhipatī rājā (dha. pa. aṭṭha. 2.181 erakapattanāgarājavatthu), cittānuparivattino dhammā (dha. sa. dukamātikā 62; 1205-1206), cittassa ekadhammassa, sabbeva vasamanvagū’’ti (saṃ. ni. 1.62) evamādisamānayanena imissā desanāya saṃsandanā desanānusandhi. Padānusandhiyo pana suviññeyyāvāti. Ayaṃ catubyūho hārasampāto.</p>

<p rend="bodytext">Tattha <pb ed="M" n="0.0184" /> katamo <hi rend="bold">āvaṭṭo hārasampāto</hi>? ‘‘Manopubbaṅgamā dhammā’’ti tattha yāni tīṇi kusalamūlāni, tāni aṭṭhannaṃ sammattānaṃ hetu. Ye sammattā, ayaṃ aṭṭhaṅgiko maggo. Yaṃ manosahajanāmarūpaṃ, idaṃ dukkhaṃ. Asamucchinnā purimanipphannā avijjā bhavataṇhā, ayaṃ samudayo. Yattha tesaṃ pahānaṃ, ayaṃ nirodhoti imāni cattāri saccāni. Ayaṃ āvaṭṭo hārasampāto.</p>

<p rend="bodytext">Tattha katamo <hi rend="bold">vibhattihārasampāto</hi>? ‘‘Manopubbaṅgamā dhammā, manasā ce pasannena, tato naṃ sukhamanvetī’’ti nayidaṃ yathārutavasena gahetabbaṃ. Yo hi samaṇo vā brāhmaṇo vā pāṇātipātimhi micchādiṭṭhike micchāpaṭipanne sakaṃ cittaṃ pasādeti, pasannena ca cittena abhūtaguṇābhitthavanavasena bhāsati vā nipaccakāraṃ vāssa yaṃ karoti, na tato naṃ sukhamanveti. Dukkhameva pana taṃ tato cakkaṃva vahato padamanveti. Iti hi idaṃ vibhajjabyākaraṇīyaṃ. Yaṃ manasā ce pasannena bhāsati vā karoti vā, tañce vacīkammaṃ kāyakammañca sukhavedanīyanti. Taṃ kissa hetu? Sammattagatehi sukhavedanīyaṃ micchāgatehi dukkhavedanīyanti. Kathaṃ panāyaṃ pasādo daṭṭhabbo? Nāyaṃ pasādo, pasādapatirūpako pana micchādhimokkhoti vadāmi. Ayaṃ vibhattihārasampāto.</p>

<p rend="bodytext">Tattha <pb ed="V" n="0.0306" /> katamo <hi rend="bold">parivattano hārasampāto</hi>? Manopubbaṅgamātiādi. Yaṃ manasā paduṭṭhena bhāsati vā karoti vā dukkhassānugāmī. Idañhi suttaṃ etassa ujupaṭipakkho. Ayaṃ parivattano hārasampāto.</p>

<p rend="bodytext">Tattha katamo <hi rend="bold">vevacano hārasampāto</hi>? ‘‘Manopubbaṅgamā’’ti mano cittaṃ manāyatanaṃ manindriyaṃ manoviññāṇaṃ manoviññāṇadhātūti pariyāyavacanaṃ. Pubbaṅgamā purecārino puregāminoti pariyāyavacanaṃ. Dhammā attā sabhāvāti pariyāyavacanaṃ. Seṭṭhaṃ padhānaṃ pavaranti pariyāyavacanaṃ. Manomayā manonibbattā manosambhūtāti pariyāyavacanaṃ. Pasannena saddahantena okappentenāti pariyāyavacanaṃ. Sukhaṃ sātaṃ vedayitanti pariyāyavacanaṃ. Anveti anugacchati anubandhatīti pariyāyavacanaṃ. Ayaṃ vevacano hārasampāto.</p>

<p rend="bodytext">Tattha <pb ed="M" n="0.0185" /> katamo <hi rend="bold">paññattihārasampāto</hi>? Manopubbaṅgamāti ayaṃ manaso kiccapaññatti. Dhammāti sabhāvapaññatti, kusalakammapathapaññatti. Manoseṭṭhāti padhānapaññatti. Manomayāti sahajātapaññatti. Pasannenāti saddhindriyena samannāgatapaññatti, assaddhiyassa paṭikkhepapaññatti. Bhāsati vā karoti vāti sammāvācāsammākammantānaṃ nikkhepapaññatti. Tato naṃ sukhamanvetīti kammassa phalānubandhapaññatti, kammassa avināsapaññattīti. Ayaṃ paññattihārasampāto.</p>

<p rend="bodytext">Tattha katamo <hi rend="bold">otaraṇo hārasampāto</hi>? Manoti viññāṇakkhandho. Dhammāti vedanāsaññāsaṅkhārakkhandhā. Bhāsati vā karoti vāti kāyavacīviññattiyo. Tāsaṃ nissayā cattāro mahābhūtāti rūpakkhandhoti ayaṃ khandhehi otaraṇo. Manoti abhisaṅkhāraviññāṇanti manoggahaṇena avijjāpaccayā saṅkhārā gahitāti. Saṅkhārapaccayā viññāṇaṃ…pe… samudayo hotīti ayaṃ paṭiccasamuppādena otaraṇoti. Ayaṃ otaraṇo hārasampāto.</p>

<p rend="bodytext">Tattha katamo <hi rend="bold">sodhano hārasampāto</hi>? Manoti ārambho neva padasuddhi, na ārambhasuddhi. Manopubbaṅgamāti padasuddhi, na ārambhasuddhi. Tathā dhammāti yāva sukhanti padasuddhi, na ārambhasuddhi. Sukhamanvetīti pana padasuddhi ceva ārambhasuddhi cāti. Ayaṃ sodhano hārasampāto.</p>

<p rend="bodytext">Tattha <pb ed="V" n="0.0307" /> katamo <hi rend="bold">adhiṭṭhāno hārasampāto</hi>? Manopubbaṅgamā dhammā, manoseṭṭhā manomayāti ekattatā. Manasā ce pasannenāti vemattatā, tathā manasā ce pasannenāti ekattatā. Bhāsati vā karoti vāti vemattatā, tathā manasā ce pasannenāti ekattatā. So pasādo duvidho ajjhattañca byāpādavikkhambhanato, bahiddhā ca okappanato. Tathā sampattibhavahetubhūtopi vaḍḍhihetubhūtovāti ayaṃ vemattatā. Tayidaṃ suttaṃ dvīhi ākārehi adhiṭṭhātabbaṃ hetunā ca yo pasannamānaso, vipākena ca yo sukhavedanīyoti. Ayaṃ adhiṭṭhāno hārasampāto.</p>

<p rend="bodytext">Tattha katamo <hi rend="bold">parikkhāro hārasampāto</hi>? Manopubbaṅgamāti ettha manoti kusalaviññāṇaṃ. Tassa ca ñāṇasampayuttassa alobho adoso amohoti tayo sampayuttā hetū, ñāṇavippayuttassa alobho <pb ed="M" n="0.0186" /> adosoti dve sampayuttā hetū. Sabbesaṃ avisesena yonisomanasikāro hetu, cattāri sampatticakkāni paccayo. Tathā saddhammassavanaṃ, tassa ca dānādivasena pavattamānassa deyyadhammādayo paccayo. Dhammāti cettha vedanādīnaṃ iṭṭhārammaṇādayo. Tathā tayo viññāṇassa, vedanādayo pasādassa, saddheyyavatthukusalābhisaṅkhāro vipākasukhassa paccayoti. Ayaṃ parikkhāro hārasampāto.</p>

<p rend="bodytext">Tattha katamo <hi rend="bold">samāropano hārasampāto</hi>? Manopubbaṅgamā dhammāti manoti puññacittaṃ, taṃ tividhaṃ – dānamayaṃ, sīlamayaṃ, bhāvanāmayanti. Tattha dānamayassa alobho padaṭṭhānaṃ, sīlamayassa adoso padaṭṭhānaṃ, bhāvanāmayassa amoho padaṭṭhānaṃ. Sabbesaṃ abhippasādo padaṭṭhānaṃ, ‘‘saddhājāto upasaṅkamati, upasaṅkamanto payirupāsatī’’ti (ma. ni. 2.183) <hi rend="bold">suttaṃ</hi> vitthāretabbaṃ. Kusalacittaṃ sukhassa iṭṭhavipākassa padaṭṭhānaṃ. Yonisomanasikāro kusalacittassa padaṭṭhānaṃ. Yoniso hi manasi karonto kusalacittaṃ adhiṭṭhāti kusalacittaṃ bhāveti, so anuppannānaṃ pāpakānaṃ akusalānaṃ dhammānaṃ anuppādāya chandaṃ janeti, uppannānaṃ kusalānaṃ dhammānaṃ…pe… padahati. Tassevaṃ catūsu sammappadhānesu bhāviyamānesu cattāro satipaṭṭhānā yāva ariyo aṭṭhaṅgiko maggo bhāvanāpāripūriṃ gacchatīti ayaṃ bhāvanāya samāropanā. Sati ca bhāvanāya pahānañca siddhamevāti. Ayaṃ samāropano hārasampāto.</p>

<p rend="bodytext">Tathā –</p>

<p rend="gatha1">‘‘Dadato <pb ed="V" n="0.0308" /> puññaṃ pavaḍḍhati, saṃyamato veraṃ na cīyati;</p>

<p rend="gathalast">Kusalo ca jahāti pāpakaṃ, rāgadosamohakkhayā sa nibbuto’’ti. (dī. ni. 2.197; udā. 75; peṭako. 16);</p>

<p rend="bodytext">Tattha <hi rend="bold">dadato puññaṃ pavaḍḍhatī</hi>ti dānamayaṃ puññakiriyavatthu vuttaṃ. <hi rend="bold">Saṃyamato veraṃ na cīyatī</hi>ti sīlamayaṃ puññakiriyavatthu vuttaṃ. <hi rend="bold">Kusalo ca jahāti pāpaka</hi>nti lobhassa ca dosassa ca mohassa ca pahānamāha. Tena bhāvanāmayaṃ puññakiriyavatthu vuttaṃ. <hi rend="bold">Rāgadosamohakkhayā sa nibbuto</hi>ti anupādāparinibbānamāha.</p>

<p rend="bodytext">Dadato <pb ed="M" n="0.0187" /> puññaṃ pavaḍḍhatīti alobho kusalamūlaṃ. Saṃyamato veraṃ na cīyatīti adoso kusalamūlaṃ. Kusalo ca jahāti pāpakanti amoho kusalamūlaṃ. Rāgadosamohakkhayā sa nibbutoti tesaṃ nissaraṇaṃ vuttaṃ.</p>

<p rend="bodytext">Dadato puññaṃ pavaḍḍhatīti sīlakkhandhassa padaṭṭhānaṃ. Saṃyamato veraṃ na cīyatīti samādhikkhandhassa padaṭṭhānaṃ. Kusalo ca jahāti pāpakanti paññākkhandhassa vimuttikkhandhassa padaṭṭhānaṃ. Dānena oḷārikānaṃ kilesānaṃ pahānaṃ, sīlena majjhimānaṃ, paññāya sukhumānaṃ. Rāgadosamohakkhayā sa nibbutoti katāvībhūmiṃ dasseti.</p>

<p rend="bodytext">Dadato puññaṃ…pe… jahāti pāpakanti sekkhabhūmi dassitā. Rāgadosamohakkhayā sa nibbutoti aggaphalaṃ vuttaṃ.</p>

<p rend="bodytext">Tathā dadato puññaṃ…pe… na cīyatīti lokiyakusalamūlaṃ vuttaṃ. Kusalo ca jahāti pāpakanti lokuttarakusalamūlaṃ vuttaṃ. Rāgadosamohakkhayā sa nibbutoti lokuttarassa kusalamūlassa phalaṃ vuttaṃ.</p>

<p rend="bodytext">Dadato…pe… na cīyatīti puthujjanabhūmi dassitā. Kusalo ca jahāti pāpakanti sekkhabhūmi dassitā. Rāgadosamohakkhayā sa nibbutoti asekkhabhūmi dassitā.</p>

<p rend="bodytext">Dadato <pb ed="V" n="0.0309" /> …pe… na cīyatīti saggagāminī paṭipadā vuttā. Kusalo ca jahāti pāpakanti sekkhavimutti. Rāgadosamohakkhayā sa nibbutoti asekkhavimutti vuttā.</p>

<p rend="bodytext">Dadato…pe… na cīyatīti dānakathaṃ sīlakathaṃ saggakathaṃ lokiyānaṃ dhammānaṃ desanamāha. Kusalo ca jahāti pāpakanti loke ādīnavānupassanāya saddhiṃ sāmukkaṃsikaṃ dhammadesanamāha. Rāgadosamohakkhayā sa nibbutoti tassā desanāya phalamāha.</p>

<p rend="bodytext">Dadato puññaṃ pavaḍḍhatīti dhammadānaṃ āmisadānañca vadati. Saṃyamato veraṃ na cīyatīti pāṇātipātā veramaṇiyā sattānaṃ abhayadānaṃ vadati. Evaṃ sabbānipi sikkhāpadāni vitthāretabbāni. Tena ca sīlasaṃyamena sīle patiṭṭhito cittaṃ saṃyameti, tassa samatho pāripūriṃ gacchati. Evaṃ so samathe ṭhito vipassanākosallayogato kusalo ca jahāti <pb ed="M" n="0.0188" /> pāpakaṃ rāgaṃ jahāti, dosaṃ jahāti, mohaṃ jahāti, ariyamaggena sabbepi pāpake akusale dhamme jahāti. Evaṃ paṭipanno ca rāgadosamohakkhayā sa nibbutoti rāgādīnaṃ parikkhayā dvepi vimuttiyo adhigacchatīti ayaṃ suttaniddeso.</p>

<p rend="bodytext">Tattha katamo <hi rend="bold">desanāhārasampāto</hi>? Imasmiṃ sutte kiṃ desitaṃ? Dve sugatiyo devā ca manussā ca, dibbā ca pañca kāmaguṇā, mānusakā ca pañca kāmaguṇā, dibbā ca pañcupādānakkhandhā, mānusakā ca pañcupādānakkhandhā. Idaṃ vuccati dukkhaṃ ariyasaccaṃ. Tassa kāraṇabhāvena purimapurimanipphannā taṇhā samudayo ariyasaccaṃ. Tayidaṃ vuccati assādo ca ādīnavo ca. Sabbassa purimehi dvīhi padehi niddeso ‘‘dadato…pe… na cīyatī’’ti. Kusalo ca jahāti pāpakanti maggo vutto. Rāgadosamohakkhayā sa nibbutoti dve nibbānadhātuyo saupādisesā ca anupādisesā ca. Idaṃ nissaraṇaṃ. Phalādīni pana yathārahaṃ veditabbānīti. Ayaṃ desanāhārasampāto.</p>

<p rend="bodytext"><hi rend="bold">Vicayo</hi>ti ‘‘dadato puññaṃ pavaḍḍhatī’’ti iminā paṭhamena padena tividhampi dānamayaṃ sīlamayaṃ bhāvanāmayaṃ puññakiriyavatthu vuttaṃ. Dasavidhassapi deyyadhammassa pariccāgo vutto. Tathā chabbidhassapi rūpādiārammaṇassa. ‘‘Saṃyamato veraṃ na cīyatī’’ti dutiyena padena averā asapattā abyāpādā ca paṭipadā vuttā. ‘‘Kusalo ca jahāti pāpaka’’nti tatiyena padena ñāṇuppādo aññāṇanirodho sabbopi ariyo aṭṭhaṅgiko maggo sabbepi bodhipakkhiyā dhammā vuttā <pb ed="V" n="0.0310" />. ‘‘Rāgadosamohakkhayā sa nibbuto’’ti rāgakkhayena rāgavirāgā cetovimutti, mohakkhayena avijjāvirāgā paññāvimutti vuttāti. Ayaṃ vicayo hārasampāto.</p>

<p rend="bodytext"><hi rend="bold">Yuttī</hi>ti dāne ṭhito ubhayaṃ paripūreti macchariyappahānañca puññābhisandañcāti atthesā yutti. Sīlasaṃyame ṭhito ubhayaṃ paripūreti upacārasamādhiṃ appanāsamādhiñcāti atthesā yutti. Pāpake dhamme pajahanto dukkhaṃ parijānāti, nirodhaṃ sacchikaroti, maggaṃ bhāvetīti atthesā yutti. Rāgadosamohesu sabbaso parikkhīṇesu anupādisesāya nibbānadhātuyā parinibbāyatīti atthesā yuttīti. Ayaṃ yuttihārasampāto.</p>

<p rend="bodytext"><hi rend="bold">Padaṭṭhāna</hi>nti <pb ed="M" n="0.0189" /> dadato puññaṃ pavaḍḍhatīti cāgādhiṭṭhānassa padaṭṭhānaṃ. Saṃyamato veraṃ na cīyatīti saccādhiṭṭhānassa padaṭṭhānaṃ. Kusalo ca jahāti pāpakanti paññādhiṭṭhānassa padaṭṭhānaṃ. Rāgadosamohakkhayā sa nibbutoti upasamādhiṭṭhānassa padaṭṭhānanti. Ayaṃ padaṭṭhāno hārasampāto.</p>

<p rend="bodytext"><hi rend="bold">Lakkhaṇo</hi>ti ‘‘dadato’’ti etena peyyavajjaṃ atthacariyaṃ samānattatā ca dassitāti veditabbā saṅgahavatthubhāvena ekalakkhaṇattā. ‘‘Saṃyamato’’ti etena khantimettāavihiṃsāanuddayādayo dassitāti veditabbā verānuppādanalakkhaṇena ekalakkhaṇattā. ‘‘Veraṃ na cīyatī’’ti etena hirīottappaappicchatāsantuṭṭhitādayo dassitā verāvaḍḍhanena ekalakkhaṇattā. Tathā ahirīkānottappādayo acetabbabhāvena ekalakkhaṇattā. ‘‘Kusalo’’ti etena kosalladīpanena sammāsaṅkappādayo dassitā maggaṅgādibhāvena ekalakkhaṇattā. ‘‘Jahāti pāpaka’’nti etena pariññābhisamayādayopi dassitā abhisamayalakkhaṇena ekalakkhaṇattā. ‘‘Rāgadosamohakkhayā’’ti etena avasiṭṭhakilesādīnampi khayā dassitā khepetabbabhāvena ekalakkhaṇattāti ayaṃ lakkhaṇo.</p>

<p rend="bodytext"><hi rend="bold">Catubyūho</hi>ti dadatoti gāthāyaṃ bhagavato ko adhippāyo? Ye mahābhogataṃ patthayissanti, te dānaṃ dassanti dāliddiyappahānāya. Ye averataṃ icchanti, te pañca verāni pajahissanti. Ye kusaladhammehi chandakāmā, te aṭṭhaṅgikaṃ maggaṃ bhāvessanti. Ye nibbāyitukāmā, te rāgadosamohaṃ pajahissantīti ayamettha bhagavato adhippāyo. Evaṃ nibbacananidānasandhayo vattabbāti. Ayaṃ catubyūho.</p>

<p rend="bodytext"><hi rend="bold">Āvaṭṭo</hi>ti <pb ed="V" n="0.0311" /> yañca adadato macchariyaṃ, yañca asaṃyamato veraṃ, yañca akusalassa pāpassa appahānaṃ, ayaṃ paṭipakkhaniddesena samudayo. Tassa alobhena ca adosena ca amohena ca dānādīhi pahānaṃ, imāni tīṇi kusalamūlāni. Tesaṃ paccayo aṭṭha sammattāni, ayaṃ maggo. Yo rāgadosamohānaṃ khayo, ayaṃ nirodhoti. Ayaṃ āvaṭṭo.</p>

<p rend="bodytext"><hi rend="bold">Vibhattī</hi>ti dadato puññaṃ pavaḍḍhatīti ekaṃsena yo bhayahetu deti, rāgahetu deti, āmisakiñcikkhahetu deti, na tassa puññaṃ vaḍḍhati. Yañca daṇḍadānaṃ satthadānaṃ paraviheṭhanatthaṃ apuññaṃ assa pavaḍḍhati. Yaṃ pana kusalena cittena anukampanto vā apacāyamāno vā annaṃ deti, pānaṃ vatthaṃ yānaṃ <pb ed="M" n="0.0190" /> mālāgandhavilepanaṃ seyyāvasathaṃ padīpeyyaṃ deti, sabbasattānaṃ vā abhayadānaṃ deti, mettacitto hitajjhāsayo nissaraṇasaññī dhammaṃ deseti. Saṃyamato veraṃ na cīyatīti ekaṃsena abhayūparatassa cīyati, kiṃkāraṇaṃ? Yaṃ asamattho, bhayūparato diṭṭhadhammikassa bhāyati ‘‘mā maṃ rājāno gahetvā hatthaṃ vā chindeyyuṃ…pe… jīvantampi sūle uttāseyyu’’nti, tena saṃyamena averaṃ cīyati. Yo pana evaṃ samāno veraṃ na cīyati. Yo pana evaṃ samādiyati, pāṇātipātassa pāpako vipāko diṭṭhe ceva dhamme abhisamparāye ca, evaṃ sabbassa akusalassa, so tato āramati, iminā saṃyamena veraṃ na cīyati. Saṃyamo nāma sīlaṃ. Taṃ catubbidhaṃ cetanā sīlaṃ, cetasikaṃ sīlaṃ, saṃvaro sīlaṃ, avītikkamo sīlanti. Kusalo ca jahāti pāpakanti pāpapahāyakā sattattiṃsa bodhipakkhiyā dhammā vattabbāti. Ayaṃ vibhatti.</p>

<p rend="bodytext"><hi rend="bold">Parivattano</hi>ti dadato puññaṃ pavaḍḍhati, adadatopi puññaṃ pavaḍḍhati, na dānamayikaṃ. Saṃyamato veraṃ na cīyati asaṃyamatopi veraṃ na cīyati, yaṃ dānena paṭisaṅkhānabalena bhāvanābalena. Kusalo ca jahāti pāpakaṃ, akusalo pana na jahāti. Rāgadosamohakkhayā sa nibbuto, tesaṃ aparikkhayā natthi nibbutīti. Ayaṃ parivattano.</p>

<p rend="bodytext"><hi rend="bold">Vevacano</hi>ti dadato puññaṃ pavaḍḍhati. Pariccāgato kusalaṃ upacīyati. Anumodatopi puññaṃ pavaḍḍhati cittappasādatopi veyyāvaccakiriyāyapi. Saṃyamatoti sīlasaṃvarato soraccato. Veraṃ na cīyatīti pāpaṃ na vaḍḍhati, akusalaṃ na vaḍḍhati. Kusaloti paṇḍito nipuṇo medhāvī parikkhako. Jahātīti samucchindati samugghāṭeti. Ayaṃ vevacano.</p>

<p rend="bodytext"><hi rend="bold">Paññattī</hi>ti <pb ed="V" n="0.0312" /> dadato puññaṃ pavaḍḍhatīti lobhassa paṭinissaggapaññatti, alobhassa nikkhepapaññatti. Saṃyamato veraṃ na cīyatīti dosassa vikkhambhanapaññatti, adosassa nikkhepapaññatti. Kusalo ca jahāti pāpakanti mohassa samugghātapaññatti, amohassa bhāvanāpaññatti. Rāgadosamohassa pahānapaññatti, alobhādosāmohassa bhāvanāpaññatti. Rāgadosamohakkhayā sa nibbutoti kilesānaṃ paṭippassaddhipaññatti, nibbānassa sacchikiriyapaññattīti. Ayaṃ paññatti.</p>

<p rend="bodytext"><hi rend="bold">Otaraṇo</hi>ti <pb ed="M" n="0.0191" /> dadato puññaṃ pavaḍḍhatīti dānaṃ nāma saddhādīhi indriyehi hotīti ayaṃ indriyehi otaraṇo. Saṃyamato veraṃ na cīyatīti saṃyamo nāma sīlakkhandhoti ayaṃ khandhehi otaraṇo. Kusalo ca jahāti pāpakanti pāpappahānaṃ nāma tīhi vimokkhehi hoti. Tesaṃ upāyabhūtāni tīṇi vimokkhamukhānīti ayaṃ vimokkhamukhehi otaraṇo. Rāgadosamohakkhayā sa nibbutoti vimuttikkhandho. So ca dhammadhātu dhammāyatanañcāti ayaṃ dhātūhi ca āyatanehi ca otaraṇoti. Ayaṃ otaraṇo.</p>

<p rend="bodytext"><hi rend="bold">Sodhano</hi>ti dadatotiādikā padasuddhi, no ārambhasuddhi. Rāgadosamohakkhayā sa nibbutoti ayaṃ padasuddhi ca ārambhasuddhi cāti. Ayaṃ sodhano.</p>

<p rend="bodytext"><hi rend="bold">Adhiṭṭhāno</hi>ti dadatoti ayaṃ ekattatā, cāgo pariccāgo dhammadānaṃ āmisadānaṃ abhayadānaṃ, aṭṭha dānāni vitthāretabbāni. Ayaṃ vemattatā. Saṃyamoti ayaṃ ekattatā. Pātimokkhasaṃvaro satisaṃvaroti ayaṃ vemattatā. Kusalo ca jahāti pāpakanti ayaṃ ekattatā. Sakkāyadiṭṭhiṃ pajahati vicikicchaṃ pajahatītiādikā ayaṃ vemattatā. Rāgadosamohakkhayā sa nibbutoti ayaṃ ekattatā. Saupādisesā nibbānadhātu anupādisesā nibbānadhātūti ayaṃ vemattatāti. Ayaṃ adhiṭṭhāno.</p>

<p rend="bodytext"><hi rend="bold">Parikkhāro</hi>ti dānassa pāmojjaṃ paccayo. Alobho hetu, saṃyamassa hirottappādayo paccayo. Yonisomanasikāro adoso ca hetu, pāpappahānassa samādhi yathābhūtañāṇadassanañca paccayo. Tisso anupassanā hetu, nibbutiyā maggasammādiṭṭhi hetu, sammāsaṅkappādayo paccayoti. Ayaṃ parikkhāro.</p>

<p rend="bodytext"><hi rend="bold">Samāropano</hi><pb ed="V" n="0.0313" /><hi rend="bold">hārasampāto</hi>ti dadato puññaṃ pavaḍḍhatīti dānamayaṃ puññakiriyavatthu, taṃ sīlassa padaṭṭhānaṃ. Saṃyamato veraṃ na cīyatīti sīlamayaṃ puññakiriyavatthu, taṃ samādhissa padaṭṭhānaṃ. Sīlena hi jhānenapi rāgādikilesā na cīyanti. Yepissa tappaccayā uppajjeyyuṃ āsavā vighātapariḷāhā, tepissa na honti. Kusalo ca jahāti pāpakanti pahānapariññā, taṃ bhāvanāmayaṃ puññakiriyavatthu. Rāgadosamohakkhayā sa <pb ed="M" n="0.0192" /> nibbutoti rāgassapi khayā dosassapi khayā mohassapi khayā. Tattha rāgoti yo rāgo sārāgo cetaso sārajjanā lobho lubbhanā lubbhitattaṃ abhijjhā lobho akusalamūlaṃ. Dosoti yo doso dussanā dussitattaṃ byāpādo cetaso byāpajjanā doso akusalamūlaṃ. Mohoti yaṃ aññāṇaṃ adassanaṃ anabhisamayo asambodho appaṭivedho dummejjhaṃ bālyaṃ asampajaññaṃ moho akusalamūlaṃ. Iti imesaṃ rāgādīnaṃ khayo nirodho paṭinissaggo nibbuti nibbāyanā parinibbānaṃ saupādisesā nibbānadhātu anupādisesā nibbānadhātūti. Ayaṃ samāropano hārasampāto.</p>

<p rend="centre">Missakahārasampātavaṇṇanā niṭṭhitā.</p>
</body>
<back></back>
</text>
</TEI.2>