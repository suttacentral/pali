<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">Cūḷavaggo</p>

<p rend="subhead">Pārivāsikakkhandhakakathā</p>

<p rend="hangnum" n="2748"><hi rend="paranum">2748</hi><hi rend="dot">.</hi></p>

<p rend="gatha1"> Tajjanīyaṃ <pb ed="M" n="0.0264" /><pb ed="V" n="0.0233" /> niyassañca, pabbājaṃ paṭisāraṇaṃ;</p>

<p rend="gathalast">Tividhukkhepanañcāti, satta kammāni dīpaye.</p>

<p rend="hangnum" n="2749"><hi rend="paranum">2749</hi><hi rend="dot">.</hi></p>

<p rend="gatha1"> Tecattālīsa vattāni, <hi rend="bold">khandhake</hi> kammasaññite;</p>

<p rend="gathalast">Navādhikāni tiṃseva, <hi rend="bold">khandhake</hi> tadanantare.</p>

<p rend="hangnum" n="2750"><hi rend="paranum">2750</hi><hi rend="dot">.</hi></p>

<p rend="gatha1"> Evaṃ sabbāni vattāni, dvāsīteva mahesinā;</p>

<p rend="gathalast">Honti khandhakavattāni, gahitāgahaṇena tu.</p>

<p rend="hangnum" n="2751"><hi rend="paranum">2751</hi><hi rend="dot">.</hi></p>

<p rend="gatha1"> Pārivāsañca vattañca, samādinnassa bhikkhuno;</p>

<p rend="gathalast">Ratticchedo kathaṃ vutto, vattabhedo kathaṃ bhave?</p>

<p rend="hangnum" n="2752"><hi rend="paranum">2752</hi><hi rend="dot">.</hi></p>

<p rend="gatha1"> Sahavāso vināvāso, anārocanameva ca;</p>

<p rend="gathalast">Pārivāsikabhikkhussa, ratticchedo ca dukkaṭaṃ.</p>

<p rend="hangnum" n="2753"><hi rend="paranum">2753</hi><hi rend="dot">.</hi></p>

<p rend="gatha1"> Ekacchanne panāvāse, pakatattena bhikkhunā;</p>

<p rend="gathalast">Nivāso dakapātena, ukkhittassa nivārito.</p>

<p rend="hangnum" n="2754"><hi rend="paranum">2754</hi><hi rend="dot">.</hi></p>

<p rend="gatha1"> Pārivāsikabhikkhussa, antoyeva na labbhati;</p>

<p rend="gathalast">Iccevaṃ pana niddiṭṭhaṃ, <hi rend="bold">mahāpaccariyaṃ</hi> pana.</p>

<p rend="hangnum" n="2755"><hi rend="paranum">2755</hi><hi rend="dot">.</hi></p>

<p rend="gatha1"> ‘‘Avisesena niddiṭṭhaṃ, mahāaṭṭhakathādisu;</p>

<p rend="gathalast">Ubhinnaṃ dakapātena, nivāso vārito’’ti hi.</p>

<p rend="hangnum" n="2756"><hi rend="paranum">2756</hi><hi rend="dot">.</hi></p>

<p rend="gatha1"> Abhikkhuke panāvāse, anāvāsepi katthaci;</p>

<p rend="gathalast">Vippavāsaṃ vasantassa, ratticchedo ca dukkaṭaṃ.</p>

<p rend="hangnum" n="2757"><hi rend="paranum">2757</hi><hi rend="dot">.</hi></p>

<p rend="gatha1"> Pārivāsikabhikkhussa, bhikkhuṃ disvāna taṅkhaṇe;</p>

<p rend="gathalast">Nārocentassa cetassa, ratticchedo ca dukkaṭaṃ.</p>

<p rend="hangnum" n="2758"><hi rend="paranum">2758</hi><hi rend="dot">.</hi></p>

<p rend="gatha1"> Pañceva <pb ed="M" n="0.0265" /> ca yathāvuḍḍhaṃ, labhate pārivāsiko;</p>

<p rend="gathalast">Kātuṃ tattheva ca ṭhatvā, uposathapavāraṇaṃ.</p>

<p rend="hangnum" n="2759"><hi rend="paranum">2759</hi><hi rend="dot">.</hi></p>

<p rend="gatha1"> Vassasāṭiṃ <pb ed="V" n="0.0234" /> yathāvuḍḍhaṃ, denti ce saṅghadāyakā;</p>

<p rend="gathalast">Oṇojanaṃ tathā bhattaṃ, labhate pañcime pana.</p>

<p rend="centre">Pārivāsikakkhandhakakathā.</p>

<p rend="subhead">Samathakkhandhakakathā</p>

<p rend="hangnum" n="2760"><hi rend="paranum">2760</hi><hi rend="dot">.</hi></p>

<p rend="gatha1"> Vivādādhāratā cānu-vādādhikaraṇampi ca;</p>

<p rend="gathalast">Āpattādhāratā ceva, kiccādhikaraṇampi ca.</p>

<p rend="hangnum" n="2761"><hi rend="paranum">2761</hi><hi rend="dot">.</hi></p>

<p rend="gatha1"> Etāni pana cattāri, vuttāni ca mahesinā;</p>

<p rend="gathalast">Bhedakārakavatthūni, <hi rend="bold">vivādo</hi> tattha nissito.</p>

<p rend="hangnum" n="2762"><hi rend="paranum">2762</hi><hi rend="dot">.</hi></p>

<p rend="gatha1"> Vipattiyo catassova, <hi rend="bold">anuvādo</hi> upāgato;</p>

<p rend="gathalast"><hi rend="bold">Āpattādhāratā</hi> nāma, satta āpattiyo matā.</p>

<p rend="hangnum" n="2763"><hi rend="paranum">2763</hi><hi rend="dot">.</hi></p>

<p rend="gatha1"> Saṅghakiccāni nissāya, <hi rend="bold">kiccādhikaraṇaṃ</hi> siyā;</p>

<p rend="gathalast">Etesaṃ tu catunnampi, samattā samathā matā.</p>

<p rend="hangnum" n="2764"><hi rend="paranum">2764</hi><hi rend="dot">.</hi></p>

<p rend="gatha1"> Sammukhā sati cāmūḷho, paṭiññāvinayopi ca;</p>

<p rend="gathalast">Tassapāpiyasī ceva, tathā yebhuyyasīpi ca.</p>

<p rend="hangnum" n="2765"><hi rend="paranum">2765</hi><hi rend="dot">.</hi></p>

<p rend="gatha1"> Tiṇavatthārako ceva, sattamo vinayo mato;</p>

<p rend="gathalast">Sattime samathā vuttā, buddhenādiccabandhunā.</p>

<p rend="hangnum" n="2766"><hi rend="paranum">2766</hi><hi rend="dot">.</hi></p>

<p rend="gatha1"> Vivādo sammati dvīhi, anuvādo catūhi ca;</p>

<p rend="gathalast">Āpatti pana tīheva, kiccamekena sammati.</p>

<p rend="hangnum" n="2767"><hi rend="paranum">2767</hi><hi rend="dot">.</hi></p>

<p rend="gatha1"> Chaṭṭhena paṭhamenāpi, vivādo ettha sammati;</p>

<p rend="gathalast">Sammukhāvinayādīhi, anupubbena tīhipi.</p>

<p rend="hangnum" n="2768"><hi rend="paranum">2768</hi><hi rend="dot">.</hi></p>

<p rend="gatha1"> Tatheva <pb ed="M" n="0.0266" /> pañcamenāpi, anuvādo hi sammati;</p>

<p rend="gathalast">Sammukhena paṭiññāya, tiṇavatthārakena ca.</p>

<p rend="hangnum" n="2769"><hi rend="paranum">2769</hi><hi rend="dot">.</hi></p>

<p rend="gatha1"> Āpattūpasamaṃ yāti, tīheva samathehi sā;</p>

<p rend="gathalast">Sammukhāvinayeneva, kiccamekena sammati.</p>

<p rend="hangnum" n="2770"><hi rend="paranum">2770</hi><hi rend="dot">.</hi></p>

<p rend="gatha1"> Yebhuyyasikakamme <pb ed="V" n="0.0235" /> tu, salākaṃ gāhaye budho;</p>

<p rend="gathalast">Gūḷhena vivaṭenāpi, kaṇṇajappena vā pana.</p>

<p rend="hangnum" n="2771"><hi rend="paranum">2771</hi><hi rend="dot">.</hi></p>

<p rend="gatha1"> Alajjussade gūḷhena, vivaṭeneva lajjisu;</p>

<p rend="gathalast">Bālesu kaṇṇajappena, salākaṃ gāhaye budho.</p>

<p rend="hangnum" n="2772"><hi rend="paranum">2772</hi><hi rend="dot">.</hi></p>

<p rend="gatha1"> Lajjī alajjī bāloti, kena sakkā vijānituṃ?</p>

<p rend="gathalast">Sakena kammunāyeva, tena sakkā vijānituṃ.</p>

<p rend="hangnum" n="2773"><hi rend="paranum">2773</hi><hi rend="dot">.</hi></p>

<p rend="gatha1"> Āpajjati ca sañcicca, āpattiṃ parigūhati;</p>

<p rend="gathalast">Chandādiagatiṃ yāti, <hi rend="bold">alajjī</hi> ediso siyā.</p>

<p rend="hangnum" n="2774"><hi rend="paranum">2774</hi><hi rend="dot">.</hi></p>

<p rend="gatha1"> Nāpajjati ca sañcicca, āpattiṃ na ca gūhati;</p>

<p rend="gathalast">Na gacchatigatiñcāpi, ediso <hi rend="bold">lajji</hi> puggalo.</p>

<p rend="hangnum" n="2775"><hi rend="paranum">2775</hi><hi rend="dot">.</hi></p>

<p rend="gatha1"> Duccintito ca dubbhāsī, tathā dukkaṭakāriko;</p>

<p rend="gathalast">Ediso pana <hi rend="bold">‘‘bālo’’</hi>ti, lakkhaṇeneva ñāyati.</p>

<p rend="hangnum" n="2776"><hi rend="paranum">2776</hi><hi rend="dot">.</hi></p>

<p rend="gatha1"> Tidhā salākagāhena, bahukā dhammavādino;</p>

<p rend="gathalast">Yebhuyyasikakammena, kattabbanti jinobravi.</p>

<p rend="hangnum" n="2777"><hi rend="paranum">2777</hi><hi rend="dot">.</hi></p>

<p rend="gatha1"> Alajjī sānuvādo ca, asucī kammato ca yo;</p>

<p rend="gathalast">Tassapāpiyasīkamma-yoggo so hoti puggalo.</p>

<p rend="hangnum" n="2778"><hi rend="paranum">2778</hi><hi rend="dot">.</hi></p>

<p rend="gatha1"> Bhaṇḍane kalahe jāte, vivādasmiṃ anappake;</p>

<p rend="gathalast">Bahuassāmaṇe ciṇṇe, anaggepi ca bhassake.</p>

<p rend="hangnum" n="2779"><hi rend="paranum">2779</hi><hi rend="dot">.</hi></p>

<p rend="gatha1"> Mūlamūlaṃ gavesantaṃ, hoti vāḷañca kakkhaḷaṃ;</p>

<p rend="gathalast">Tiṇavatthārakeneva, kātabbanti pakāsitaṃ.</p>

<p rend="hangnum" n="2780"><hi rend="paranum">2780</hi><hi rend="dot">.</hi></p>

<p rend="gatha1"> Yathā <pb ed="M" n="0.0267" /> ca tiṇapaṇṇena, channaṃ gūthañca muttakaṃ;</p>

<p rend="gathalast">Na ca vāyati duggandhaṃ, vūpasammati taṅkhaṇe.</p>

<p rend="hangnum" n="2781"><hi rend="paranum">2781</hi><hi rend="dot">.</hi></p>

<p rend="gatha1"> Ṭhapetvā thullavajjañca, gihīhi paṭisaṃyutaṃ;</p>

<p rend="gathalast">Diṭṭhāvikammikañceva, yo ca tattha na hoti taṃ.</p>

<p rend="hangnum" n="2782"><hi rend="paranum">2782</hi><hi rend="dot">.</hi></p>

<p rend="gatha1"> Sesāyāpattiyā yāva, upasampadamāḷato;</p>

<p rend="gathalast">Suddho hoti nirāpatti, tiṇavatthārake tathā.</p>

<p rend="centre">Samathakkhandhakakathā.</p>

<p rend="subhead">Khuddakavatthukkhandhakakathā</p>

<p rend="hangnum" n="2783"><hi rend="paranum">2783</hi><hi rend="dot">.</hi></p>

<p rend="gatha1"> Rukkhe <pb ed="V" n="0.0236" /> vā pana kuṭṭevā, aṭṭāne thambhakesu vā;</p>

<p rend="gathalast">Nhāyamāno sakaṃ kāyaṃ, ugghaṃseyyassa dukkaṭaṃ.</p>

<p rend="hangnum" n="2784"><hi rend="paranum">2784</hi><hi rend="dot">.</hi></p>

<p rend="gatha1"> Kāyaṃ gandhabbahatthena, kuruvindakasuttiyā;</p>

<p rend="gathalast">Mallakena na ghaṃseyya, nāññamaññañca kāyato.</p>

<p rend="hangnum" n="2785"><hi rend="paranum">2785</hi><hi rend="dot">.</hi></p>

<p rend="gatha1"> Akataṃ mallakaṃ nāma, gilānasseva vaṭṭati;</p>

<p rend="gathalast">Kataṃ taṃ mallakaṃ nāma, sabbesampi na vaṭṭati.</p>

<p rend="hangnum" n="2786"><hi rend="paranum">2786</hi><hi rend="dot">.</hi></p>

<p rend="gatha1"> Kapāliṭṭhakakhaṇḍāni, sabbassa puthupāṇikaṃ;</p>

<p rend="gathalast">Gilānassāgilānassa, vatthavaṭṭi ca vaṭṭati.</p>

<p rend="hangnum" n="2787"><hi rend="paranum">2787</hi><hi rend="dot">.</hi></p>

<p rend="gatha1"> Vuttā pheṇakapāsāṇa-kathalā pādaghaṃsane;</p>

<p rend="gathalast">Vaṭṭaṃ vā caturassaṃ vā, katakaṃ na ca vaṭṭati.</p>

<p rend="hangnum" n="2788"><hi rend="paranum">2788</hi><hi rend="dot">.</hi></p>

<p rend="gatha1"> Yaṃ kiñcipi alaṅkāraṃ, dhārentassapi dukkaṭaṃ;</p>

<p rend="gathalast">Hoti antamaso tāla-paṇṇamattampi bhikkhuno.</p>

<p rend="hangnum" n="2789"><hi rend="paranum">2789</hi><hi rend="dot">.</hi></p>

<p rend="gatha1"> Osaṇheyya sake kese, yo hatthaphaṇakena vā;</p>

<p rend="gathalast">Phaṇakenapi kocchena, dukkaṭaṃ tassa niddise.</p>

<p rend="hangnum" n="2790"><hi rend="paranum">2790</hi><hi rend="dot">.</hi></p>

<p rend="gatha1"> Sitthatelodatelehi <pb ed="M" n="0.0268" />, maṇḍanatthaṃ na vaṭṭati;</p>

<p rend="gathalast">Anulomanipātatthaṃ, uddhaṃlomena bhikkhunā.</p>

<p rend="hangnum" n="2791"><hi rend="paranum">2791</hi><hi rend="dot">.</hi></p>

<p rend="gatha1"> Hatthaṃ telena temetvā, puñchitabbā siroruhā;</p>

<p rend="gathalast">Vaṭṭatuṇhābhitattassa, allahatthena puñchituṃ.</p>

<p rend="hangnum" n="2792"><hi rend="paranum">2792</hi><hi rend="dot">.</hi></p>

<p rend="gatha1"> Ādāse udapatte vā, yattha katthaci attano;</p>

<p rend="gathalast">Mukhabimbaṃ vinā hetuṃ, olokentassa dukkaṭaṃ.</p>

<p rend="hangnum" n="2793"><hi rend="paranum">2793</hi><hi rend="dot">.</hi></p>

<p rend="gatha1"> ‘‘Sañchaviṃ tu mukhaṃ, no’’ti, daṭṭhumābādhapaccayā;</p>

<p rend="gathalast">‘‘Jiṇṇo no’’tāyusaṅkhāra-jānanatthañca vaṭṭati.</p>

<p rend="hangnum" n="2794"><hi rend="paranum">2794</hi><hi rend="dot">.</hi></p>

<p rend="gatha1"> Naccaṃ vā pana gītaṃ vā, vāditaṃ vāpi bhikkhuno;</p>

<p rend="gathalast">Daṭṭhuṃ vā pana sotuṃ vā, gacchato hoti dukkaṭaṃ.</p>

<p rend="hangnum" n="2795"><hi rend="paranum">2795</hi><hi rend="dot">.</hi></p>

<p rend="gatha1"> Daṭṭhumantamaso mora-naccampi ca na vaṭṭati;</p>

<p rend="gathalast">Sotumantamaso danta-gītampi ca na vaṭṭati.</p>

<p rend="hangnum" n="2796"><hi rend="paranum">2796</hi><hi rend="dot">.</hi></p>

<p rend="gatha1"> Naccantassa <pb ed="V" n="0.0237" /> sayaṃ vāpi, naccāpentassa dukkaṭaṃ;</p>

<p rend="gathalast">Anāpattantarārāme, ṭhatvā suṇāti passati.</p>

<p rend="hangnum" n="2797"><hi rend="paranum">2797</hi><hi rend="dot">.</hi></p>

<p rend="gatha1"> ‘‘Passissāmī’’ti naccaṃ vā, gītaṃ vā pana vāditaṃ;</p>

<p rend="gathalast">Vihārato vihāraṃ vā, gacchato hoti dukkaṭaṃ.</p>

<p rend="hangnum" n="2798"><hi rend="paranum">2798</hi><hi rend="dot">.</hi></p>

<p rend="gatha1"> Āpattantovihārepi, uṭṭhahitvāna gacchato;</p>

<p rend="gathalast">Ṭhatvā gīvaṃ pasāretvā, passatopi ca vīthiyaṃ.</p>

<p rend="hangnum" n="2799"><hi rend="paranum">2799</hi><hi rend="dot">.</hi></p>

<p rend="gatha1"> Kesā dīghā na dhāreyyā, yo dhāreyyassa dukkaṭaṃ;</p>

<p rend="gathalast">Dvaṅgulaṃ vā dumāsaṃ vā, tato uddhaṃ na vaṭṭati.</p>

<p rend="hangnum" n="2800"><hi rend="paranum">2800</hi><hi rend="dot">.</hi></p>

<p rend="gatha1"> Nakhe nāsikalomāni, dīghāni na tu dhāraye;</p>

<p rend="gathalast">Na ca vīsatimaṭṭhaṃ vā, kātuṃ vaṭṭati bhikkhuno.</p>

<p rend="hangnum" n="2801"><hi rend="paranum">2801</hi><hi rend="dot">.</hi></p>

<p rend="gatha1"> Kappāpeyya visuṃ massuṃ, dāṭhikaṃ vā ṭhapeyya yo;</p>

<p rend="gathalast">Saṃharāpeyya vā lomaṃ, sambādhe tassa dukkaṭaṃ.</p>

<p rend="hangnum" n="2802"><hi rend="paranum">2802</hi><hi rend="dot">.</hi></p>

<p rend="gatha1"> Chindato <pb ed="M" n="0.0269" /> dukkaṭaṃ vuttaṃ, kese kattarikāya vā;</p>

<p rend="gathalast">Agilānassa aññena, chindāpentassa vā tathā.</p>

<p rend="hangnum" n="2803"><hi rend="paranum">2803</hi><hi rend="dot">.</hi></p>

<p rend="gatha1"> Chindato attano aṅga-jātaṃ thullaccayaṃ siyā;</p>

<p rend="gathalast">Sesaṅgachedane atta-vadhe āpatti dukkaṭaṃ.</p>

<p rend="hangnum" n="2804"><hi rend="paranum">2804</hi><hi rend="dot">.</hi></p>

<p rend="gatha1"> Ahikīṭādidaṭṭhassa, tādisābādhapaccayā;</p>

<p rend="gathalast">Na doso chindato aṅgaṃ, mocentassa ca lohitaṃ.</p>

<p rend="hangnum" n="2805"><hi rend="paranum">2805</hi><hi rend="dot">.</hi></p>

<p rend="gatha1"> Aparissāvano maggaṃ, sace gacchati dukkaṭaṃ;</p>

<p rend="gathalast">Yācamānassa vā magge, tathevādadatopi taṃ.</p>

<p rend="hangnum" n="2806"><hi rend="paranum">2806</hi><hi rend="dot">.</hi></p>

<p rend="gatha1"> Na bhuñje na pive naggo, na khāde na ca sāyaye;</p>

<p rend="gathalast">Na dade na ca gaṇheyya, na gaccheyyapi añjasaṃ.</p>

<p rend="hangnum" n="2807"><hi rend="paranum">2807</hi><hi rend="dot">.</hi></p>

<p rend="gatha1"> Vanditabbaṃ na naggena, vandāpetabbameva vā;</p>

<p rend="gathalast">Parikammaṃ na kātabbaṃ, na naggena ca kāraye.</p>

<p rend="hangnum" n="2808"><hi rend="paranum">2808</hi><hi rend="dot">.</hi></p>

<p rend="gatha1"> Parikamme paṭicchādī, tisso jantāgharādikā;</p>

<p rend="gathalast">Vuttā, vatthapaṭicchādī, sabbattha pana vaṭṭati.</p>

<p rend="hangnum" n="2809"><hi rend="paranum">2809</hi><hi rend="dot">.</hi></p>

<p rend="gatha1"> Yattha katthaci peḷāyaṃ, bhuñjituṃ na ca vaṭṭati;</p>

<p rend="gathalast">Ekato bhuñjato hoti, dukkaṭaṃ ekabhājane.</p>

<p rend="hangnum" n="2810"><hi rend="paranum">2810</hi><hi rend="dot">.</hi></p>

<p rend="gatha1"> Ekapāvuraṇā <pb ed="V" n="0.0238" /> eka-ttharaṇā vā nipajjare;</p>

<p rend="gathalast">Ekamañcepi vā tesaṃ, hoti āpatti dukkaṭaṃ.</p>

<p rend="hangnum" n="2811"><hi rend="paranum">2811</hi><hi rend="dot">.</hi></p>

<p rend="gatha1"> Na nisīdeyya saṅghāṭi-pallatthikamupāgato;</p>

<p rend="gathalast">Kiñci kīḷaṃ na kīḷeyya, palitaṃ na ca gāhaye.</p>

<p rend="hangnum" n="2812"><hi rend="paranum">2812</hi><hi rend="dot">.</hi></p>

<p rend="gatha1"> Bhamukāya nalāṭe vā, dāṭhikāyapi uggataṃ;</p>

<p rend="gathalast">Tādisaṃ palitaṃ caññaṃ, gāhāpetumpi vaṭṭati.</p>

<p rend="hangnum" n="2813"><hi rend="paranum">2813</hi><hi rend="dot">.</hi></p>

<p rend="gatha1"> Agilāno sace bhikkhu, chattaṃ dhāreyya dukkaṭaṃ;</p>

<p rend="gathalast">Attano cīvarādīnaṃ, guttatthaṃ pana vaṭṭati.</p>

<p rend="hangnum" n="2814"><hi rend="paranum">2814</hi><hi rend="dot">.</hi></p>

<p rend="gatha1"> Hatthisoṇḍaṃ <pb ed="M" n="0.0270" /> catukkaṇṇaṃ, vasanaṃ macchavāḷakaṃ;</p>

<p rend="gathalast">Velliyaṃ tālavaṇṭañca, nivāsentassa dukkaṭaṃ.</p>

<p rend="hangnum" n="2815"><hi rend="paranum">2815</hi><hi rend="dot">.</hi></p>

<p rend="gatha1"> Gahipārupanaṃ vāpi, pārupantassa dukkaṭaṃ;</p>

<p rend="gathalast">Nivāsane pārupane, parimaṇḍalatā matā.</p>

<p rend="hangnum" n="2816"><hi rend="paranum">2816</hi><hi rend="dot">.</hi></p>

<p rend="gatha1"> Lokāyataṃ na vāceyya, na ca taṃ pariyāpuṇe;</p>

<p rend="gathalast">Na tiracchānavijjā vā, vācetabbāva bhikkhunā.</p>

<p rend="hangnum" n="2817"><hi rend="paranum">2817</hi><hi rend="dot">.</hi></p>

<p rend="gatha1"> Na ca vaṭṭati dhāretuṃ, sabbā cāmaribījanī;</p>

<p rend="gathalast">Na cālimpeyya dāyaṃ vā, na ca lañje mukhampi ca.</p>

<p rend="hangnum" n="2818"><hi rend="paranum">2818</hi><hi rend="dot">.</hi></p>

<p rend="gatha1"> Na vahe ubhatokājaṃ, vaṭṭatantarakājakaṃ;</p>

<p rend="gathalast">Sīsakkhandhakaṭolamba-bhāre doso na vijjati.</p>

<p rend="hangnum" n="2819"><hi rend="paranum">2819</hi><hi rend="dot">.</hi></p>

<p rend="gatha1"> Aṭṭhaṅgulādikaṃ bhikkhu, pacchimaṃ caturaṅgulā;</p>

<p rend="gathalast">Khādato dantakaṭṭhañca, hoti āpatti dukkaṭaṃ.</p>

<p rend="hangnum" n="2820"><hi rend="paranum">2820</hi><hi rend="dot">.</hi></p>

<p rend="gatha1"> Rukkhaṃ nevābhirūheyya, kicce satipi porisaṃ;</p>

<p rend="gathalast">Āpadāsu yathākāmaṃ, vaṭṭatevābhirūhituṃ.</p>

<p rend="hangnum" n="2821"><hi rend="paranum">2821</hi><hi rend="dot">.</hi></p>

<p rend="gatha1"> Lasuṇaṃ na ca khādeyya, sace nākallako siyā;</p>

<p rend="gathalast">Nāropetabbakaṃ buddha-vacanaṃ aññathā pana.</p>

<p rend="hangnum" n="2822"><hi rend="paranum">2822</hi><hi rend="dot">.</hi></p>

<p rend="gatha1"> Khipitena ca vattabbaṃ, ‘‘jīvā’’ti, gihinā puna;</p>

<p rend="gathalast">‘‘Jīvathā’’ti ca vuttena, ‘‘ciraṃ jīvā’’ti vaṭṭati.</p>

<p rend="hangnum" n="2823"><hi rend="paranum">2823</hi><hi rend="dot">.</hi></p>

<p rend="gatha1"> Sāmaṇeraṃ gahaṭṭhaṃ vā, ākoṭentassa dukkaṭaṃ;</p>

<p rend="gathalast">Sayane pupphasaṃkiṇṇe, na vaṭṭati nipajjituṃ.</p>

<p rend="hangnum" n="2824"><hi rend="paranum">2824</hi><hi rend="dot">.</hi></p>

<p rend="gatha1"> Khurabhaṇḍaṃ <pb ed="V" n="0.0239" /> na gaṇheyya, sace nhāpitapubbako;</p>

<p rend="gathalast">Na ca dhāraṇiyā uṇhī, sabbā bāhiralomikā.</p>

<p rend="hangnum" n="2825"><hi rend="paranum">2825</hi><hi rend="dot">.</hi></p>

<p rend="gatha1"> Aṅgarāgaṃ karontassa, dukkaṭaṃ samudīritaṃ;</p>

<p rend="gathalast">Akāyabandhanassāpi, gāmaṃ pavisatopi ca.</p>

<p rend="hangnum" n="2826"><hi rend="paranum">2826</hi><hi rend="dot">.</hi></p>

<p rend="gatha1"> Lohajaṃ <pb ed="M" n="0.0271" /> dārujaṃ sabbaṃ, kappiyaṃ mattikāmayaṃ;</p>

<p rend="gathalast">Vinā satthañca pattañca, katakaṃ kumbhakārikaṃ.</p>

<p rend="centre">Khuddakavatthukkhandhakakathā.</p>

<p rend="subhead">Senāsanakkhandhakakathā</p>

<p rend="hangnum" n="2827"><hi rend="paranum">2827</hi><hi rend="dot">.</hi></p>

<p rend="gatha1"> Āsandiko atikkanta-pamāṇopi ca vaṭṭati;</p>

<p rend="gathalast">Tathā pañcaṅgapīṭhampi, sattaṅgampi ca vaṭṭati.</p>

<p rend="hangnum" n="2828"><hi rend="paranum">2828</hi><hi rend="dot">.</hi></p>

<p rend="gatha1"> Tūlonaddhā ghareyeva, mañcapīṭhā nisīdituṃ;</p>

<p rend="gathalast">Sīsapādūpadhānañca, agilānassa vaṭṭati.</p>

<p rend="hangnum" n="2829"><hi rend="paranum">2829</hi><hi rend="dot">.</hi></p>

<p rend="gatha1"> Santharitvā gilānassa, upadhānāni tattha ca;</p>

<p rend="gathalast">Paccattharaṇakaṃ datvā, nipajjantassa vaṭṭati.</p>

<p rend="hangnum" n="2830"><hi rend="paranum">2830</hi><hi rend="dot">.</hi></p>

<p rend="gatha1"> Tiriyaṃ muṭṭhiratanaṃ, hoti bimbohanaṃ mitaṃ;</p>

<p rend="gathalast">Dīghato ca diyaḍḍhaṃ vā, dvihatthanti <hi rend="bold">kurundiyaṃ</hi>.</p>

<p rend="hangnum" n="2831"><hi rend="paranum">2831</hi><hi rend="dot">.</hi></p>

<p rend="gatha1"> Pūritā coḷapaṇṇuṇṇa-tiṇavākehi pañcahi;</p>

<p rend="gathalast">Bhisiyo bhāsitā pañca, tūlānaṃ gaṇanāvasā.</p>

<p rend="hangnum" n="2832"><hi rend="paranum">2832</hi><hi rend="dot">.</hi></p>

<p rend="gatha1"> Bhisitūlāni pañceva, tathā tūlāni tīṇipi;</p>

<p rend="gathalast">Lomāni migapakkhīnaṃ, gabbhā bimbohanassime.</p>

<p rend="hangnum" n="2833"><hi rend="paranum">2833</hi><hi rend="dot">.</hi></p>

<p rend="gatha1"> Manussalomaṃ lomesu, pupphesu bakulādikaṃ;</p>

<p rend="gathalast">Suddhaṃ tamālapattañca, paṇṇesu na ca vaṭṭati.</p>

<p rend="hangnum" n="2834"><hi rend="paranum">2834</hi><hi rend="dot">.</hi></p>

<p rend="gatha1"> Uṇṇādikaṃ pañcavidhañca tūlaṃ;</p>

<p rend="gatha2">Mahesinā yaṃ bhisiyaṃ pavuttaṃ;</p>

<p rend="gatha3">Masūrake <pb ed="V" n="0.0240" /> taṃ pana vaṭṭatīti;</p>

<p rend="gathalast"><hi rend="bold">Kurundiyaṃ</hi> aṭṭhakathāya vuttaṃ.</p>

<p rend="hangnum" n="2835"><hi rend="paranum">2835</hi><hi rend="dot">.</hi></p>

<p rend="gatha1"> Yadetaṃ <pb ed="M" n="0.0272" /> tividhaṃ tūlaṃ, bhisiyaṃ taṃ akappiyaṃ;</p>

<p rend="gathalast">Missaṃ tamālapattaṃ tu, sabbattha pana vaṭṭati.</p>

<p rend="hangnum" n="2836"><hi rend="paranum">2836</hi><hi rend="dot">.</hi></p>

<p rend="gatha1"> Rūpaṃ tu purisitthīnaṃ, tiracchānagatassa vā;</p>

<p rend="gathalast">Kārentassa karoto vā, hoti āpatti dukkaṭaṃ.</p>

<p rend="hangnum" n="2837"><hi rend="paranum">2837</hi><hi rend="dot">.</hi></p>

<p rend="gatha1"> Jātakaṃ pana vatthuṃ vā, kārāpetuṃ parehi vā;</p>

<p rend="gathalast">Mālākammaṃ latākammaṃ, sayaṃ kātumpi vaṭṭati.</p>

<p rend="hangnum" n="2838"><hi rend="paranum">2838</hi><hi rend="dot">.</hi></p>

<p rend="gatha1"> Samānāsaniko nāma, dvīhi vassehi yo pana;</p>

<p rend="gathalast">Vuḍḍho vā daharo vāpi, vassenekena vā pana.</p>

<p rend="hangnum" n="2839"><hi rend="paranum">2839</hi><hi rend="dot">.</hi></p>

<p rend="gatha1"> Samānavasse vattabbaṃ, kiñca nāmidha vijjati;</p>

<p rend="gathalast">Sattavassativassehi, pañcavasso nisīdati.</p>

<p rend="hangnum" n="2840"><hi rend="paranum">2840</hi><hi rend="dot">.</hi></p>

<p rend="gatha1"> Heṭṭhā dīghāsanaṃ tiṇṇaṃ, yaṃ pahoti nisīdituṃ;</p>

<p rend="gathalast">Ekamañcepi pīṭhe vā, dve nisīdanti vaṭṭati.</p>

<p rend="hangnum" n="2841"><hi rend="paranum">2841</hi><hi rend="dot">.</hi></p>

<p rend="gatha1"> Ubhatobyañjanaṃ itthiṃ, ṭhapetvā paṇḍakaṃ pana;</p>

<p rend="gathalast">Dīghāsane anuññātaṃ, sabbehipi nisīdituṃ.</p>

<p rend="hangnum" n="2842"><hi rend="paranum">2842</hi><hi rend="dot">.</hi></p>

<p rend="gatha1"> Purimiko pacchimiko, tathevantaramuttako;</p>

<p rend="gathalast">Tayo senāsanaggāhā, sambuddhena pakāsitā.</p>

<p rend="hangnum" n="2843"><hi rend="paranum">2843</hi><hi rend="dot">.</hi></p>

<p rend="gatha1"> Pubbāruṇā pāṭipadassa yāva;</p>

<p rend="gatha2">Punāruṇo bhijjati neva tāva;</p>

<p rend="gatha3">Idañhi senāsanagāhakassa;</p>

<p rend="gathalast">Khettanti vassūpagame vadanti.</p>

<p rend="hangnum" n="2844"><hi rend="paranum">2844</hi><hi rend="dot">.</hi></p>

<p rend="gatha1"> Pātova gāhite añño, bhikkhu senāsane pana;</p>

<p rend="gathalast">Sace yācati āgantvā, vattabbo gāhitanti so.</p>

<p rend="hangnum" n="2845"><hi rend="paranum">2845</hi><hi rend="dot">.</hi></p>

<p rend="gatha1"> Saṅghikaṃ apaloketvā, gahitaṃ vassavāsikaṃ;</p>

<p rend="gathalast">Antovassepi vibbhanto, labhate tatrajaṃ sace.</p>

<p rend="hangnum" n="2846"><hi rend="paranum">2846</hi><hi rend="dot">.</hi></p>

<p rend="gatha1"> Vuṭṭhavasso <pb ed="M" n="0.0273" /> sace bhikkhu, kiñci āvāsihatthato;</p>

<p rend="gathalast">Gahetvā kappiyaṃ bhaṇḍaṃ, datvā tassattano pana.</p>

<p rend="hangnum" n="2847"><hi rend="paranum">2847</hi><hi rend="dot">.</hi></p>

<p rend="gatha1"> ‘‘Asukasmiṃ <pb ed="V" n="0.0241" /> kule mayhaṃ, vassāvāsikacīvaraṃ;</p>

<p rend="gathalast">Gāhitaṃ gaṇha’’iccevaṃ, vatvā gacchati so disaṃ.</p>

<p rend="hangnum" n="2848"><hi rend="paranum">2848</hi><hi rend="dot">.</hi></p>

<p rend="gatha1"> Uppabbajati ce tattha, gataṭṭhāne, na labbhati;</p>

<p rend="gathalast">Gahetuṃ tassa sampattaṃ, saṅghikaṃyeva taṃ siyā.</p>

<p rend="hangnum" n="2849"><hi rend="paranum">2849</hi><hi rend="dot">.</hi></p>

<p rend="gatha1"> Manusse sammukhā tattha, paṭicchāpeti ce pana;</p>

<p rend="gathalast">Sabbaṃ labhati sampattaṃ, vassāvāsikacīvaraṃ.</p>

<p rend="hangnum" n="2850"><hi rend="paranum">2850</hi><hi rend="dot">.</hi></p>

<p rend="gatha1"> Ārāmo ca vihāro ca, vatthūni duvidhassapi;</p>

<p rend="gathalast">Bhisi bimbohanaṃ mañca-pīṭhanti tatiyaṃ pana.</p>

<p rend="hangnum" n="2851"><hi rend="paranum">2851</hi><hi rend="dot">.</hi></p>

<p rend="gatha1"> Lohakumbhī kaṭāhañca, bhāṇako lohavārako;</p>

<p rend="gathalast">Vāsi pharasu kuddālo, kuṭhārī ca nikhādanaṃ.</p>

<p rend="hangnum" n="2852"><hi rend="paranum">2852</hi><hi rend="dot">.</hi></p>

<p rend="gatha1"> Valli veḷu tiṇaṃ paṇṇaṃ, muñjapabbajameva ca;</p>

<p rend="gathalast">Mattikā dārubhaṇḍañca, pañcamaṃ tu yathāha ca.</p>

<p rend="hangnum" n="2853"><hi rend="paranum">2853</hi><hi rend="dot">.</hi></p>

<p rend="gatha1"> ‘‘Dvīhi saṅgahitāni dve, tatiyaṃ catusaṅgahaṃ;</p>

<p rend="gathalast">Catutthaṃ navakoṭṭhāsaṃ, pañcamaṃ aṭṭhadhā mataṃ.</p>

<p rend="hangnum" n="2854"><hi rend="paranum">2854</hi><hi rend="dot">.</hi></p>

<p rend="gatha1"> Iti pañcahi rāsīhi, pañcanimmalalocano;</p>

<p rend="gathalast">Pañcavīsavidhaṃ nātho, garubhaṇḍaṃ pakāsayi’’.</p>

<p rend="hangnum" n="2855"><hi rend="paranum">2855</hi><hi rend="dot">.</hi></p>

<p rend="gatha1"> Idañhi pana saṅghassa, santakaṃ garubhaṇḍakaṃ;</p>

<p rend="gathalast">Vissajjento vibhājento, bhikkhu thullaccayaṃ phuse.</p>

<p rend="hangnum" n="2856"><hi rend="paranum">2856</hi><hi rend="dot">.</hi></p>

<p rend="gatha1"> Bhikkhunā garubhaṇḍaṃ tu, saṅghena hi gaṇena vā;</p>

<p rend="gathalast">Vissajjitamavissaṭṭhaṃ, vibhattamavibhājitaṃ.</p>

<p rend="hangnum" n="2857"><hi rend="paranum">2857</hi><hi rend="dot">.</hi></p>

<p rend="gatha1"> Purimesu hi tīsvettha, na catthāgarubhaṇḍakaṃ;</p>

<p rend="gathalast">Lohakumbhī kaṭāho ca, lohabhāṇakameva ca.</p>

<p rend="hangnum" n="2858"><hi rend="paranum">2858</hi><hi rend="dot">.</hi></p>

<p rend="gatha1"> Tividhaṃ <pb ed="M" n="0.0274" /> khuddakaṃ vāpi, garubhaṇḍakamevidaṃ;</p>

<p rend="gathalast">Pādagaṇhanako loha-vārako bhājiyo mato.</p>

<p rend="hangnum" n="2859"><hi rend="paranum">2859</hi><hi rend="dot">.</hi></p>

<p rend="gatha1"> Uddhaṃ pana tato loha-vārako garubhaṇḍakaṃ;</p>

<p rend="gathalast">Bhiṅkārādīni sabbāni, garubhaṇḍāni honti hi.</p>

<p rend="hangnum" n="2860"><hi rend="paranum">2860</hi><hi rend="dot">.</hi></p>

<p rend="gatha1"> Bhājetabbo ayopatto;</p>

<p rend="gatha2">Tambāyothālakāpi ca;</p>

<p rend="gatha3">Dhūmanettādikaṃ <pb ed="V" n="0.0242" /> neva;</p>

<p rend="gathalast">Bhājetabbanti dīpitaṃ.</p>

<p rend="hangnum" n="2861"><hi rend="paranum">2861</hi><hi rend="dot">.</hi></p>

<p rend="gatha1"> Attanā paṭiladdhaṃ taṃ, lohabhaṇḍaṃ tu kiñcipi;</p>

<p rend="gathalast">Na puggalikabhogena, bhuñjitabbañhi bhikkhunā.</p>

<p rend="hangnum" n="2862"><hi rend="paranum">2862</hi><hi rend="dot">.</hi></p>

<p rend="gatha1"> Kaṃsavaṭṭakalohānaṃ, bhājanānipi sabbaso;</p>

<p rend="gathalast">Na puggalikabhogena, vaṭṭanti paribhuñjituṃ.</p>

<p rend="hangnum" n="2863"><hi rend="paranum">2863</hi><hi rend="dot">.</hi></p>

<p rend="gatha1"> Tipubhaṇḍepi eseva, nayo ñeyyo vibhāvinā;</p>

<p rend="gathalast">Na doso saṅghike atthi, gihīnaṃ santakesu vā.</p>

<p rend="hangnum" n="2864"><hi rend="paranum">2864</hi><hi rend="dot">.</hi></p>

<p rend="gatha1"> Khīrapāsāṇasambhūtaṃ, garukaṃ taṭṭakādikaṃ;</p>

<p rend="gathalast">Pādagaṇhanato uddhaṃ, ghaṭako garubhaṇḍako.</p>

<p rend="hangnum" n="2865"><hi rend="paranum">2865</hi><hi rend="dot">.</hi></p>

<p rend="gatha1"> Siṅgisajjhumayaṃ hāra-kūṭajaṃ phalikubbhavaṃ;</p>

<p rend="gathalast">Bhājanāni na vaṭṭanti, gihīnaṃ santakānipi.</p>

<p rend="hangnum" n="2866"><hi rend="paranum">2866</hi><hi rend="dot">.</hi></p>

<p rend="gatha1"> Vāsi bhājaniyā khuddā, garubhaṇḍaṃ mahattarī;</p>

<p rend="gathalast">Tathā pharasu vejjānaṃ, sirāvedhanakampi ca.</p>

<p rend="hangnum" n="2867"><hi rend="paranum">2867</hi><hi rend="dot">.</hi></p>

<p rend="gatha1"> Kuṭhāri vāsi kuddālo, garubhaṇḍaṃ nikhādanaṃ;</p>

<p rend="gathalast">Sikharampi ca teneva, gahitanti pakāsitaṃ.</p>

<p rend="hangnum" n="2868"><hi rend="paranum">2868</hi><hi rend="dot">.</hi></p>

<p rend="gatha1"> Caturassamukhaṃ doṇi-mukhaṃ vaṅkampi tattha ca;</p>

<p rend="gathalast">Sadaṇḍaṃ khuddakaṃ sabbaṃ, garubhaṇḍaṃ nikhādanaṃ.</p>

<p rend="hangnum" n="2869"><hi rend="paranum">2869</hi><hi rend="dot">.</hi></p>

<p rend="gatha1"> Muṭṭhikamadhikaraṇī <pb ed="M" n="0.0275" />, saṇḍāso vā tulādikaṃ;</p>

<p rend="gathalast">Kiñci saṅghassa dinnaṃ ce, taṃ sabbaṃ garubhaṇḍakaṃ.</p>

<p rend="hangnum" n="2870"><hi rend="paranum">2870</hi><hi rend="dot">.</hi></p>

<p rend="gatha1"> Nhāpitassa ca saṇḍāso, kattarī ca mahattarī;</p>

<p rend="gathalast">Mahāpipphalakaṃ tunna-kārānaṃ garubhaṇḍakaṃ.</p>

<p rend="hangnum" n="2871"><hi rend="paranum">2871</hi><hi rend="dot">.</hi></p>

<p rend="gatha1"> Valli saṅghassa dinnā vā, tatthajātāpi rakkhitā;</p>

<p rend="gathalast">Aḍḍhabāhuppamāṇāpi, garu vettalatādikā.</p>

<p rend="hangnum" n="2872"><hi rend="paranum">2872</hi><hi rend="dot">.</hi></p>

<p rend="gatha1"> Suttavākādinibbattā, rajjukā yottakāni vā;</p>

<p rend="gathalast">Saṅghassa dinnakāle tu, gacchanti garubhaṇḍataṃ.</p>

<p rend="hangnum" n="2873"><hi rend="paranum">2873</hi><hi rend="dot">.</hi></p>

<p rend="gatha1"> Nāḷikerassa hīre vā, vāke vā pana kenaci;</p>

<p rend="gathalast">Vaṭṭetvā hi katā eka-vaṭṭāpi garubhaṇḍakaṃ.</p>

<p rend="hangnum" n="2874"><hi rend="paranum">2874</hi><hi rend="dot">.</hi></p>

<p rend="gatha1"> Veḷu <pb ed="V" n="0.0243" /> saṅghassa dinno vā, rakkhito tatthajātako;</p>

<p rend="gathalast">Aṭṭhaṅgulāyato sūci-daṇḍamatto garuṃ siyā.</p>

<p rend="hangnum" n="2875"><hi rend="paranum">2875</hi><hi rend="dot">.</hi></p>

<p rend="gatha1"> Chattadaṇḍasalākāyo, daṇḍo kattarayaṭṭhipi;</p>

<p rend="gathalast">Pādagaṇhanakā tela-nāḷī bhājaniyā ime.</p>

<p rend="hangnum" n="2876"><hi rend="paranum">2876</hi><hi rend="dot">.</hi></p>

<p rend="gatha1"> Muñjādīsupi yaṃ kiñci, muṭṭhimattaṃ garuṃ siyā;</p>

<p rend="gathalast">Tālapaṇṇādimekampi, dinnaṃ vā tatthajātakaṃ.</p>

<p rend="hangnum" n="2877"><hi rend="paranum">2877</hi><hi rend="dot">.</hi></p>

<p rend="gatha1"> Aṭṭhaṅgulappamāṇopi, garukaṃ rittapotthako;</p>

<p rend="gathalast">Mattikā pakatī vāpi, pañcavaṇṇā sudhāpi vā.</p>

<p rend="hangnum" n="2878"><hi rend="paranum">2878</hi><hi rend="dot">.</hi></p>

<p rend="gatha1"> Silesādīsu vā kiñci, dinnaṃ vā tatthajātakaṃ;</p>

<p rend="gathalast">Tālapakkapamāṇaṃ tu, garubhaṇḍanti dīpitaṃ.</p>

<p rend="hangnum" n="2879"><hi rend="paranum">2879</hi><hi rend="dot">.</hi></p>

<p rend="gatha1"> Valliveḷādikaṃ kiñci, arakkhitamagopitaṃ;</p>

<p rend="gathalast">Garubhaṇḍaṃ na hoteva, gahetabbaṃ yathāsukhaṃ.</p>

<p rend="hangnum" n="2880"><hi rend="paranum">2880</hi><hi rend="dot">.</hi></p>

<p rend="gatha1"> Rakkhitaṃ gopitaṃ vāpi, gahetabbaṃ tu gaṇhatā;</p>

<p rend="gathalast">Samakaṃ atirekaṃ vā, datvā phātikameva vā.</p>

<p rend="hangnum" n="2881"><hi rend="paranum">2881</hi><hi rend="dot">.</hi></p>

<p rend="gatha1"> Añjanaṃ <pb ed="M" n="0.0276" /> haritālañca, tathā hiṅgu manosilā;</p>

<p rend="gathalast">Bhājetabbanti viññeyyaṃ, viññunā vinayaññunā.</p>

<p rend="hangnum" n="2882"><hi rend="paranum">2882</hi><hi rend="dot">.</hi></p>

<p rend="gatha1"> Dārubhaṇḍepi yo koci, sūcidaṇḍappamāṇako;</p>

<p rend="gathalast">Aṭṭhaṅgulāyato dāru-bhaṇḍako garubhaṇḍakaṃ.</p>

<p rend="hangnum" n="2883"><hi rend="paranum">2883</hi><hi rend="dot">.</hi></p>

<p rend="gatha1"><hi rend="bold">Mahāaṭṭhakathāyaṃ</hi> tu, vibhajitvāva dassitaṃ;</p>

<p rend="gathalast">Āsandikopi sattaṅgo, bhaddapīṭhañca pīṭhikā.</p>

<p rend="hangnum" n="2884"><hi rend="paranum">2884</hi><hi rend="dot">.</hi></p>

<p rend="gatha1"> Pīṭhameḷakapādañca, tathāmaṇḍakavaṭṭakaṃ;</p>

<p rend="gathalast">Kocchaṃ palālapīṭhañca, dhovane phalakampi ca.</p>

<p rend="hangnum" n="2885"><hi rend="paranum">2885</hi><hi rend="dot">.</hi></p>

<p rend="gatha1"> Bhaṇḍikā muggaro ceva, vatthaghaṭṭanamuggaro;</p>

<p rend="gathalast">Ambaṇampi ca mañjūsā, nāvā rajanadoṇikā.</p>

<p rend="hangnum" n="2886"><hi rend="paranum">2886</hi><hi rend="dot">.</hi></p>

<p rend="gatha1"> Uḷuṅkopi samuggopi, karaṇḍampi kaṭacchupi;</p>

<p rend="gathalast">Evamādi tu sabbampi, saṅghikaṃ garubhaṇḍakaṃ.</p>

<p rend="hangnum" n="2887"><hi rend="paranum">2887</hi><hi rend="dot">.</hi></p>

<p rend="gatha1"> Sabbaṃ dārumayaṃ geha-sambhāraṃ garukaṃ mataṃ;</p>

<p rend="gathalast">Bhājiyaṃ kappiyaṃ cammaṃ, akappiyamabhājiyaṃ.</p>

<p rend="hangnum" n="2888"><hi rend="paranum">2888</hi><hi rend="dot">.</hi></p>

<p rend="gatha1"> Eḷacammaṃ <pb ed="V" n="0.0244" /> garuṃ vuttaṃ, tathevodukkhalādikaṃ;</p>

<p rend="gathalast">Pesakārādibhaṇḍañca, kasibhaṇḍañca saṅghikaṃ.</p>

<p rend="hangnum" n="2889"><hi rend="paranum">2889</hi><hi rend="dot">.</hi></p>

<p rend="gatha1"> Tathevādhārako patta-pidhānaṃ tālavaṇṭakaṃ;</p>

<p rend="gathalast">Bījanī pacchi caṅkoṭaṃ, sabbā sammuñjanī garu.</p>

<p rend="hangnum" n="2890"><hi rend="paranum">2890</hi><hi rend="dot">.</hi></p>

<p rend="gatha1"> Yaṃ kiñci bhūmattharaṇaṃ, yo koci kaṭasārako;</p>

<p rend="gathalast">Cakkayuttakayānañca, sabbampi garubhaṇḍakaṃ.</p>

<p rend="hangnum" n="2891"><hi rend="paranum">2891</hi><hi rend="dot">.</hi></p>

<p rend="gatha1"> Chattañca muṭṭhipaṇṇañca, visāṇaṃtumbabhājanaṃ;</p>

<p rend="gathalast">Upāhanāraṇīdhamma-karaṇādi lahuṃ idaṃ.</p>

<p rend="hangnum" n="2892"><hi rend="paranum">2892</hi><hi rend="dot">.</hi></p>

<p rend="gatha1"> Hatthidanto visāṇañca, yathāgatamatacchitaṃ;</p>

<p rend="gathalast">Mañcapādādi yaṃ kiñci, bhājanīyamaniṭṭhitaṃ.</p>

<p rend="hangnum" n="2893"><hi rend="paranum">2893</hi><hi rend="dot">.</hi></p>

<p rend="gatha1"> Niṭṭhito <pb ed="M" n="0.0277" /> tacchito vāpi, vidho hiṅgukaraṇḍako;</p>

<p rend="gathalast">Añjanī ca salākāyo, bhājanī udapuñchanī.</p>

<p rend="hangnum" n="2894"><hi rend="paranum">2894</hi><hi rend="dot">.</hi></p>

<p rend="gatha1"> Sabbaṃ kulālabhaṇḍampi, paribhogārahaṃ pana;</p>

<p rend="gathalast">Pattaṅgārakaṭāhañca, dhūmadānaṃ kapallikā.</p>

<p rend="hangnum" n="2895"><hi rend="paranum">2895</hi><hi rend="dot">.</hi></p>

<p rend="gatha1"> Thūpikā dīparukkho ca, cayanacchadaniṭṭhakā;</p>

<p rend="gathalast">Saṅghikaṃ pana sabbampi, garubhaṇḍanti dīpitaṃ.</p>

<p rend="hangnum" n="2896"><hi rend="paranum">2896</hi><hi rend="dot">.</hi></p>

<p rend="gatha1"> Patto kañcanako ceva, thālakaṃ kuṇḍikāpi ca;</p>

<p rend="gathalast">Ghaṭako lohabhaṇḍepi, kuṇḍikāpi ca bhājiyā.</p>

<p rend="hangnum" n="2897"><hi rend="paranum">2897</hi><hi rend="dot">.</hi></p>

<p rend="gatha1"> Garunā garubhaṇḍañca, thāvarena ca thāvaraṃ;</p>

<p rend="gathalast">Saṅghassa parivattetvā, gaṇhituṃ pana vaṭṭati.</p>

<p rend="hangnum" n="2898"><hi rend="paranum">2898</hi><hi rend="dot">.</hi></p>

<p rend="gatha1"> Adhotena ca pādena, nakkame sayanāsanaṃ;</p>

<p rend="gathalast">Allapādena vā bhikkhu, tatheva saupāhano.</p>

<p rend="hangnum" n="2899"><hi rend="paranum">2899</hi><hi rend="dot">.</hi></p>

<p rend="gatha1"> Bhūmiyā niṭṭhubhantassa, parikammakatāya vā;</p>

<p rend="gathalast">Parikammakataṃ bhittiṃ, apassentassa dukkaṭaṃ.</p>

<p rend="hangnum" n="2900"><hi rend="paranum">2900</hi><hi rend="dot">.</hi></p>

<p rend="gatha1"> Parikammakataṃ bhūmiṃ, saṅghikaṃ mañcapīṭhakaṃ;</p>

<p rend="gathalast">Attano santakeneva, pattharitvāna kenaci.</p>

<p rend="hangnum" n="2901"><hi rend="paranum">2901</hi><hi rend="dot">.</hi></p>

<p rend="gatha1"> Nipajjitabbaṃ, sahasā, tassa niddāyato yadi;</p>

<p rend="gathalast">Sarīrāvayavo koci, mañcaṃ phusati dukkaṭaṃ.</p>

<p rend="hangnum" n="2902"><hi rend="paranum">2902</hi><hi rend="dot">.</hi></p>

<p rend="gatha1"> Lomesu <pb ed="V" n="0.0245" /> pana lomānaṃ, gaṇanāyeva dukkaṭaṃ;</p>

<p rend="gathalast">Talena hatthapādānaṃ, vaṭṭatakkamituṃ pana.</p>

<p rend="hangnum" n="2903"><hi rend="paranum">2903</hi><hi rend="dot">.</hi></p>

<p rend="gatha1"> Sahassagghanako koci, piṇḍapāto sacīvaro;</p>

<p rend="gathalast">Patto avassikaṃ bhikkhuṃ, likhitvā ṭhapitopi ca.</p>

<p rend="hangnum" n="2904"><hi rend="paranum">2904</hi><hi rend="dot">.</hi></p>

<p rend="gatha1"> Tādiso piṇḍapātova, saṭṭhivassānamaccaye;</p>

<p rend="gathalast">Uppanno saṭṭhivassassa, ṭhitikāya dade budho.</p>

<p rend="hangnum" n="2905"><hi rend="paranum">2905</hi><hi rend="dot">.</hi></p>

<p rend="gatha1"> Uddesabhattaṃ <pb ed="M" n="0.0278" /> bhuñjitvā, jāto ce sāmaṇerako;</p>

<p rend="gathalast">Gahetuṃ labhati taṃ pacchā, sāmaṇerassa pāḷiyā.</p>

<p rend="hangnum" n="2906"><hi rend="paranum">2906</hi><hi rend="dot">.</hi></p>

<p rend="gatha1"> Sampuṇṇavīsavasso yo, sve uddesaṃ labhissati;</p>

<p rend="gathalast">Ajja so upasampanno, atītā ṭhitikā siyā.</p>

<p rend="hangnum" n="2907"><hi rend="paranum">2907</hi><hi rend="dot">.</hi></p>

<p rend="gatha1"> Sace pana salākā tu, laddhā bhattaṃ na taṃdine;</p>

<p rend="gathalast">Laddhaṃ, punadine tassa, gāhetabbaṃ, na saṃsayo.</p>

<p rend="hangnum" n="2908"><hi rend="paranum">2908</hi><hi rend="dot">.</hi></p>

<p rend="gatha1"> Uttaruttaribhaṅgassa, bhattassekacarassa hi;</p>

<p rend="gathalast">Visuñhi ṭhitikā katvā, dātabbā tu salākikā.</p>

<p rend="hangnum" n="2909"><hi rend="paranum">2909</hi><hi rend="dot">.</hi></p>

<p rend="gatha1"> Bhattameva sace laddhaṃ, na panuttaribhaṅgakaṃ;</p>

<p rend="gathalast">Laddhamuttaribhaṅgaṃ vā, na laddhaṃ bhattameva vā.</p>

<p rend="hangnum" n="2910"><hi rend="paranum">2910</hi><hi rend="dot">.</hi></p>

<p rend="gatha1"> Yena yena hi yaṃ yaṃ tu, na laddhaṃ, tassa tassa ca;</p>

<p rend="gathalast">Taṃ taṃ punadine cāpi, gāhetabbanti dīpitaṃ.</p>

<p rend="hangnum" n="2911"><hi rend="paranum">2911</hi><hi rend="dot">.</hi></p>

<p rend="gatha1"> Saṅghuddesādikaṃ bhattaṃ, idaṃ sattavidhampi ca;</p>

<p rend="gathalast">Āgantukādibhattañca, catubbidhamudīritaṃ.</p>

<p rend="hangnum" n="2912"><hi rend="paranum">2912</hi><hi rend="dot">.</hi></p>

<p rend="gatha1"> Vihāravārabhattañca, niccañca kuṭibhattakaṃ;</p>

<p rend="gathalast">Pannarasavidhaṃ bhattaṃ, uddiṭṭhaṃ sabbamevidha.</p>

<p rend="hangnum" n="2913"><hi rend="paranum">2913</hi><hi rend="dot">.</hi></p>

<p rend="gatha1"> Pāḷimaṭṭhakathañceva, oloketvā punappunaṃ;</p>

<p rend="gathalast">Saṅghike paccaye sammā, vibhajeyya vicakkhaṇo.</p>

<p rend="centre">Senāsanakkhandhakakathā.</p>

<p rend="subhead">Vattakkhandhakakathā</p>

<p rend="hangnum" n="2914"><hi rend="paranum">2914</hi><hi rend="dot">.</hi></p>

<p rend="gatha1"> Āgantukāvāsikapiṇḍacārī-;</p>

<p rend="gatha2">Senāsanāraññanumodanāsu <pb ed="V" n="0.0246" />;</p>

<p rend="gatha3">Vattāni bhatte gamikassa jantā-;</p>

<p rend="gathalast">Ghare tathā vaccakuṭippavese.</p>

<p rend="hangnum" n="2915"><hi rend="paranum">2915</hi><hi rend="dot">.</hi></p>

<p rend="gatha1"> Ācariyupajjhāyakasissasaddhi- <pb ed="M" n="0.0279" />;</p>

<p rend="gatha2">Vihārivattānipi sabbasova;</p>

<p rend="gatha3">Vattāni vuttāni catuddaseva;</p>

<p rend="gathalast">Visuddhacittena vināyakena.</p>

<p rend="hangnum" n="2916"><hi rend="paranum">2916</hi><hi rend="dot">.</hi></p>

<p rend="gatha1"> Āgantukena ārāmaṃ, pavisantena bhikkhunā;</p>

<p rend="gathalast">Chattaṃ panāpanetabbaṃ, muñcitabbā upāhanā.</p>

<p rend="hangnum" n="2917"><hi rend="paranum">2917</hi><hi rend="dot">.</hi></p>

<p rend="gatha1"> Oguṇṭhanaṃ na kātabbaṃ, sīse cīvarameva vā;</p>

<p rend="gathalast">Na hi tena ca dhotabbā, pādā pānīyavārinā.</p>

<p rend="hangnum" n="2918"><hi rend="paranum">2918</hi><hi rend="dot">.</hi></p>

<p rend="gatha1"> Vanditabbāva pucchitvā, vihāre vuḍḍhabhikkhuno;</p>

<p rend="gathalast">Kāle senāsanaṃ tena, pucchitabbañca bhikkhunā.</p>

<p rend="hangnum" n="2919"><hi rend="paranum">2919</hi><hi rend="dot">.</hi></p>

<p rend="gatha1"> Vaccaṭṭhānañca passāva-ṭṭhānaṃ pānīyameva ca;</p>

<p rend="gathalast">Paribhojanīyaṃ saṅgha-katikaṃ gocarādikaṃ.</p>

<p rend="hangnum" n="2920"><hi rend="paranum">2920</hi><hi rend="dot">.</hi></p>

<p rend="gatha1"> Vuḍḍhamāgantukaṃ disvā, bhikkhunāvāsikenapi;</p>

<p rend="gathalast">Pattaṃ paṭiggahetabbaṃ, paccuggantvāna cīvaraṃ.</p>

<p rend="hangnum" n="2921"><hi rend="paranum">2921</hi><hi rend="dot">.</hi></p>

<p rend="gatha1"> Āsanaṃ paññapetabbaṃ, tassa pādodakampi ca;</p>

<p rend="gathalast">Upanikkhipitabbañca, pucchitabbañca vārinā.</p>

<p rend="hangnum" n="2922"><hi rend="paranum">2922</hi><hi rend="dot">.</hi></p>

<p rend="gatha1"> Vandeyyo paññapetabbaṃ, tassa senāsanampi ca;</p>

<p rend="gathalast">Ajjhāvutthamavutthaṃ vā, gocarāgocarampi ca.</p>

<p rend="hangnum" n="2923"><hi rend="paranum">2923</hi><hi rend="dot">.</hi></p>

<p rend="gatha1"> Vaccaṭṭhānañca passāva-ṭṭhānaṃ sekkhakulāni ca;</p>

<p rend="gathalast">Pavese nikkhame kālo, vattabbo pāniyādikaṃ.</p>

<p rend="hangnum" n="2924"><hi rend="paranum">2924</hi><hi rend="dot">.</hi></p>

<p rend="gatha1"> Sace so navako hoti;</p>

<p rend="gatha2">Āgatāgantuko yathā;</p>

<p rend="gatha3">Nisinneneva <pb ed="V" n="0.0247" /> tenassa;</p>

<p rend="gathalast">Sabbamāvāsibhikkhunā.</p>

<p rend="hangnum" n="2925"><hi rend="paranum">2925</hi><hi rend="dot">.</hi></p>

<p rend="gatha1"> ‘‘Atra <pb ed="M" n="0.0280" /> pattaṃ ṭhapehīti, nisīdāhīdamāsanaṃ’’;</p>

<p rend="gathalast">Iccevaṃ pana vattabbaṃ, deyyaṃ senāsanampi ca.</p>

<p rend="hangnum" n="2926"><hi rend="paranum">2926</hi><hi rend="dot">.</hi></p>

<p rend="gatha1"> Dārumattikabhaṇḍāni, gantukāmena bhikkhunā;</p>

<p rend="gathalast">Gantabbaṃ paṭisāmetvā, thaketvāvasathampi ca.</p>

<p rend="hangnum" n="2927"><hi rend="paranum">2927</hi><hi rend="dot">.</hi></p>

<p rend="gatha1"> Āpucchitvāpi gantabbaṃ, bhikkhunā sayanāsanaṃ;</p>

<p rend="gathalast">Pucchitabbe asantepi, gopetvā vāpi sādhukaṃ.</p>

<p rend="hangnum" n="2928"><hi rend="paranum">2928</hi><hi rend="dot">.</hi></p>

<p rend="gatha1"> Sahasā pavise nāpi, sahasā na ca nikkhame;</p>

<p rend="gathalast">Nātidūre naccāsanne, ṭhātabbaṃ piṇḍacārinā.</p>

<p rend="hangnum" n="2929"><hi rend="paranum">2929</hi><hi rend="dot">.</hi></p>

<p rend="gatha1"> Vāmahatthena saṅghāṭiṃ, uccāretvātha bhājanaṃ;</p>

<p rend="gathalast">Dakkhiṇena paṇāmetvā, bhikkhaṃ gaṇheyya paṇḍito.</p>

<p rend="hangnum" n="2930"><hi rend="paranum">2930</hi><hi rend="dot">.</hi></p>

<p rend="gatha1"> Sūpaṃ vā dātukāmāti, sallakkheyya muhuttakaṃ;</p>

<p rend="gathalast">Olokeyyantarā bhikkhu, na bhikkhādāyikāmukhaṃ.</p>

<p rend="hangnum" n="2931"><hi rend="paranum">2931</hi><hi rend="dot">.</hi></p>

<p rend="gatha1"> Pānīyādi panāneyyaṃ, bhikkhunāraññakenapi;</p>

<p rend="gathalast">Nakkhattaṃ tena yogo ca, jānitabbā disāpi ca.</p>

<p rend="hangnum" n="2932"><hi rend="paranum">2932</hi><hi rend="dot">.</hi></p>

<p rend="gatha1"> Vaccapassāvatitthāni, bhavanti paṭipāṭiyā;</p>

<p rend="gathalast">Karontassa yathāvuḍḍhaṃ, hoti āpatti dukkaṭaṃ.</p>

<p rend="hangnum" n="2933"><hi rend="paranum">2933</hi><hi rend="dot">.</hi></p>

<p rend="gatha1"> Sahasā ubbhajitvā vā, na ca vaccakuṭiṃ vise;</p>

<p rend="gathalast">Ukkāsitvā bahi ṭhatvā, pavise saṇikaṃ pana.</p>

<p rend="hangnum" n="2934"><hi rend="paranum">2934</hi><hi rend="dot">.</hi></p>

<p rend="gatha1"> Vaccaṃ na nitthunantena, kātabbaṃ pana bhikkhunā;</p>

<p rend="gathalast">Khādato dantakaṭṭhaṃ vā, karoto hoti dukkaṭaṃ.</p>

<p rend="hangnum" n="2935"><hi rend="paranum">2935</hi><hi rend="dot">.</hi></p>

<p rend="gatha1"> Vaccaṃ pana na kātabbaṃ, bahiddhā vaccadoṇiyā;</p>

<p rend="gathalast">Passāvopi na kātabbo, bahi passāvadoṇiyā.</p>

<p rend="hangnum" n="2936"><hi rend="paranum">2936</hi><hi rend="dot">.</hi></p>

<p rend="gatha1"> Kharena nāvalekheyya, na kaṭṭhaṃ vaccakūpake;</p>

<p rend="gathalast">Chaḍḍeyya na ca pāteyya, kheḷaṃ passāvadoṇiyā.</p>

<p rend="hangnum" n="2937"><hi rend="paranum">2937</hi><hi rend="dot">.</hi></p>

<p rend="gatha1"> Pādukāsu <pb ed="M" n="0.0281" /> ṭhitoyeva, ubbhajeyya vicakkhaṇo;</p>

<p rend="gathalast">Paṭicchādeyya tattheva, ṭhatvā nikkhamane pana.</p>

<p rend="hangnum" n="2938"><hi rend="paranum">2938</hi><hi rend="dot">.</hi></p>

<p rend="gatha1"> Nācameyya <pb ed="V" n="0.0248" /> sace vaccaṃ, katvā yo salile sati;</p>

<p rend="gathalast">Tassa dukkaṭamuddiṭṭhaṃ, muninā mohanāsinā.</p>

<p rend="hangnum" n="2939"><hi rend="paranum">2939</hi><hi rend="dot">.</hi></p>

<p rend="gatha1"> Sasaddaṃ nācametabbaṃ, katvā capu capūti ca;</p>

<p rend="gathalast">Ācamitvā sarāvepi, sesetabbaṃ na tūdakaṃ.</p>

<p rend="hangnum" n="2940"><hi rend="paranum">2940</hi><hi rend="dot">.</hi></p>

<p rend="gatha1"> Ūhatampi adhovitvā, nikkhamantassa dukkaṭaṃ;</p>

<p rend="gathalast">Uklāpāpi sace honti, sodhetabbaṃ asesato.</p>

<p rend="hangnum" n="2941"><hi rend="paranum">2941</hi><hi rend="dot">.</hi></p>

<p rend="gatha1"> Avalekhanakaṭṭhena, pūro ce pīṭharo pana;</p>

<p rend="gathalast">Chaḍḍeyya kumbhi rittā ce, kumbhiṃ pūreyya vārinā.</p>

<p rend="hangnum" n="2942"><hi rend="paranum">2942</hi><hi rend="dot">.</hi></p>

<p rend="gatha1"> Anajjhiṭṭho hi vuḍḍhena, pātimokkhaṃ na uddise;</p>

<p rend="gathalast">Dhammaṃ na ca bhaṇe, pañhaṃ, na puccheyya na vissaje.</p>

<p rend="hangnum" n="2943"><hi rend="paranum">2943</hi><hi rend="dot">.</hi></p>

<p rend="gatha1"> Āpucchitvā kathentassa, vuḍḍhaṃ vuḍḍhatarāgame;</p>

<p rend="gathalast">Puna āpucchane kiccaṃ, natthīti paridīpitaṃ.</p>

<p rend="hangnum" n="2944"><hi rend="paranum">2944</hi><hi rend="dot">.</hi></p>

<p rend="gatha1"> Vuḍḍhenekavihārasmiṃ, saddhiṃ viharatā pana;</p>

<p rend="gathalast">Anāpucchā hi sajjhāyo, na kātabbo kadācipi.</p>

<p rend="hangnum" n="2945"><hi rend="paranum">2945</hi><hi rend="dot">.</hi></p>

<p rend="gatha1"> Uddesopi na kātabbo, paripucchāya kā kathā;</p>

<p rend="gathalast">Na ca dhammo kathetabbo, bhikkhunā dhammacakkhunā.</p>

<p rend="hangnum" n="2946"><hi rend="paranum">2946</hi><hi rend="dot">.</hi></p>

<p rend="gatha1"> Na dīpo vijjhāpetabbo, kātabbo vā na ceva so;</p>

<p rend="gathalast">Vātapānakavāṭāni, thakeyya vivareyya no.</p>

<p rend="hangnum" n="2947"><hi rend="paranum">2947</hi><hi rend="dot">.</hi></p>

<p rend="gatha1"> Caṅkame caṅkamanto ca, vuḍḍhato parivattaye;</p>

<p rend="gathalast">Tampi cīvarakaṇṇena, kāyena na ca ghaṭṭaye.</p>

<p rend="hangnum" n="2948"><hi rend="paranum">2948</hi><hi rend="dot">.</hi></p>

<p rend="gatha1"> Purato neva therānaṃ, nhāyeyya na panūpari;</p>

<p rend="gathalast">Uttaraṃ otarantānaṃ, dade maggaṃ, na ghaṭṭaye.</p>

<p rend="hangnum" n="2949"><hi rend="paranum">2949</hi><hi rend="dot">.</hi></p>

<p rend="gatha1"> Vattaṃ <pb ed="M" n="0.0282" /> aparipūrento, na sīlaṃ paripūrati;</p>

<p rend="gathalast">Asuddhasīlo duppañño, cittekaggaṃ na vindati.</p>

<p rend="hangnum" n="2950"><hi rend="paranum">2950</hi><hi rend="dot">.</hi></p>

<p rend="gatha1"> Vikkhittacittonekaggo, saddhammaṃ na ca passati;</p>

<p rend="gathalast">Apassamāno saddhammaṃ, dukkhā na parimuccati.</p>

<p rend="hangnum" n="2951"><hi rend="paranum">2951</hi><hi rend="dot">.</hi></p>

<p rend="gatha1"> Tasmā hi vattaṃ pūreyya, jinaputto vicakkhaṇo;</p>

<p rend="gathalast">Ovādaṃ buddhaseṭṭhassa, katvā nibbānamehiti.</p>

<p rend="centre">Vattakkhandhakakathā.</p>

<p rend="subhead">Bhikkhunikkhandhakakathā</p>

<p rend="hangnum" n="2952"><hi rend="paranum">2952</hi><hi rend="dot">.</hi></p>

<p rend="gatha1"> Kāyaṃ <pb ed="V" n="0.0249" /> ūruṃ thanaṃ vāpi, vivaritvāna bhikkhunī;</p>

<p rend="gathalast">Attano aṅgajātaṃ vā, bhikkhussa na ca dassaye.</p>

<p rend="hangnum" n="2953"><hi rend="paranum">2953</hi><hi rend="dot">.</hi></p>

<p rend="gatha1"> Bhikkhunā saha yaṃ kiñci, sampayojentiyāpi ca;</p>

<p rend="gathalast">Tato bhāsantiyā bhikkhuṃ, hoti āpatti dukkaṭaṃ.</p>

<p rend="hangnum" n="2954"><hi rend="paranum">2954</hi><hi rend="dot">.</hi></p>

<p rend="gatha1"> Na ca bhikkhuniyā dīghaṃ, dhāreyya kāyabandhanaṃ;</p>

<p rend="gathalast">Teneva kāyabandhena, thanapaṭṭena vā pana.</p>

<p rend="hangnum" n="2955"><hi rend="paranum">2955</hi><hi rend="dot">.</hi></p>

<p rend="gatha1"> Vilīvena ca paṭṭena, cammapaṭṭena vā tathā;</p>

<p rend="gathalast">Dussapaṭṭena vā dussa-veṇiyā dussavaṭṭiyā.</p>

<p rend="hangnum" n="2956"><hi rend="paranum">2956</hi><hi rend="dot">.</hi></p>

<p rend="gatha1"> Na phāsukā nametabbā, dukkaṭaṃ tu namentiyā;</p>

<p rend="gathalast">Na ghaṃsāpeyya samaṇī, jaghanaṃ aṭṭhikādinā.</p>

<p rend="hangnum" n="2957"><hi rend="paranum">2957</hi><hi rend="dot">.</hi></p>

<p rend="gatha1"> Hatthaṃ vā hatthakocchaṃ vā, pādaṃ vā mukhamūrukaṃ;</p>

<p rend="gathalast">Koṭṭāpeti sace tassā, hoti āpatti dukkaṭaṃ.</p>

<p rend="hangnum" n="2958"><hi rend="paranum">2958</hi><hi rend="dot">.</hi></p>

<p rend="gatha1"> Na mukhaṃ limpitabbaṃ tu, na cuṇṇetabbameva ca;</p>

<p rend="gathalast">Manosilāya vāpatti, mukhaṃ lañjantiyā siyā.</p>

<p rend="hangnum" n="2959"><hi rend="paranum">2959</hi><hi rend="dot">.</hi></p>

<p rend="gatha1"> Aṅgarāgo <pb ed="M" n="0.0283" /> na kātabbo, mukharāgopi vā tathā;</p>

<p rend="gathalast">Avaṅgaṃ na ca kātabbaṃ, na kātabbaṃ visesakaṃ.</p>

<p rend="hangnum" n="2960"><hi rend="paranum">2960</hi><hi rend="dot">.</hi></p>

<p rend="gatha1"> Olokanakato rāgā, oloketuṃ na vaṭṭati;</p>

<p rend="gathalast">Ṭhātabbaṃ na ca sāloke, sanaccaṃ na ca kāraye.</p>

<p rend="hangnum" n="2961"><hi rend="paranum">2961</hi><hi rend="dot">.</hi></p>

<p rend="gatha1"> Dukkaṭaṃ muninā vuttaṃ, gaṇikaṃ vuṭṭhapentiyā;</p>

<p rend="gathalast">Suraṃ vā pana maṃsaṃ vā, paṇṇaṃ vā vikkiṇantiyā.</p>

<p rend="hangnum" n="2962"><hi rend="paranum">2962</hi><hi rend="dot">.</hi></p>

<p rend="gatha1"> Vaḍḍhiṃ vāpi vaṇijjaṃ vā, payojetuṃ na vaṭṭati;</p>

<p rend="gathalast">Tirīṭaṃ kañcukaṃ vāpi, yadi dhāreti dukkaṭaṃ.</p>

<p rend="hangnum" n="2963"><hi rend="paranum">2963</hi><hi rend="dot">.</hi></p>

<p rend="gatha1"> Dāso vā pana dāsī vā, tathā kammakaropi vā;</p>

<p rend="gathalast">Na cevupaṭṭhapetabbo, tiracchānagatopi vā.</p>

<p rend="hangnum" n="2964"><hi rend="paranum">2964</hi><hi rend="dot">.</hi></p>

<p rend="gatha1"> Na ca bhikkhuniyā sabba-nīlādiṃ pana cīvaraṃ;</p>

<p rend="gathalast">Dhāretabbaṃ, na dhāreyya, sabbaṃ namatakampi ca.</p>

<p rend="hangnum" n="2965"><hi rend="paranum">2965</hi><hi rend="dot">.</hi></p>

<p rend="gatha1"> Paṭicchannāpaṭicchannaṃ <pb ed="V" n="0.0250" />, chinnaṃ vācchinnameva vā;</p>

<p rend="gathalast">Purisabyañjanaṃ sabbaṃ, oloketuṃ na vaṭṭati.</p>

<p rend="hangnum" n="2966"><hi rend="paranum">2966</hi><hi rend="dot">.</hi></p>

<p rend="gatha1"> Dūratova ca passitvā, bhikkhuṃ bhikkhuniyā pana;</p>

<p rend="gathalast">Maggo tassa padātabbo, okkamitvāna dūrato.</p>

<p rend="hangnum" n="2967"><hi rend="paranum">2967</hi><hi rend="dot">.</hi></p>

<p rend="gatha1"> Bhikkhuṃ pana ca passitvā, pattaṃ bhikkhaṃ carantiyā;</p>

<p rend="gathalast">Nīharitvā tamukkujjaṃ, dassetabbaṃ tu bhikkhuno.</p>

<p rend="hangnum" n="2968"><hi rend="paranum">2968</hi><hi rend="dot">.</hi></p>

<p rend="gatha1"> Saṃvellikañca kātuṃ vā, dhāretuṃ kaṭisuttakaṃ;</p>

<p rend="gathalast">Utukāle anuññātaṃ, utunīnaṃ mahesinā.</p>

<p rend="hangnum" n="2969"><hi rend="paranum">2969</hi><hi rend="dot">.</hi></p>

<p rend="gatha1"> Itthiposayutaṃ yānaṃ, hatthavaṭṭakameva vā;</p>

<p rend="gathalast">Pāṭaṅkī ca gilānāya, vaṭṭatevābhirūhituṃ.</p>

<p rend="hangnum" n="2970"><hi rend="paranum">2970</hi><hi rend="dot">.</hi></p>

<p rend="gatha1"> Garudhamme ṭhitāyāpi, mānattaṃ tu carantiyā;</p>

<p rend="gathalast">Sammannitvā padātabbā, dutiyā pana bhikkhunī.</p>

<p rend="hangnum" n="2971"><hi rend="paranum">2971</hi><hi rend="dot">.</hi></p>

<p rend="gatha1"> Yassā pabbajjakāle tu, gabbho vuṭṭhāti itthiyā;</p>

<p rend="gathalast">Putto yadi ca tassāpi, dātabbā dutiyā tathā.</p>

<p rend="hangnum" n="2972"><hi rend="paranum">2972</hi><hi rend="dot">.</hi></p>

<p rend="gatha1"> Mātā <pb ed="M" n="0.0284" /> labhati pāyetuṃ, bhojetuṃ puttamattano;</p>

<p rend="gathalast">Maṇḍetumpi ure katvā, setuṃ labhati sā pana.</p>

<p rend="hangnum" n="2973"><hi rend="paranum">2973</hi><hi rend="dot">.</hi></p>

<p rend="gatha1"> Ṭhapetvā sahaseyyaṃ tu, tasmiṃ dutiyikāya hi;</p>

<p rend="gathalast">Purisesu yathāññesu, vattitabbaṃ tatheva ca.</p>

<p rend="hangnum" n="2974"><hi rend="paranum">2974</hi><hi rend="dot">.</hi></p>

<p rend="gatha1"> Vibbhameneva sā hoti, yasmā idha abhikkhunī;</p>

<p rend="gathalast">Tasmā bhikkhuniyā sikkhā-paccakkhānaṃ na vijjati.</p>

<p rend="hangnum" n="2975"><hi rend="paranum">2975</hi><hi rend="dot">.</hi></p>

<p rend="gatha1"> Vibbhantāya yathā tassā, puna natthūpasampadā;</p>

<p rend="gathalast">Gatāya titthāyatanaṃ, tathā natthūpasampadā.</p>

<p rend="hangnum" n="2976"><hi rend="paranum">2976</hi><hi rend="dot">.</hi></p>

<p rend="gatha1"> Chedanaṃ nakhakesānaṃ, purisehi ca vandanaṃ;</p>

<p rend="gathalast">Vaṇassa parikammampi, sādituṃ pana vaṭṭati.</p>

<p rend="hangnum" n="2977"><hi rend="paranum">2977</hi><hi rend="dot">.</hi></p>

<p rend="gatha1"> Na vaccakuṭiyā vacco, kātabbo yāya kāyaci;</p>

<p rend="gathalast">Heṭṭhāpi vivaṭe uddhaṃ, paṭicchannepi vaṭṭati.</p>

<p rend="hangnum" n="2978"><hi rend="paranum">2978</hi><hi rend="dot">.</hi></p>

<p rend="gatha1"> Na ca vaṭṭati sabbattha, pallaṅkena nisīdituṃ;</p>

<p rend="gathalast">Gilānāyaḍḍhapallaṅkaṃ, vaṭṭatīti pakāsitaṃ.</p>

<p rend="hangnum" n="2979"><hi rend="paranum">2979</hi><hi rend="dot">.</hi></p>

<p rend="gatha1"> Na <pb ed="V" n="0.0251" /> ca bhikkhuniyāraññe, vatthabbaṃ tu kathañcana;</p>

<p rend="gathalast">Atitthe naratitthe vā, nhāyituṃ na ca vaṭṭati.</p>

<p rend="hangnum" n="2980"><hi rend="paranum">2980</hi><hi rend="dot">.</hi></p>

<p rend="gatha1"> Samaṇī gandhacuṇṇena, yā ca vāsitamattiyā;</p>

<p rend="gathalast">Nhāyeyya paṭisote vā, tassā āpatti dukkaṭaṃ.</p>

<p rend="hangnum" n="2981"><hi rend="paranum">2981</hi><hi rend="dot">.</hi></p>

<p rend="gatha1"> ‘‘Tvaṃyeva paribhuñjā’’ti, paribhogatthamattano;</p>

<p rend="gathalast">Dinnaṃ abhutvā aññassa, dentiyā pana dukkaṭaṃ.</p>

<p rend="hangnum" n="2982"><hi rend="paranum">2982</hi><hi rend="dot">.</hi></p>

<p rend="gatha1"> Sabbaṃ paṭiggahāpetvā, bhikkhūhi paribhuñjituṃ;</p>

<p rend="gathalast">Asantenupasampanne, bhikkhunīnaṃ tu vaṭṭati.</p>

<p rend="centre">Bhikkhunikkhandhakakathā.</p>

<p rend="centre">Iti vinayavinicchaye khandhakakathā niṭṭhitā.</p>

<p rend="subhead">Catubbidhakammakathā</p>

<p rend="hangnum" n="2983"><hi rend="paranum">2983</hi><hi rend="dot">.</hi></p>

<p rend="gatha1"> Cattārimāni <pb ed="M" n="0.0285" /> kammāni, apalokanasaññitaṃ;</p>

<p rend="gathalast">Ñatti ñattidutiyañca, kammaṃ ñatticatutthakaṃ.</p>

<p rend="hangnum" n="2984"><hi rend="paranum">2984</hi><hi rend="dot">.</hi></p>

<p rend="gatha1"> Apalokanakammaṃ tu, pañca ṭhānāni gacchati;</p>

<p rend="gathalast">Ñattikammaṃ navaṭṭhānaṃ, dutiyaṃ satta gacchati.</p>

<p rend="hangnum" n="2985"><hi rend="paranum">2985</hi><hi rend="dot">.</hi></p>

<p rend="gatha1"> Tathā ñatticatutthampi, satta ṭhānāni gacchati;</p>

<p rend="gathalast">Nissāraṇañca osāro, bhaṇḍukaṃ brahmadaṇḍako.</p>

<p rend="hangnum" n="2986"><hi rend="paranum">2986</hi><hi rend="dot">.</hi></p>

<p rend="gatha1"><hi rend="bold">Apalokanakamma</hi>ñhi, kammalakkhaṇapañcamaṃ;</p>

<p rend="gathalast"><hi rend="bold">Nissāraṇañca osāraṃ,</hi> samaṇuddesato vade.</p>

<p rend="hangnum" n="2987"><hi rend="paranum">2987</hi><hi rend="dot">.</hi></p>

<p rend="gatha1"><hi rend="bold">Bhaṇḍukaṃ</hi> pabbajantena, channena <hi rend="bold">brahmadaṇḍakaṃ</hi>;</p>

<p rend="gathalast">Aññassapi ca kātabbo, tathārūpassa bhikkhuno.</p>

<p rend="hangnum" n="2988"><hi rend="paranum">2988</hi><hi rend="dot">.</hi></p>

<p rend="gatha1"> Sabbo sannipatitvāna, āpucchitvāna sabbaso;</p>

<p rend="gathalast">Cīvarādiparikkhāraṃ, saṅgho yaṃ deti tassa hi.</p>

<p rend="hangnum" n="2989"><hi rend="paranum">2989</hi><hi rend="dot">.</hi></p>

<p rend="gatha1"> Tikkhattuṃ apaloketvā, bhikkhūnaṃ ruciyā pana;</p>

<p rend="gathalast">Evaṃ saṅghassa dānaṃ tu, hoti taṃ <hi rend="bold">kammalakkhaṇaṃ</hi>.</p>

<p rend="hangnum" n="2990"><hi rend="paranum">2990</hi><hi rend="dot">.</hi></p>

<p rend="gatha1"> Nissāraṇamathosāro <pb ed="V" n="0.0252" />, uposathapavāraṇā;</p>

<p rend="gathalast">Sammuti ceva dānañca, paṭiggāho ca sattamo.</p>

<p rend="hangnum" n="2991"><hi rend="paranum">2991</hi><hi rend="dot">.</hi></p>

<p rend="gatha1"> Paccukkaḍḍhanatā ceva, aṭṭhamī parikittitā;</p>

<p rend="gathalast">Kammassa lakkhaṇañcāti, nava ṭhānāni ñattiyā.</p>

<p rend="hangnum" n="2992"><hi rend="paranum">2992</hi><hi rend="dot">.</hi></p>

<p rend="gatha1"> Vinicchaye asampatte, therassāvinayaññuno;</p>

<p rend="gathalast">Tassa nissāraṇā vuttā, yā sā <hi rend="bold">nissāraṇā</hi>ti hi.</p>

<p rend="hangnum" n="2993"><hi rend="paranum">2993</hi><hi rend="dot">.</hi></p>

<p rend="gatha1"> Upasampadāpekkhassa, āgaccho<hi rend="bold">sāraṇā</hi>ti sā;</p>

<p rend="gathalast"><hi rend="bold">Uposatha</hi>vasenāpi, <hi rend="bold">pavāraṇa</hi>vasenapi.</p>

<p rend="hangnum" n="2994"><hi rend="paranum">2994</hi><hi rend="dot">.</hi></p>

<p rend="gatha1"> Ñattiyā <pb ed="M" n="0.0286" /> ṭhapitattā hi, ñattikammānime duve;</p>

<p rend="gathalast">‘‘Upasampadāpekkhañhi, anusāseyyaha’’nti ca.</p>

<p rend="hangnum" n="2995"><hi rend="paranum">2995</hi><hi rend="dot">.</hi></p>

<p rend="gatha1"> ‘‘Itthannāmamahaṃ bhikkhuṃ, puccheyyaṃ vinaya’’nti ca;</p>

<p rend="gathalast">Evamādipavattā hi, edisā ñatti <hi rend="bold">sammuti</hi>.</p>

<p rend="hangnum" n="2996"><hi rend="paranum">2996</hi><hi rend="dot">.</hi></p>

<p rend="gatha1"> Nissaṭṭhacīvarādīnaṃ, dānaṃ <hi rend="bold">‘‘dāna’’</hi>nti vuccati;</p>

<p rend="gathalast">Āpattīnaṃ paṭiggāho, <hi rend="bold">‘‘paṭiggāho’’</hi>ti vuccati.</p>

<p rend="hangnum" n="2997"><hi rend="paranum">2997</hi><hi rend="dot">.</hi></p>

<p rend="gatha1"><hi rend="bold">Paccukkaḍḍhanatā</hi> nāma, pavārukkaḍḍhanā matā;</p>

<p rend="gathalast">‘‘Imaṃ uposathaṃ katvā, kāle pavārayāmi’’ti.</p>

<p rend="hangnum" n="2998"><hi rend="paranum">2998</hi><hi rend="dot">.</hi></p>

<p rend="gatha1"> Tiṇavatthārake sabba-paṭhamā ñatti cetarā;</p>

<p rend="gathalast"><hi rend="bold">Kammalakkhaṇa</hi>metanti, nava ṭhānāni ñattiyā.</p>

<p rend="hangnum" n="2999"><hi rend="paranum">2999</hi><hi rend="dot">.</hi></p>

<p rend="gatha1"> Ñattidutiyakammampi, satta ṭhānāni gacchati;</p>

<p rend="gathalast">Nissāraṇamathosāraṃ, sammutiṃ dānameva ca.</p>

<p rend="hangnum" n="3000"><hi rend="paranum">3000</hi><hi rend="dot">.</hi></p>

<p rend="gatha1"> Uddhāraṃ desanaṃ kamma-lakkhaṇaṃ pana sattamaṃ;</p>

<p rend="gathalast">Pattanikkujjanādī tu, <hi rend="bold">nissārosāraṇā</hi> matā.</p>

<p rend="hangnum" n="3001"><hi rend="paranum">3001</hi><hi rend="dot">.</hi></p>

<p rend="gatha1"><hi rend="bold">Sammuti</hi> nāma sīmādi, sā pañcadasadhā matā;</p>

<p rend="gathalast"><hi rend="bold">Dānaṃ</hi> kathinavatthassa, <hi rend="bold">dānaṃ</hi> matakavāsaso.</p>

<p rend="hangnum" n="3002"><hi rend="paranum">3002</hi><hi rend="dot">.</hi></p>

<p rend="gatha1"> Kathinassantarubbhāro, <hi rend="bold">‘‘ubbhāro’’</hi>ti pavuccati;</p>

<p rend="gathalast"><hi rend="bold">Desanā</hi> kuṭivatthussa, vihārassa ca vatthuno.</p>

<p rend="hangnum" n="3003"><hi rend="paranum">3003</hi><hi rend="dot">.</hi></p>

<p rend="gatha1"> Tiṇavatthārakamme ca, mohāropanatādisu;</p>

<p rend="gathalast">Kammavācāvasenettha, <hi rend="bold">kammalakkhaṇatā</hi> matā.</p>

<p rend="hangnum" n="3004"><hi rend="paranum">3004</hi><hi rend="dot">.</hi></p>

<p rend="gatha1"> Iti <pb ed="V" n="0.0253" /> ñattidutiyassa, ime satta pakāsitā;</p>

<p rend="gathalast">Tathā ñatticatutthampi, satta ṭhānāni gacchati.</p>

<p rend="hangnum" n="3005"><hi rend="paranum">3005</hi><hi rend="dot">.</hi></p>

<p rend="gatha1"> Nissāraṇamathosāraṃ, sammutiṃ dānaniggahaṃ;</p>

<p rend="gathalast">Samanubhāsanañceva, sattamaṃ kammalakkhaṇaṃ.</p>

<p rend="hangnum" n="3006"><hi rend="paranum">3006</hi><hi rend="dot">.</hi></p>

<p rend="gatha1"> Sattannaṃ tajjanādīnaṃ, kammānaṃ karaṇaṃ pana;</p>

<p rend="gathalast"><hi rend="bold">Nissāraṇā</hi>tha passaddhi, tesaṃ <hi rend="bold">osāraṇā</hi> matā.</p>

<p rend="hangnum" n="3007"><hi rend="paranum">3007</hi><hi rend="dot">.</hi></p>

<p rend="gatha1"> Ovādo <pb ed="M" n="0.0287" /> bhikkhunīnaṃ tu, <hi rend="bold">sammutī</hi>ti pakāsitā;</p>

<p rend="gathalast">Mānattaparivāsānaṃ, dānaṃ <hi rend="bold">‘‘dāna’’</hi>nti vuccati.</p>

<p rend="hangnum" n="3008"><hi rend="paranum">3008</hi><hi rend="dot">.</hi></p>

<p rend="gatha1"> Puna mūlāpaṭikkasso, <hi rend="bold">‘‘niggaho’’</hi>ti pavuccati;</p>

<p rend="gathalast">Ukkhittassānuvattikā, aṭṭha yāvatatīyakā.</p>

<p rend="hangnum" n="3009"><hi rend="paranum">3009</hi><hi rend="dot">.</hi></p>

<p rend="gatha1"> Ariṭṭho caṇḍakāḷī ca, ekādasa bhavantime;</p>

<p rend="gathalast">Imesaṃ tu vasā ñeyyā, dasekā <hi rend="bold">samanubhāsanā</hi>.</p>

<p rend="hangnum" n="3010"><hi rend="paranum">3010</hi><hi rend="dot">.</hi></p>

<p rend="gatha1"> Upasampadakammañca, kammamabbhānasaññitaṃ;</p>

<p rend="gathalast">Idaṃ ñatticatutthe tu, sattamaṃ <hi rend="bold">kammalakkhaṇaṃ</hi>.</p>

<p rend="hangnum" n="3011"><hi rend="paranum">3011</hi><hi rend="dot">.</hi></p>

<p rend="gatha1"> Apalokanakammañcā-paloketvāva kāraye;</p>

<p rend="gathalast">Ñattiyā dutiyenāpi, catutthena na kāraye.</p>

<p rend="hangnum" n="3012"><hi rend="paranum">3012</hi><hi rend="dot">.</hi></p>

<p rend="gatha1"> Ñattidutiyakammāni, lahukānatthi kānici;</p>

<p rend="gathalast">Kātabbānapaloketvā, sabbā sammutiyo siyuṃ.</p>

<p rend="hangnum" n="3013"><hi rend="paranum">3013</hi><hi rend="dot">.</hi></p>

<p rend="gatha1"> Sesāni apaloketvā, kātuṃ pana na vaṭṭati;</p>

<p rend="gathalast">Yathāvuttanayeneva, tena teneva kāraye.</p>

<p rend="centre">Catubbidhakammakathā.</p>

<p rend="subhead">Kammavipattikathā</p>

<p rend="hangnum" n="3014"><hi rend="paranum">3014</hi><hi rend="dot">.</hi></p>

<p rend="gatha1"> Vatthuto ñattito ceva, anussāvanasīmato;</p>

<p rend="gathalast">Parisatoti pañceva, kammadosā pakāsitā.</p>

<p rend="hangnum" n="3015"><hi rend="paranum">3015</hi><hi rend="dot">.</hi></p>

<p rend="gatha1"> Sammukhākaraṇīyaṃ <pb ed="V" n="0.0254" /> yaṃ, taṃ karoti asammukhā;</p>

<p rend="gathalast">Kammaṃ vatthuvipannaṃ taṃ, adhammanti pavuccati.</p>

<p rend="hangnum" n="3016"><hi rend="paranum">3016</hi><hi rend="dot">.</hi></p>

<p rend="gatha1"> Asammukhākaraṇīyāni, aṭṭheva ca bhavanti hi;</p>

<p rend="gathalast">Pattanikkujjanañceva, pattassukkujjanampi ca.</p>

<p rend="hangnum" n="3017"><hi rend="paranum">3017</hi><hi rend="dot">.</hi></p>

<p rend="gatha1"> Pakāsanīyakammañca <pb ed="M" n="0.0288" />, sekkhaummattasammuti;</p>

<p rend="gathalast">Avandiyo tathā brahma-daṇḍo dūtūpasampadā.</p>

<p rend="hangnum" n="3018"><hi rend="paranum">3018</hi><hi rend="dot">.</hi></p>

<p rend="gatha1"> Imānaṭṭha ṭhapetvāna, sesāni pana sabbaso;</p>

<p rend="gathalast"><hi rend="bold">Sammukhākaraṇīyāni,</hi> kammāni sugatobravi.</p>

<p rend="hangnum" n="3019"><hi rend="paranum">3019</hi><hi rend="dot">.</hi></p>

<p rend="gatha1"> Ñattito pana pañceva, vipajjananayā matā;</p>

<p rend="gathalast">Na parāmasati vatthuñca, saṅghaṃ puggalameva vā.</p>

<p rend="hangnum" n="3020"><hi rend="paranum">3020</hi><hi rend="dot">.</hi></p>

<p rend="gatha1"> Na parāmasati ñattiṃ vā, pacchā ñattiṃ ṭhapeti vā;</p>

<p rend="gathalast">Pañcahetehi kammāni, ñattitova vipajjare.</p>

<p rend="hangnum" n="3021"><hi rend="paranum">3021</hi><hi rend="dot">.</hi></p>

<p rend="gatha1"> Anussāvanato pañca, kammadosā pakāsitā;</p>

<p rend="gathalast">Na parāmasati vatthuṃ vā, saṅghaṃ puggalameva vā.</p>

<p rend="hangnum" n="3022"><hi rend="paranum">3022</hi><hi rend="dot">.</hi></p>

<p rend="gatha1"> Hāpeti sāvanaṃ vāpi, sāvetasamayepi vā;</p>

<p rend="gathalast">Evaṃ pana vipajjanti, anussāvanatopi ca.</p>

<p rend="hangnum" n="3023"><hi rend="paranum">3023</hi><hi rend="dot">.</hi></p>

<p rend="gatha1"> Ekādasahi sīmāhi, sīmato kammadosatā;</p>

<p rend="gathalast">Vuttā uposathe tāva, khandhake sabbaso mayā.</p>

<p rend="hangnum" n="3024"><hi rend="paranum">3024</hi><hi rend="dot">.</hi></p>

<p rend="gatha1"> Catuvaggena kātabbe, kammappattā anāgatā;</p>

<p rend="gathalast">Chando ca na panānīto, paṭikkosanti sammukhā.</p>

<p rend="hangnum" n="3025"><hi rend="paranum">3025</hi><hi rend="dot">.</hi></p>

<p rend="gatha1"> Evaṃ tivaṅgiko doso, parisāya vasā siyā;</p>

<p rend="gathalast">Āgatā kammapattā ca, chando ca na panāgato.</p>

<p rend="hangnum" n="3026"><hi rend="paranum">3026</hi><hi rend="dot">.</hi></p>

<p rend="gatha1"> Sammukhā paṭisedhenti, dutiye catuvaggike;</p>

<p rend="gathalast">Āgatā kammapattā ca, chandopi ca samāhaṭo.</p>

<p rend="hangnum" n="3027"><hi rend="paranum">3027</hi><hi rend="dot">.</hi></p>

<p rend="gatha1"> Paṭikkosova etthatthi, tatiye catuvaggike;</p>

<p rend="gathalast">Evaṃ pañcādivaggesu, saṅghesu tividhesupi.</p>

<p rend="hangnum" n="3028"><hi rend="paranum">3028</hi><hi rend="dot">.</hi></p>

<p rend="gatha1"> Catutthikā <pb ed="M" n="0.0289" /> siyuṃ dosā, dasa dve parisāvasā;</p>

<p rend="gathalast">Evaṃ dvādasadhā ettha, kammāni hi vipajjare.</p>

<p rend="centre">Kammavipattikathā.</p>

<p rend="subhead">Sedamocanakathā</p>

<p rend="bodytext">Ka.</p>

<p rend="gatha1">Soḷasaparivārassa <pb ed="V" n="0.0255" />, parivārassa sādarā;</p>

<p rend="gathalast">Suṇātha nipuṇe pañhe, gūḷhatthe bhaṇato mama.</p>

<p rend="bodytext">Kha.</p>

<p rend="gatha1">Divāpajjati no rattiṃ, rattiṃyeva ca no divā;</p>

<p rend="gathalast">Kathañca paṭiggaṇhanto, na gaṇhanto kathaṃ pana.</p>

<p rend="bodytext">Ga.</p>

<p rend="gatha1">Chindantassa siyāpatti, tathevāchindatopi ca;</p>

<p rend="gathalast">Chādentassa tathāpatti-na chādentassa bhikkhuno.</p>

<p rend="bodytext">Gha.</p>

<p rend="gatha1">Kā cāpatti samāpatti-lābhinoyeva bhikkhuno;</p>

<p rend="gathalast">Asamāpattilābhissa, kā ca nāmassa sā bhave.</p>

<p rend="bodytext">Ṅa.</p>

<p rend="gatha1">Garukaṃ bhaṇato saccaṃ, alikaṃ bhaṇato siyuṃ;</p>

<p rend="gathalast">Lahuṃ saccaṃ bhaṇantassa, musā ca bhaṇato garuṃ.</p>

<p rend="bodytext">Ca.</p>

<p rend="gatha1">Pavisanto ca ārāmaṃ, āpajjati na nikkhamaṃ;</p>

<p rend="gathalast">Nikkhamantova āpatti, na ceva pavisaṃ pana;</p>

<p rend="bodytext">Cha.</p>

<p rend="gatha1">Samādiyanto asamādiyanto;</p>

<p rend="gatha2">Anādiyantopi ca ādiyanto;</p>

<p rend="gatha3">Dento adentopi siyā sadoso;</p>

<p rend="gathalast">Tathā karontopi ca no karonto.</p>

<p rend="bodytext">Ja.</p>

<p rend="gatha1">Āpajjati ca dhārento, adhārento tatheva ca;</p>

<p rend="gathalast">Dvinnaṃ mātā pitā sāva, kathaṃ hoti? Bhaṇāhi me.</p>

<p rend="bodytext">Jha.</p>

<p rend="gatha1">Ubhatobyañjanā <pb ed="M" n="0.0290" /> itthī, gabbhaṃ gaṇhāti attanā;</p>

<p rend="gathalast">Gaṇhāpeti paraṃ gabbhaṃ, tasmā mātāpitā ca sā.</p>

<p rend="bodytext">Ña.</p>

<p rend="gatha1">Gāme vā yadi vāraññe, yaṃ paresaṃ mamāyitaṃ;</p>

<p rend="gatha2">Na harantova taṃ theyyā, kathaṃ pārājiko bhave;</p>

<p rend="bodytext">Ṭa.</p>

<p rend="hangnum"></p>

<p rend="gatha1"> Theyyasaṃvāsako eso, liṅgasaṃvāsathenako;</p>

<p rend="gathalast">Parabhaṇḍaṃ agaṇhanto, tena hoti parājito.</p>

<p rend="bodytext">Ṭha.</p>

<p rend="gatha1">Nāriṃ rūpavatiṃ bhikkhu, rattacitto asaññato;</p>

<p rend="gathalast">Methunaṃ tāya katvāpi, na so pārājiko kathaṃ;</p>

<p rend="bodytext">Ḍa.</p>

<p rend="gatha1">Accharāsadisaṃ <pb ed="V" n="0.0256" /> nāriṃ, supinantena passati;</p>

<p rend="gathalast">Tāya methunasaṃyoge, katepi na bhavissati.</p>

<p rend="bodytext">Ḍha.</p>

<p rend="gatha1">Bahiddhā gehato bhikkhu, itthī gabbhantaraṃ gatā;</p>

<p rend="gathalast">Chiddaṃ gehassa nevatthi, kathaṃ methunato cuto;</p>

<p rend="bodytext">Ṇa.</p>

<p rend="gatha1">Antodussakuṭiṭṭhena, mātugāmena methunaṃ;</p>

<p rend="gathalast">Santhatādivaseneva, katvā hoti parājito.</p>

<p rend="bodytext">Ta.</p>

<p rend="gatha1">Sutte ca vinayeyeva, khandhake sānulomike;</p>

<p rend="gathalast">Sabbattha nipuṇā dhīrā, ime pañhe bhaṇanti te.</p>

<p rend="bodytext">Tha.</p>

<p rend="gatha1">Khandhake parivāre ca, vinaye sānulomike;</p>

<p rend="gathalast">Ādaro karaṇīyova, paṭubhāvaṃ panicchitā.</p>

<p rend="centre">Sedamocanakathā.</p>

<p rend="subhead">Pakiṇṇakavinicchayakathā</p>

<p rend="hangnum" n="3029"><hi rend="paranum">3029</hi><hi rend="dot">.</hi></p>

<p rend="gatha1"> Chattaṃ paṇṇamayaṃ kiñci, bahi anto ca sabbaso;</p>

<p rend="gathalast">Pañcavaṇṇena suttena, sibbituṃ na ca vaṭṭati.</p>

<p rend="hangnum" n="3030"><hi rend="paranum">3030</hi><hi rend="dot">.</hi></p>

<p rend="gatha1"> Chindituṃ <pb ed="M" n="0.0291" /> aḍḍhacandaṃ vā, paṇṇe makaradantakaṃ;</p>

<p rend="gathalast">Ghaṭakaṃ vāḷarūpaṃ vā, lekhā daṇḍe na vaṭṭati.</p>

<p rend="hangnum" n="3031"><hi rend="paranum">3031</hi><hi rend="dot">.</hi></p>

<p rend="gatha1"> Sibbituṃ ekavaṇṇena, chattaṃ suttena vaṭṭati;</p>

<p rend="gathalast">Thiratthaṃ, pañcavaṇṇānaṃ, pañjaraṃ vā vinandhituṃ.</p>

<p rend="hangnum" n="3032"><hi rend="paranum">3032</hi><hi rend="dot">.</hi></p>

<p rend="gatha1"> Ghaṭakaṃ vāḷarūpaṃ vā, lekhā vā pana kevalā;</p>

<p rend="gathalast">Bhinditvā vāpi ghaṃsitvā, dhāretuṃ pana vaṭṭati.</p>

<p rend="hangnum" n="3033"><hi rend="paranum">3033</hi><hi rend="dot">.</hi></p>

<p rend="gatha1"> Ahichattakasaṇṭhānaṃ, daṇḍabundamhi vaṭṭati;</p>

<p rend="gathalast">Ukkiritvā katā lekhā, bandhanatthāya vaṭṭati.</p>

<p rend="hangnum" n="3034"><hi rend="paranum">3034</hi><hi rend="dot">.</hi></p>

<p rend="gatha1"> Nānāvaṇṇehi suttehi, maṇḍanatthāya cīvaraṃ;</p>

<p rend="gathalast">Samaṃ satapadādīnaṃ, sibbituṃ na ca vaṭṭati.</p>

<p rend="hangnum" n="3035"><hi rend="paranum">3035</hi><hi rend="dot">.</hi></p>

<p rend="gatha1"> Pattassa <pb ed="V" n="0.0257" /> pariyante vā, tathā pattamukhepi vā;</p>

<p rend="gathalast">Veṇiṃ saṅkhalikaṃ vāpi, karoto hoti dukkaṭaṃ.</p>

<p rend="hangnum" n="3036"><hi rend="paranum">3036</hi><hi rend="dot">.</hi></p>

<p rend="gatha1"> Paṭṭampi gaṇṭhipāsānaṃ, aṭṭhakoṇādikaṃvidhiṃ;</p>

<p rend="gathalast">Tatthagghiyagadārūpaṃ, muggarādiṃ karonti ca.</p>

<p rend="hangnum" n="3037"><hi rend="paranum">3037</hi><hi rend="dot">.</hi></p>

<p rend="gatha1"> Tattha kakkaṭakakkhīni, uṭṭhāpenti na vaṭṭati;</p>

<p rend="gathalast">Suttā ca piḷakā tattha, duviññeyyāva dīpitā.</p>

<p rend="hangnum" n="3038"><hi rend="paranum">3038</hi><hi rend="dot">.</hi></p>

<p rend="gatha1"> Catukoṇāva vaṭṭanti, gaṇṭhipāsakapaṭṭakā;</p>

<p rend="gathalast">Kaṇṇakoṇesu suttāni, ratte chindeyya cīvare.</p>

<p rend="hangnum" n="3039"><hi rend="paranum">3039</hi><hi rend="dot">.</hi></p>

<p rend="gatha1"> Sūcikammavikāraṃ vā, aññaṃ vā pana kiñcipi;</p>

<p rend="gathalast">Cīvare bhikkhunā kātuṃ, kārāpetuṃ na vaṭṭati.</p>

<p rend="hangnum" n="3040"><hi rend="paranum">3040</hi><hi rend="dot">.</hi></p>

<p rend="gatha1"> Yo ca pakkhipati bhikkhu cīvaraṃ;</p>

<p rend="gatha2">Kañjipiṭṭhakhaliallikādisu;</p>

<p rend="gatha3">Vaṇṇamaṭṭhamabhipatthayaṃ paraṃ;</p>

<p rend="gathalast">Tassa natthi pana mutti dukkaṭā.</p>

<p rend="hangnum" n="3041"><hi rend="paranum">3041</hi><hi rend="dot">.</hi></p>

<p rend="gatha1"> Sūcihatthamalādīnaṃ <pb ed="M" n="0.0292" />, karaṇe cīvarassa ca;</p>

<p rend="gathalast">Tathā kiliṭṭhakāle ca, dhovanatthaṃ tu vaṭṭati.</p>

<p rend="hangnum" n="3042"><hi rend="paranum">3042</hi><hi rend="dot">.</hi></p>

<p rend="gatha1"> Rajane pana gandhaṃ vā, telaṃ vā lākhameva vā;</p>

<p rend="gathalast">Kiñci pakkhipituṃ tattha, bhikkhuno na ca vaṭṭati.</p>

<p rend="hangnum" n="3043"><hi rend="paranum">3043</hi><hi rend="dot">.</hi></p>

<p rend="gatha1"> Saṅkhena maṇinā vāpi, aññenapi ca kenaci;</p>

<p rend="gathalast">Cīvaraṃ na ca ghaṭṭeyya, ghaṃsitabbaṃ na doṇiyā.</p>

<p rend="hangnum" n="3044"><hi rend="paranum">3044</hi><hi rend="dot">.</hi></p>

<p rend="gatha1"> Cīvaraṃ doṇiyaṃ katvā, nāpi ghaṭṭeyya muṭṭhinā;</p>

<p rend="gathalast">Rattaṃ paharituṃ kiñci, hattheheva ca vaṭṭati.</p>

<p rend="hangnum" n="3045"><hi rend="paranum">3045</hi><hi rend="dot">.</hi></p>

<p rend="gatha1"> Gaṇṭhike pana lekhā vā, piḷakā vā na vaṭṭati;</p>

<p rend="gathalast">Kappabinduvikāro vā, pāḷikaṇṇikabhedato.</p>

<p rend="hangnum" n="3046"><hi rend="paranum">3046</hi><hi rend="dot">.</hi></p>

<p rend="gatha1"> Thālakassa ca pattassa, bahi antopi vā pana;</p>

<p rend="gathalast">Āraggena katā lekhā, na ca vaṭṭati kācipi.</p>

<p rend="hangnum" n="3047"><hi rend="paranum">3047</hi><hi rend="dot">.</hi></p>

<p rend="gatha1"> Āropetvā bhamaṃ pattaṃ, majjitvā ce pacanti ca;</p>

<p rend="gathalast">‘‘Maṇivaṇṇaṃ karissāma’’, iti kātuṃ na vaṭṭati.</p>

<p rend="hangnum" n="3048"><hi rend="paranum">3048</hi><hi rend="dot">.</hi></p>

<p rend="gatha1"> Pattamaṇḍalake <pb ed="V" n="0.0258" /> kiñci, bhittikammaṃ na vaṭṭati;</p>

<p rend="gathalast">Na doso koci tatthassa, kātuṃ makaradantakaṃ.</p>

<p rend="hangnum" n="3049"><hi rend="paranum">3049</hi><hi rend="dot">.</hi></p>

<p rend="gatha1"> Na dhammakaraṇacchatte, lekhā kācipi vaṭṭati;</p>

<p rend="gathalast">Kucchiyaṃ vā ṭhapetvā taṃ, lekhaṃ tu mukhavaṭṭiyaṃ.</p>

<p rend="hangnum" n="3050"><hi rend="paranum">3050</hi><hi rend="dot">.</hi></p>

<p rend="gatha1"> Suttaṃ vā diguṇaṃ katvā, koṭṭenti ca tahiṃ tahiṃ;</p>

<p rend="gathalast">Kāyabandhanasobhatthaṃ, taṃ na vaṭṭati bhikkhuno.</p>

<p rend="hangnum" n="3051"><hi rend="paranum">3051</hi><hi rend="dot">.</hi></p>

<p rend="gatha1"> Dasāmukhe daḷhatthāya, dvīsu antesu vaṭṭati;</p>

<p rend="gathalast">Mālākammalatākamma-cittikampi na vaṭṭati.</p>

<p rend="hangnum" n="3052"><hi rend="paranum">3052</hi><hi rend="dot">.</hi></p>

<p rend="gatha1"> Akkhīni tattha dassetvā, koṭṭite pana kā kathā;</p>

<p rend="gathalast">Kakkaṭakkhīni vā tattha, uṭṭhāpetuṃ na vaṭṭati.</p>

<p rend="hangnum" n="3053"><hi rend="paranum">3053</hi><hi rend="dot">.</hi></p>

<p rend="gatha1"> Ghaṭaṃ <pb ed="M" n="0.0293" /> deḍḍubhasīsaṃ vā, makarassa mukhampi vā;</p>

<p rend="gathalast">Vikārarūpaṃ yaṃ kiñci, na vaṭṭati dasāmukhe.</p>

<p rend="hangnum" n="3054"><hi rend="paranum">3054</hi><hi rend="dot">.</hi></p>

<p rend="gatha1"> Ujukaṃ macchakaṇṭaṃ vā, maṭṭhaṃ vā pana paṭṭikaṃ;</p>

<p rend="gathalast">Khajjūripattakākāraṃ, katvā vaṭṭati koṭṭitaṃ.</p>

<p rend="hangnum" n="3055"><hi rend="paranum">3055</hi><hi rend="dot">.</hi></p>

<p rend="gatha1"> Paṭṭikā sūkarantanti, duvidhaṃ kāyabandhanaṃ;</p>

<p rend="gathalast">Rajjukā dussapaṭṭādi, sabbaṃ tassānulomikaṃ.</p>

<p rend="hangnum" n="3056"><hi rend="paranum">3056</hi><hi rend="dot">.</hi></p>

<p rend="gatha1"> Murajaṃ maddavīṇañca, deḍḍubhañca kalābukaṃ;</p>

<p rend="gathalast">Rajjuyo na ca vaṭṭanti, purimā dvedasā siyuṃ.</p>

<p rend="hangnum" n="3057"><hi rend="paranum">3057</hi><hi rend="dot">.</hi></p>

<p rend="gatha1"> Dasā pāmaṅgasaṇṭhānā, niddiṭṭhā kāyabandhane;</p>

<p rend="gathalast">Ekā dviticatasso vā, vaṭṭanti na tato paraṃ.</p>

<p rend="hangnum" n="3058"><hi rend="paranum">3058</hi><hi rend="dot">.</hi></p>

<p rend="gatha1"> Ekarajjumayaṃ vuttaṃ, muninā kāyabandhanaṃ;</p>

<p rend="gathalast">Tañca pāmaṅgasaṇṭhānaṃ, ekampi ca na vaṭṭati.</p>

<p rend="hangnum" n="3059"><hi rend="paranum">3059</hi><hi rend="dot">.</hi></p>

<p rend="gatha1"> Rajjuke ekato katvā, bahū ekāya rajjuyā;</p>

<p rend="gathalast">Nirantarañhi veṭhetvā, kataṃ vaṭṭati bandhituṃ.</p>

<p rend="hangnum" n="3060"><hi rend="paranum">3060</hi><hi rend="dot">.</hi></p>

<p rend="gatha1"> Dantakaṭṭhavisāṇaṭṭhi-lohaveḷunaḷabbhavā;</p>

<p rend="gathalast">Jatusaṅkhamayāsutta-phalajā vidhakā matā.</p>

<p rend="hangnum" n="3061"><hi rend="paranum">3061</hi><hi rend="dot">.</hi></p>

<p rend="gatha1"> Kāyabandhanavidhepi, vikāro na ca vaṭṭati;</p>

<p rend="gathalast">Tattha tattha pariccheda-lekhāmattaṃ tu vaṭṭati.</p>

<p rend="hangnum" n="3062"><hi rend="paranum">3062</hi><hi rend="dot">.</hi></p>

<p rend="gatha1"> Mālākammalatākamma-nānārūpavicittitā <pb ed="V" n="0.0259" />;</p>

<p rend="gathalast">Na ca vaṭṭati bhikkhūnaṃ, añjanī janarañjanī.</p>

<p rend="hangnum" n="3063"><hi rend="paranum">3063</hi><hi rend="dot">.</hi></p>

<p rend="gatha1"> Tādisaṃ pana ghaṃsitvā, veṭhetvā suttakena vā;</p>

<p rend="gathalast">Vaḷañjantassa bhikkhussa, na doso koci vijjati.</p>

<p rend="hangnum" n="3064"><hi rend="paranum">3064</hi><hi rend="dot">.</hi></p>

<p rend="gatha1"> Vaṭṭā vā caturassā vā, aṭṭhaṃsā vāpi añjanī;</p>

<p rend="gathalast">Vaṭṭatevāti niddiṭṭhā, vaṇṇamaṭṭhā na vaṭṭati.</p>

<p rend="hangnum" n="3065"><hi rend="paranum">3065</hi><hi rend="dot">.</hi></p>

<p rend="gatha1"> Tathāñjanisalākāpi <pb ed="M" n="0.0294" />, añjanithavikāya ca;</p>

<p rend="gathalast">Nānāvaṇṇehi suttehi, cittakammaṃ na vaṭṭati.</p>

<p rend="hangnum" n="3066"><hi rend="paranum">3066</hi><hi rend="dot">.</hi></p>

<p rend="gatha1"> Ekavaṇṇena suttena, sipāṭiṃ yena kenaci;</p>

<p rend="gathalast">Yaṃ kiñci pana sibbetvā, vaḷañjantassa vaṭṭati.</p>

<p rend="hangnum" n="3067"><hi rend="paranum">3067</hi><hi rend="dot">.</hi></p>

<p rend="gatha1"> Maṇikaṃ piḷakaṃ vāpi, pipphale ārakaṇṭake;</p>

<p rend="gathalast">Ṭhapetuṃ pana yaṃ kiñci, na ca vaṭṭati bhikkhuno.</p>

<p rend="hangnum" n="3068"><hi rend="paranum">3068</hi><hi rend="dot">.</hi></p>

<p rend="gatha1"> Daṇḍakepi pariccheda-lekhāmattaṃ tu vaṭṭati;</p>

<p rend="gathalast">Valitvā ca nakhacchedaṃ, karontīti hi vaṭṭati.</p>

<p rend="hangnum" n="3069"><hi rend="paranum">3069</hi><hi rend="dot">.</hi></p>

<p rend="gatha1"> Uttarāraṇiyaṃ vāpi, dhanuke pelladaṇḍake;</p>

<p rend="gathalast">Mālākammādi yaṃ kiñci, vaṇṇamaṭṭhaṃ na vaṭṭati.</p>

<p rend="hangnum" n="3070"><hi rend="paranum">3070</hi><hi rend="dot">.</hi></p>

<p rend="gatha1"> Saṇḍāse dantakaṭṭhānaṃ, tathā chedanavāsiyā;</p>

<p rend="gathalast">Dvīsu passesu lohena, bandhituṃ pana vaṭṭati.</p>

<p rend="hangnum" n="3071"><hi rend="paranum">3071</hi><hi rend="dot">.</hi></p>

<p rend="gatha1"> Tathā kattaradaṇḍepi, cittakammaṃ na vaṭṭati;</p>

<p rend="gathalast">Vaṭṭalekhāva vaṭṭanti, ekā vā dvepi heṭṭhato.</p>

<p rend="hangnum" n="3072"><hi rend="paranum">3072</hi><hi rend="dot">.</hi></p>

<p rend="gatha1"> Visāṇe nāḷiyaṃ vāpi, tathevāmaṇḍasārake;</p>

<p rend="gathalast">Telabhājanake sabbaṃ, vaṇṇamaṭṭhaṃ tu vaṭṭati.</p>

<p rend="hangnum" n="3073"><hi rend="paranum">3073</hi><hi rend="dot">.</hi></p>

<p rend="gatha1"> Pānīyassa uḷuṅkepi, doṇiyaṃ rajanassapi;</p>

<p rend="gathalast">Ghaṭe phalakapīṭhepi, valayādhārakādike.</p>

<p rend="hangnum" n="3074"><hi rend="paranum">3074</hi><hi rend="dot">.</hi></p>

<p rend="gatha1"> Tathā pattapidhāne ca, tālavaṇṭe ca bījane;</p>

<p rend="gathalast">Pādapuñchaniyaṃ vāpi, sammuñjaniyameva ca.</p>

<p rend="hangnum" n="3075"><hi rend="paranum">3075</hi><hi rend="dot">.</hi></p>

<p rend="gatha1"> Mañce bhūmatthare pīṭhe, bhisibimbohanesu ca;</p>

<p rend="gathalast">Mālākammādikaṃ cittaṃ, sabbameva ca vaṭṭati.</p>

<p rend="hangnum" n="3076"><hi rend="paranum">3076</hi><hi rend="dot">.</hi></p>

<p rend="gatha1"> Nānāmaṇimayatthambha-kavāṭadvārabhittikaṃ <pb ed="V" n="0.0260" />;</p>

<p rend="gathalast">Senāsanamanuññātaṃ, kā kathā vaṇṇamaṭṭhake.</p>

<p rend="hangnum" n="3077"><hi rend="paranum">3077</hi><hi rend="dot">.</hi></p>

<p rend="gatha1"> Sovaṇṇiyaṃ <pb ed="M" n="0.0295" /> dvārakavāṭabaddhaṃ;</p>

<p rend="gatha2">Suvaṇṇanānāmaṇibhittibhūmiṃ;</p>

<p rend="gatha3">Na kiñci ekampi nisedhanīyaṃ;</p>

<p rend="gathalast">Senāsanaṃ vaṭṭati sabbameva.</p>

<p rend="hangnum" n="3078"><hi rend="paranum">3078</hi><hi rend="dot">.</hi></p>

<p rend="gatha1"> Buddhaṃ dhammañca saṅghañca, na uddissa davaṃ kare;</p>

<p rend="gathalast">Mūgabbatādikaṃ neva, gaṇheyya titthiyabbataṃ.</p>

<p rend="hangnum" n="3079"><hi rend="paranum">3079</hi><hi rend="dot">.</hi></p>

<p rend="gatha1"> Kāyaṃ vā aṅgajātaṃ vā, ūruṃ vā na tu dassaye;</p>

<p rend="gathalast">Bhikkhunīnaṃ tu tā vāpi, na siñce udakādinā.</p>

<p rend="hangnum" n="3080"><hi rend="paranum">3080</hi><hi rend="dot">.</hi></p>

<p rend="gatha1"> Vassamaññattha vuṭṭho ce, bhāgamaññattha gaṇhati;</p>

<p rend="gathalast">Dukkaṭaṃ puna dātabbaṃ, gīvā naṭṭhepi jajjare.</p>

<p rend="hangnum" n="3081"><hi rend="paranum">3081</hi><hi rend="dot">.</hi></p>

<p rend="gatha1"> Codito so sace tehi, bhikkhūhi na dadeyyataṃ;</p>

<p rend="gathalast">Dhuranikkhepane tesaṃ, bhaṇḍaggheneva kāraye.</p>

<p rend="hangnum" n="3082"><hi rend="paranum">3082</hi><hi rend="dot">.</hi></p>

<p rend="gatha1"> Akappiyasamādānaṃ, karoto hoti dukkaṭaṃ;</p>

<p rend="gathalast">Davā silaṃ pavijjhanto, dukkaṭā na ca muccati.</p>

<p rend="hangnum" n="3083"><hi rend="paranum">3083</hi><hi rend="dot">.</hi></p>

<p rend="gatha1"> Gihīgopakadānasmiṃ, na doso koci gaṇhato;</p>

<p rend="gathalast">Paricchedanayo vutto, saṅghacetiyasantake.</p>

<p rend="hangnum" n="3084"><hi rend="paranum">3084</hi><hi rend="dot">.</hi></p>

<p rend="gatha1"> Yānaṃ purisasaṃyuttaṃ, hatthavaṭṭakameva vā;</p>

<p rend="gathalast">Pāṭaṅkiñca gilānassa, vaṭṭatevābhirūhituṃ.</p>

<p rend="hangnum" n="3085"><hi rend="paranum">3085</hi><hi rend="dot">.</hi></p>

<p rend="gatha1"> Na ca bhikkhuniyā saddhiṃ, sampayojeyya kiñcipi;</p>

<p rend="gathalast">Dukkaṭaṃ bhikkhuniṃ rāgā, obhāsentassa bhikkhuno.</p>

<p rend="hangnum" n="3086"><hi rend="paranum">3086</hi><hi rend="dot">.</hi></p>

<p rend="gatha1"> Bhikkhunīnaṃ have bhikkhu, pātimokkhaṃ na uddise;</p>

<p rend="gathalast">Āpattiṃ vā sace tāsaṃ, paṭiggaṇheyya dukkaṭaṃ.</p>

<p rend="hangnum" n="3087"><hi rend="paranum">3087</hi><hi rend="dot">.</hi></p>

<p rend="gatha1"> Attano paribhogatthaṃ, dinnamaññassa kassaci;</p>

<p rend="gathalast">Paribhogamakatvāva, dadato pana dukkaṭaṃ.</p>

<p rend="hangnum" n="3088"><hi rend="paranum">3088</hi><hi rend="dot">.</hi></p>

<p rend="gatha1"> Asappāyaṃ <pb ed="M" n="0.0296" /> sace sabbaṃ, apanetumpi vaṭṭati;</p>

<p rend="gathalast">Aggaṃ gahetvā dātuṃ vā, pattādīsupyayaṃ nayo.</p>

<p rend="hangnum" n="3089"><hi rend="paranum">3089</hi><hi rend="dot">.</hi></p>

<p rend="gatha1"> Pañcavaggūpasampadā <pb ed="V" n="0.0261" />, guṇaṅguṇaupāhanā;</p>

<p rend="gathalast">Cammatthāro dhuvanhānaṃ, majjhadese na vaṭṭati.</p>

<p rend="hangnum" n="3090"><hi rend="paranum">3090</hi><hi rend="dot">.</hi></p>

<p rend="gatha1"> Sambādhassa ca sāmantā, satthakammaṃ duvaṅgulā;</p>

<p rend="gathalast">Vāritaṃ, vatthikammampi, sambādheyeva satthunā.</p>

<p rend="hangnum" n="3091"><hi rend="paranum">3091</hi><hi rend="dot">.</hi></p>

<p rend="gatha1"> Paṇṇāni ajjukādīnaṃ, loṇaṃ vā uṇhayāguyā;</p>

<p rend="gathalast">Pakkhipitvāna pākatthaṃ, cāletuṃ na ca vaṭṭati.</p>

<p rend="hangnum" n="3092"><hi rend="paranum">3092</hi><hi rend="dot">.</hi></p>

<p rend="gatha1"> Sace parisamaññassa, upaḷāleti dukkaṭaṃ;</p>

<p rend="gathalast">Tattha cādīnavaṃ tassa, vattuṃ pana ca vaṭṭati.</p>

<p rend="hangnum" n="3093"><hi rend="paranum">3093</hi><hi rend="dot">.</hi></p>

<p rend="gatha1"> ‘‘Makkhanaṃ gūthamuttehi, gatena nhāyituṃ viya;</p>

<p rend="gathalast">Kataṃ nissāya dussīlaṃ, tayā viharatā’’ti ca.</p>

<p rend="hangnum" n="3094"><hi rend="paranum">3094</hi><hi rend="dot">.</hi></p>

<p rend="gatha1"> Bhattagge yāgupāne ca, antogāme ca vīthiyaṃ;</p>

<p rend="gathalast">Andhakāre anāvajjo, ekāvatto ca byāvaṭo.</p>

<p rend="hangnum" n="3095"><hi rend="paranum">3095</hi><hi rend="dot">.</hi></p>

<p rend="gatha1"> Sutto khādañca bhuñjanto, vaccaṃ muttampi vā karaṃ;</p>

<p rend="gathalast">Vandanā terasannaṃ tu, ayuttatthena vāritā.</p>

<p rend="hangnum" n="3096"><hi rend="paranum">3096</hi><hi rend="dot">.</hi></p>

<p rend="gatha1"> Naggo anupasampanno, nānāsaṃvāsakopi ca;</p>

<p rend="gathalast">Yo pacchā upasampanno, ukkhitto mātugāmako.</p>

<p rend="hangnum" n="3097"><hi rend="paranum">3097</hi><hi rend="dot">.</hi></p>

<p rend="gatha1"> Ekādasa abhabbā ca, garukaṭṭhā ca pañcime;</p>

<p rend="gathalast">Vandato dukkaṭaṃ vuttaṃ, bāvīsati ca puggale.</p>

<p rend="hangnum" n="3098"><hi rend="paranum">3098</hi><hi rend="dot">.</hi></p>

<p rend="gatha1"> Yo pure upasampanno, nānāsaṃvāsavuḍḍhako;</p>

<p rend="gathalast">Dhammavādī ca sambuddho, vandanīyā tayo ime.</p>

<p rend="hangnum" n="3099"><hi rend="paranum">3099</hi><hi rend="dot">.</hi></p>

<p rend="gatha1"> Tajjanādikate ettha, caturo pana puggale;</p>

<p rend="gathalast">Vandatopi anāpatti, tehi kammañca kubbato.</p>

<p rend="hangnum" n="3100"><hi rend="paranum">3100</hi><hi rend="dot">.</hi></p>

<p rend="gatha1"> Adhiṭṭhānaṃ <pb ed="M" n="0.0297" /> panekassa, dvinnaṃ vā tiṇṇameva vā;</p>

<p rend="gathalast">Diṭṭhāvikammamuddiṭṭhaṃ, tato uddhaṃ nivāraṇaṃ.</p>

<p rend="hangnum" n="3101"><hi rend="paranum">3101</hi><hi rend="dot">.</hi></p>

<p rend="gatha1"> Sandiṭṭho hoti sambhatto, jīvatālapitopi ca;</p>

<p rend="gathalast">Gahitattamano hoti, vissāso pañcadhā siyā.</p>

<p rend="hangnum" n="3102"><hi rend="paranum">3102</hi><hi rend="dot">.</hi></p>

<p rend="gatha1"> Sīladiṭṭhivipatti ca, ācārājīvasambhavā;</p>

<p rend="gathalast">Vipattiyo catassova, vuttā ādiccabandhunā.</p>

<p rend="hangnum" n="3103"><hi rend="paranum">3103</hi><hi rend="dot">.</hi></p>

<p rend="gatha1"> Tattha <pb ed="V" n="0.0262" /> appaṭikammā ca, yā ca vuṭṭhānagāminī;</p>

<p rend="gathalast">Āpattiyo duve <hi rend="bold">sīla-vipattī</hi>ti pakāsitā.</p>

<p rend="hangnum" n="3104"><hi rend="paranum">3104</hi><hi rend="dot">.</hi></p>

<p rend="gatha1"> Antaggāhikadiṭṭhi ca, yā diṭṭhi dasavatthukā;</p>

<p rend="gathalast">Ayaṃ <hi rend="bold">diṭṭhivipattī</hi>ti, duvidhā diṭṭhi dīpitā.</p>

<p rend="hangnum" n="3105"><hi rend="paranum">3105</hi><hi rend="dot">.</hi></p>

<p rend="gatha1"> Desanāgāminikā yā ca, pañca thullaccayādikā;</p>

<p rend="gathalast">Vuttā<hi rend="bold">cāravipattī</hi>ti, ācārakusalena sā.</p>

<p rend="hangnum" n="3106"><hi rend="paranum">3106</hi><hi rend="dot">.</hi></p>

<p rend="gatha1"> Kuhanādippavatto hi, <hi rend="bold">micchājīvo</hi>ti dīpito;</p>

<p rend="gathalast">Ājīvapaccayāpatti, chabbidhāti pakāsitā.</p>

<p rend="hangnum" n="3107"><hi rend="paranum">3107</hi><hi rend="dot">.</hi></p>

<p rend="gatha1"> Kammunā laddhisīmāhi, nānāsaṃvāsakā tayo;</p>

<p rend="gathalast">Ukkhitto tividho kamma-nānāsaṃvāsako mato.</p>

<p rend="hangnum" n="3108"><hi rend="paranum">3108</hi><hi rend="dot">.</hi></p>

<p rend="gatha1"> Adhammavādipakkhasmiṃ, nisinnova vicintiyaṃ;</p>

<p rend="gathalast">‘‘Dhammavādī panete’’ti, uppanne pana mānase.</p>

<p rend="hangnum" n="3109"><hi rend="paranum">3109</hi><hi rend="dot">.</hi></p>

<p rend="gatha1"> Nānāsaṃvāsako nāma, laddhiyāyaṃ pakāsito;</p>

<p rend="gathalast">Tatraṭṭho pana so dvinnaṃ, kammaṃ kopeti saṅghikaṃ.</p>

<p rend="hangnum" n="3110"><hi rend="paranum">3110</hi><hi rend="dot">.</hi></p>

<p rend="gatha1"> Bahisīmāgato sīmā-nānāsaṃvāsako mato;</p>

<p rend="gathalast">Nānāsaṃvāsakā evaṃ, tayo vuttā mahesinā.</p>

<p rend="hangnum" n="3111"><hi rend="paranum">3111</hi><hi rend="dot">.</hi></p>

<p rend="gatha1"> Cuto anupasampanno, nānāsaṃvāsakā tayo;</p>

<p rend="gathalast">Bhikkhūnekādasābhabbā, asaṃvāsā ime siyuṃ.</p>

<p rend="hangnum" n="3112"><hi rend="paranum">3112</hi><hi rend="dot">.</hi></p>

<p rend="gatha1"> Asaṃvāsassa <pb ed="M" n="0.0298" /> sabbassa, tathā kammārahassa ca;</p>

<p rend="gathalast">Saṅghe ummattakādīnaṃ, paṭikkhepo na rūhati.</p>

<p rend="hangnum" n="3113"><hi rend="paranum">3113</hi><hi rend="dot">.</hi></p>

<p rend="gatha1"> Sasaṃvāsekasīmaṭṭha-pakatattassa bhikkhuno;</p>

<p rend="gathalast">Vacanena paṭikkhepo, rūhatānantarassapi.</p>

<p rend="hangnum" n="3114"><hi rend="paranum">3114</hi><hi rend="dot">.</hi></p>

<p rend="gatha1"> Bhikkhu āpajjatāpattiṃ, ākārehi panacchahi;</p>

<p rend="gathalast">Vuttā samaṇakappā ca, pañca, pañca visuddhiyo.</p>

<p rend="hangnum" n="3115"><hi rend="paranum">3115</hi><hi rend="dot">.</hi></p>

<p rend="gatha1"> Nidānaṃ puggalaṃ vatthuṃ, vidhiṃ paññattiyā pana;</p>

<p rend="gathalast">Vipattāpattanāpatti, samuṭṭhānanayampi ca.</p>

<p rend="hangnum" n="3116"><hi rend="paranum">3116</hi><hi rend="dot">.</hi></p>

<p rend="gatha1"> Vajjakammakriyāsaññā, cittāṇattividhiṃ pana;</p>

<p rend="gathalast">Tathevaṅgavidhānañca, vedanā kusalattikaṃ.</p>

<p rend="hangnum" n="3117"><hi rend="paranum">3117</hi><hi rend="dot">.</hi></p>

<p rend="gatha1"> Sattarasavidhaṃ <pb ed="V" n="0.0263" /> etaṃ, dassetvā lakkhaṇaṃ budho;</p>

<p rend="gathalast">Sikkhāpadesu yojeyya, tattha tattha yathārahaṃ.</p>

<p rend="hangnum" n="3118"><hi rend="paranum">3118</hi><hi rend="dot">.</hi></p>

<p rend="gatha1"><hi rend="bold">Nidānaṃ</hi> tattha vesālī, tathā rājagahaṃ puraṃ;</p>

<p rend="gathalast">Sāvatthāḷavi kosambī, sakkabhaggā pakāsitā.</p>

<p rend="hangnum" n="3119"><hi rend="paranum">3119</hi><hi rend="dot">.</hi></p>

<p rend="gatha1"> Dasa vesāliyā vuttā, ekavīsaṃ giribbaje;</p>

<p rend="gathalast">Satāni hi cha ūnāni, tīṇi sāvatthiyā siyuṃ.</p>

<p rend="hangnum" n="3120"><hi rend="paranum">3120</hi><hi rend="dot">.</hi></p>

<p rend="gatha1"> Cha panāḷaviyaṃ vuttā, aṭṭha kosambiyaṃ katā;</p>

<p rend="gathalast">Aṭṭha sakkesu paññattā, tayo bhagge pakāsitā.</p>

<p rend="hangnum" n="3121"><hi rend="paranum">3121</hi><hi rend="dot">.</hi></p>

<p rend="gatha1"> Tevīsatividhā vuttā, sudinnadhaniyādayo;</p>

<p rend="gathalast">Bhikkhūnaṃ pātimokkhasmiṃ, ādikammikapuggalā.</p>

<p rend="hangnum" n="3122"><hi rend="paranum">3122</hi><hi rend="dot">.</hi></p>

<p rend="gatha1"> Bhikkhunīnaṃ tathā pāti-mokkhasmiṃ ādikammikā;</p>

<p rend="gathalast">Thullanandādayo satta, sabbe tiṃsa bhavanti te.</p>

<p rend="hangnum" n="3123"><hi rend="paranum">3123</hi><hi rend="dot">.</hi></p>

<p rend="gatha1"> Taruṃ <pb ed="M" n="0.0299" /> timūlaṃ navapattamenaṃ;</p>

<p rend="gatha2">Dvayaṅkuraṃ sattaphalaṃ chapupphaṃ;</p>

<p rend="gatha3">Jānāti yo dvippabhavaṃ dvisākhaṃ;</p>

<p rend="gathalast">Jānāti paññattimasesato so.</p>

<p rend="hangnum" n="3124"><hi rend="paranum">3124</hi><hi rend="dot">.</hi></p>

<p rend="gatha1"> Iti paramamimaṃ vinicchayaṃ;</p>

<p rend="gatha2">Madhurapadatthamanākulaṃ tu yo;</p>

<p rend="gatha3">Paṭhati suṇati pucchate ca so;</p>

<p rend="gathalast">Bhavatupālisamo vinicchaye.</p>

<p rend="centre">Iti vinayavinicchaye pakiṇṇakavinicchayakathā samattā.</p>

<p rend="subhead">Kammaṭṭhānabhāvanāvidhānakathā</p>

<p rend="hangnum" n="3125"><hi rend="paranum">3125</hi><hi rend="dot">.</hi></p>

<p rend="gatha1"> Pāmokkhe pātimokkhasmiṃ, mukhe mokkhappavesane;</p>

<p rend="gathalast">Sabbadukkhakkhaye vutte, vuttamevitarattayaṃ.</p>

<p rend="hangnum" n="3126"><hi rend="paranum">3126</hi><hi rend="dot">.</hi></p>

<p rend="gatha1"> Idaṃ <pb ed="V" n="0.0264" /> catubbidhaṃ sīlaṃ, ñatvā tattha patiṭṭhito;</p>

<p rend="gathalast">Samādhiṃ puna bhāvetvā, paññāya parimuccati.</p>

<p rend="hangnum" n="3127"><hi rend="paranum">3127</hi><hi rend="dot">.</hi></p>

<p rend="gatha1"> Dasānussatiyo vuttā, kasiṇā ca dasāsubhā;</p>

<p rend="gathalast">Catasso appamaññāyo, tathāruppā paradvayaṃ.</p>

<p rend="hangnum" n="3128"><hi rend="paranum">3128</hi><hi rend="dot">.</hi></p>

<p rend="gatha1"> Iccevaṃ pana sabbampi, cattālīsavidhaṃ siyā;</p>

<p rend="gathalast">Kammaṭṭhānaṃ samuddiṭṭhaṃ, mammaṭṭhānaṃ manobhuno.</p>

<p rend="hangnum" n="3129"><hi rend="paranum">3129</hi><hi rend="dot">.</hi></p>

<p rend="gatha1"> Upacārappanāto ca, jhānabhedā atikkamā;</p>

<p rend="gathalast">Vaḍḍhanāvaḍḍhanā cāpi, tathārammaṇabhūmito.</p>

<p rend="hangnum" n="3130"><hi rend="paranum">3130</hi><hi rend="dot">.</hi></p>

<p rend="gatha1"> Gahaṇā paccayā bhiyyo, tathā cariyānukūlato;</p>

<p rend="gathalast">Viseso ayametesu, viññātabbo vibhāvinā.</p>

<p rend="hangnum" n="3131"><hi rend="paranum">3131</hi><hi rend="dot">.</hi></p>

<p rend="gatha1"> Aṭṭhānussatiyo <pb ed="M" n="0.0300" /> saññā-vavatthānañca tatthime;</p>

<p rend="gathalast">Upacāravahā, sesā, tiṃsa jhānavahā matā.</p>

<p rend="hangnum" n="3132"><hi rend="paranum">3132</hi><hi rend="dot">.</hi></p>

<p rend="gatha1"> Paṭhamajjhānikā tattha, asubhā kāyagatāsati;</p>

<p rend="gathalast">Ānāpānañca kasiṇā, catukkajjhānikā ime.</p>

<p rend="hangnum" n="3133"><hi rend="paranum">3133</hi><hi rend="dot">.</hi></p>

<p rend="gatha1"> Tikajjhānāni tissova, appamaññātha pacchimā;</p>

<p rend="gathalast">Cattāropi ca āruppā, catutthajjhānikā matā.</p>

<p rend="hangnum" n="3134"><hi rend="paranum">3134</hi><hi rend="dot">.</hi></p>

<p rend="gatha1"> Atikkamo dvidhā vutto, aṅgārammaṇatopi ca;</p>

<p rend="gathalast">Catukkatikajhānesu, aṅgātikkamatā matā.</p>

<p rend="hangnum" n="3135"><hi rend="paranum">3135</hi><hi rend="dot">.</hi></p>

<p rend="gatha1"> Catutthā appamaññāpi, aṅgātikkamato siyā;</p>

<p rend="gathalast">Ārammaṇamatikkamma, āruppā pana jāyare.</p>

<p rend="hangnum" n="3136"><hi rend="paranum">3136</hi><hi rend="dot">.</hi></p>

<p rend="gatha1"> Kasiṇāni dasevettha, vaḍḍhetabbāni yoginā;</p>

<p rend="gathalast">Sesaṃ pana ca sabbampi, na vaḍḍhetabbameva taṃ.</p>

<p rend="hangnum" n="3137"><hi rend="paranum">3137</hi><hi rend="dot">.</hi></p>

<p rend="gatha1"> Nimittārammaṇā tattha, kasiṇā ca dasāsubhā;</p>

<p rend="gathalast">Kāye satānāpānañca, bāvīsati bhavantime.</p>

<p rend="hangnum" n="3138"><hi rend="paranum">3138</hi><hi rend="dot">.</hi></p>

<p rend="gatha1"> Sesānussatiyo aṭṭha, saññā dhātuvavatthanaṃ;</p>

<p rend="gathalast">Viññāṇaṃ nevasaññā ca, dasa dve bhāvagocarā.</p>

<p rend="hangnum" n="3139"><hi rend="paranum">3139</hi><hi rend="dot">.</hi></p>

<p rend="gatha1"> Catasso appamaññāyo, dve ca āruppamānasā;</p>

<p rend="gathalast">Ime dhammā viniddiṭṭhā, cha navattabbagocarā.</p>

<p rend="hangnum" n="3140"><hi rend="paranum">3140</hi><hi rend="dot">.</hi></p>

<p rend="gatha1"> Dasāsubhā <pb ed="V" n="0.0265" /> paṭikkūla-saññā kāyagatāsati;</p>

<p rend="gathalast">Devesu na pavattanti, dvādasevāti bhūmito.</p>

<p rend="hangnum" n="3141"><hi rend="paranum">3141</hi><hi rend="dot">.</hi></p>

<p rend="gatha1"> Tāni dvādasa bhiyyo ca, ānāpānasatīpi ca;</p>

<p rend="gathalast">Sabbaso terasa vāpi, brahmaloke na jāyare.</p>

<p rend="hangnum" n="3142"><hi rend="paranum">3142</hi><hi rend="dot">.</hi></p>

<p rend="gatha1"> Ṭhapetvā caturāruppe, arūpāvacare kira;</p>

<p rend="gathalast">Aññe pana na jāyanti, sabbe jāyanti mānuse.</p>

<p rend="hangnum" n="3143"><hi rend="paranum">3143</hi><hi rend="dot">.</hi></p>

<p rend="gatha1"> Catutthaṃ kasiṇaṃ hitvā, kasiṇā ca dasāsubhā;</p>

<p rend="gathalast">Diṭṭheneva gahetabbā, pubbabhāge bhavanti te.</p>

<p rend="hangnum" n="3144"><hi rend="paranum">3144</hi><hi rend="dot">.</hi></p>

<p rend="gatha1"> Ānāpānañca <pb ed="M" n="0.0301" /> phuṭṭhena, diṭṭhena tacapañcakaṃ;</p>

<p rend="gathalast">Māluto diṭṭhaphuṭṭhena, sutena cettha sesakaṃ.</p>

<p rend="hangnum" n="3145"><hi rend="paranum">3145</hi><hi rend="dot">.</hi></p>

<p rend="gatha1"> Ākāsakasiṇañcettha, ṭhapetvā kasiṇā nava;</p>

<p rend="gathalast">Paṭhamāruppacittassa, paccayā pana jāyare.</p>

<p rend="hangnum" n="3146"><hi rend="paranum">3146</hi><hi rend="dot">.</hi></p>

<p rend="gatha1"> Bhavanti hi abhiññāṇaṃ, kasiṇāni dasāpi ca;</p>

<p rend="gathalast">Tissopi appamaññāyo, catutthassa tu paccayā.</p>

<p rend="hangnum" n="3147"><hi rend="paranum">3147</hi><hi rend="dot">.</hi></p>

<p rend="gatha1"> Heṭṭhimaheṭṭhimāruppaṃ, parassa ca parassa ca;</p>

<p rend="gathalast">Nevasaññā nirodhassa, paccayoti pakāsitā.</p>

<p rend="hangnum" n="3148"><hi rend="paranum">3148</hi><hi rend="dot">.</hi></p>

<p rend="gatha1"> Sabbe sukhavihārassa, bhavanissaraṇassa ca;</p>

<p rend="gathalast">Tathā bhavasukhānañca, paccayāti ca dīpitā.</p>

<p rend="hangnum" n="3149"><hi rend="paranum">3149</hi><hi rend="dot">.</hi></p>

<p rend="gatha1"> Asubhā dasa viññeyyā, tathā kāyagatāsati;</p>

<p rend="gathalast">Anukūlā ime rāga-caritassa visesato.</p>

<p rend="hangnum" n="3150"><hi rend="paranum">3150</hi><hi rend="dot">.</hi></p>

<p rend="gatha1"> Catasso appamaññāyo, savaṇṇakasiṇā tathā;</p>

<p rend="gathalast">Anukūlā ime dosa-caritassa pakāsitā.</p>

<p rend="hangnum" n="3151"><hi rend="paranum">3151</hi><hi rend="dot">.</hi></p>

<p rend="gatha1"> Vitakkacaritassāpi, mohappakatinopi ca;</p>

<p rend="gathalast">Ānāpānasatekāva, sappāyāti vibhāvitā.</p>

<p rend="hangnum" n="3152"><hi rend="paranum">3152</hi><hi rend="dot">.</hi></p>

<p rend="gatha1"> Saññā ceva vavatthānaṃ, maraṇūpasame sati;</p>

<p rend="gathalast">Paññāpakatino ete, anukūlāti dīpitā.</p>

<p rend="hangnum" n="3153"><hi rend="paranum">3153</hi><hi rend="dot">.</hi></p>

<p rend="gatha1"> Ādianussaticchakkaṃ, saddhācaritavaṇṇitaṃ;</p>

<p rend="gathalast">Āruppā kasiṇā sesā, dasa sabbānurūpakā.</p>

<p rend="hangnum" n="3154"><hi rend="paranum">3154</hi><hi rend="dot">.</hi></p>

<p rend="gatha1"> Evaṃ <pb ed="V" n="0.0266" /> pabhedato ñatvā, kammaṭṭhānāni paṇḍito;</p>

<p rend="gathalast">Cariyāyānukūlaṃ tu, tesu yaṃ attano pana.</p>

<p rend="hangnum" n="3155"><hi rend="paranum">3155</hi><hi rend="dot">.</hi></p>

<p rend="gatha1"> Taṃ gahetvāna medhāvī, daḷhaṃ kalyāṇamittako;</p>

<p rend="gathalast">Ucchedaṃ palibodhānaṃ, katvā paṭhamameva ca.</p>

<p rend="hangnum" n="3156"><hi rend="paranum">3156</hi><hi rend="dot">.</hi></p>

<p rend="gatha1"> Anurūpe vasantena, vihāre dosavajjite;</p>

<p rend="gathalast">Bhāvetvā paṭhamādīni, jhānāni pana sabbaso.</p>

<p rend="hangnum" n="3157"><hi rend="paranum">3157</hi><hi rend="dot">.</hi></p>

<p rend="gatha1"> Tato <pb ed="M" n="0.0302" /> vuṭṭhāya sappañño, jhānamhā paṭhamādito;</p>

<p rend="gathalast">Nāmarūpavavatthānaṃ, katvā kaṅkhaṃ vitīriya.</p>

<p rend="hangnum" n="3158"><hi rend="paranum">3158</hi><hi rend="dot">.</hi></p>

<p rend="gatha1"> Upaklese amaggoti, dasobhāsādayo pana;</p>

<p rend="gathalast">Maggo vipassanāñāṇaṃ, iti jānāti paṇḍito.</p>

<p rend="hangnum" n="3159"><hi rend="paranum">3159</hi><hi rend="dot">.</hi></p>

<p rend="gatha1"> Tiṇṇaṃ tesaṃ vavatthāne, kate ettāvatā pana;</p>

<p rend="gathalast">Tiṇṇaṃ pana ca saccānaṃ, vavatthānaṃ kataṃ siyā.</p>

<p rend="hangnum" n="3160"><hi rend="paranum">3160</hi><hi rend="dot">.</hi></p>

<p rend="gatha1"> Udayabbayabhaṅgā ca, bhayādīnavanibbidā;</p>

<p rend="gathalast">Muñcitukamyatāñāṇaṃ, paṭisaṅkhānupassanā.</p>

<p rend="hangnum" n="3161"><hi rend="paranum">3161</hi><hi rend="dot">.</hi></p>

<p rend="gatha1"> Saṅkhārupekkhāñāṇañca, navamaṃ saccānulomikaṃ;</p>

<p rend="gathalast">Ayaṃ ‘‘paṭipadāñāṇa-dassana’’nti pakāsitā.</p>

<p rend="hangnum" n="3162"><hi rend="paranum">3162</hi><hi rend="dot">.</hi></p>

<p rend="gatha1"> Tato gotrabhucittassa, samanantarameva ca;</p>

<p rend="gathalast">Santimārammaṇaṃ katvā, jāyate ñāṇadassanaṃ.</p>

<p rend="hangnum" n="3163"><hi rend="paranum">3163</hi><hi rend="dot">.</hi></p>

<p rend="gatha1"> ‘‘Ñāṇadassanasuddhī’’ti, idaṃ ñāṇaṃ pakāsitaṃ;</p>

<p rend="gathalast">Paccavekkhaṇapariyantaṃ, phalaṃ tassānujāyate.</p>

<p rend="hangnum" n="3164"><hi rend="paranum">3164</hi><hi rend="dot">.</hi></p>

<p rend="gatha1"> Teneva ca upāyena, bhāvento so punappunaṃ;</p>

<p rend="gathalast">Pāpuṇāti yathā bhikkhu, sesamaggaphalāni ca.</p>

<p rend="hangnum" n="3165"><hi rend="paranum">3165</hi><hi rend="dot">.</hi></p>

<p rend="gatha1"> Iccevamaccantamavecca dhammaṃ;</p>

<p rend="gatha2">Viddhaṃsayitvākusalaṃ asesaṃ;</p>

<p rend="gatha3">Visosayitvāna tayo bhave so;</p>

<p rend="gathalast">Upeti santiṃ nirupādisesaṃ.</p>

<p rend="hangnum" n="3166"><hi rend="paranum">3166</hi><hi rend="dot">.</hi></p>

<p rend="gatha1"> Viññāsakkamato vāpi, pubbāparavasena vā;</p>

<p rend="gathalast">Yadi akkharabandhe vā, ayuttaṃ viya dissati.</p>

<p rend="hangnum" n="3167"><hi rend="paranum">3167</hi><hi rend="dot">.</hi></p>

<p rend="gatha1"> Taṃ <pb ed="V" n="0.0267" /> tathā na gahetabbaṃ, gahetabbamadosato;</p>

<p rend="gathalast">Mayā upaparikkhitvā, katattā pana sabbaso.</p>

<p rend="hangnum" n="3168"><hi rend="paranum">3168</hi><hi rend="dot">.</hi></p>

<p rend="gatha1"> Seṭṭhassa <pb ed="M" n="0.0303" /> coḷaraṭṭhassa, nābhibhūte nirākule;</p>

<p rend="gathalast">Sabbassa pana lokassa, gāme sampiṇḍite viya.</p>

<p rend="hangnum" n="3169"><hi rend="paranum">3169</hi><hi rend="dot">.</hi></p>

<p rend="gatha1"> Kadalīsālatālucchu-nāḷikeravanākule;</p>

<p rend="gathalast">Kamaluppalasañchanna-salilāsayasobhite.</p>

<p rend="hangnum" n="3170"><hi rend="paranum">3170</hi><hi rend="dot">.</hi></p>

<p rend="gatha1"> Kāverijalasampāta-paribhūtamahītale;</p>

<p rend="gathalast">Iddhe sabbaṅgasampanne, maṅgale bhūtamaṅgale.</p>

<p rend="hangnum" n="3171"><hi rend="paranum">3171</hi><hi rend="dot">.</hi></p>

<p rend="gatha1"> Pavarākārapākāra-parikhāparivārite;</p>

<p rend="gathalast">Vihāre veṇhudāsassa, dassanīye manorame.</p>

<p rend="hangnum" n="3172"><hi rend="paranum">3172</hi><hi rend="dot">.</hi></p>

<p rend="gatha1"> Tīrantaruhavātira-tarurājavirājite;</p>

<p rend="gathalast">Nānādijagaṇārāme, nānārāmamanorame.</p>

<p rend="hangnum" n="3173"><hi rend="paranum">3173</hi><hi rend="dot">.</hi></p>

<p rend="gatha1"> Cārupaṅkajasaṃkiṇṇa-taḷākasamalaṅkate;</p>

<p rend="gathalast">Surasodakasampuṇṇa-varakūpopasobhite.</p>

<p rend="hangnum" n="3174"><hi rend="paranum">3174</hi><hi rend="dot">.</hi></p>

<p rend="gatha1"> Vicitravipulaccugga-varamaṇḍapamaṇḍite;</p>

<p rend="gathalast">Āvāsehi canekehi, accantamupasobhite.</p>

<p rend="hangnum" n="3175"><hi rend="paranum">3175</hi><hi rend="dot">.</hi></p>

<p rend="gatha1"> Uppatena ca thūpena, bhetvāva dharaṇītalaṃ;</p>

<p rend="gathalast">Jitvāvāvahasantena, kelāsasikharaṃ kharaṃ.</p>

<p rend="hangnum" n="3176"><hi rend="paranum">3176</hi><hi rend="dot">.</hi></p>

<p rend="gatha1"> Saradambudasaṅkāse, dassanīye samussite;</p>

<p rend="gathalast">Pasādajanane ramme, pāsāde vasatā mayā.</p>

<p rend="hangnum" n="3177"><hi rend="paranum">3177</hi><hi rend="dot">.</hi></p>

<p rend="gatha1"> Vuttassa buddhasīhena, vinayassa vinicchayo;</p>

<p rend="gathalast">Buddhasīhaṃ samuddissa, mama saddhivihārikaṃ.</p>

<p rend="hangnum" n="3178"><hi rend="paranum">3178</hi><hi rend="dot">.</hi></p>

<p rend="gatha1"> Katoyaṃ pana bhikkhūnaṃ, hitatthāya samāsato;</p>

<p rend="gathalast">Vinayassāvabodhatthaṃ, sukhenevācirena ca.</p>

<p rend="hangnum" n="3179"><hi rend="paranum">3179</hi><hi rend="dot">.</hi></p>

<p rend="gatha1"> Accutaccutavikkante, kalambakulanandane;</p>

<p rend="gathalast">Mahiṃ samanusāsante, āraddho ca samāpito.</p>

<p rend="hangnum" n="3180"><hi rend="paranum">3180</hi><hi rend="dot">.</hi></p>

<p rend="gatha1"> Yathā siddhimayaṃ patto, antarāyaṃ vinā tathā;</p>

<p rend="gathalast">Sabbe sijjhantu saṅkappā, sattānaṃ dhammasaṃyutā.</p>

<p rend="hangnum" n="3181"><hi rend="paranum">3181</hi><hi rend="dot">.</hi></p>

<p rend="gatha1"> Yāva <pb ed="M" n="0.0304" /><pb ed="V" n="0.0268" /> tiṭṭhati lokasmiṃ, mandāro cārukandaro;</p>

<p rend="gathalast">Tāva tiṭṭhatu buddhassa, sāsanaṃ kalisāsanaṃ.</p>

<p rend="hangnum" n="3182"><hi rend="paranum">3182</hi><hi rend="dot">.</hi></p>

<p rend="gatha1"> Kāle sammā pavassantu, vassaṃ vassavalāhakā;</p>

<p rend="gathalast">Pālayantu mahīpālā, dhammato sakalaṃ mahiṃ.</p>

<p rend="hangnum" n="3183"><hi rend="paranum">3183</hi><hi rend="dot">.</hi></p>

<p rend="gatha1"> Imaṃ sārabhūtaṃ hitaṃ atthayuttaṃ;</p>

<p rend="gatha2">Karontena pattaṃ mayā yaṃ tu puññaṃ;</p>

<p rend="gatha3">Ayaṃ tena loko munindappayātaṃ;</p>

<p rend="gathalast">Sivaṃ vītasokaṃ puraṃ pāpuṇātu.</p>

<p rend="centre">Iti vinayavinicchaye kammaṭṭhānabhāvanāvidhānakathā</p>

<p rend="bodytext">Samattā.</p>

<p rend="bodytext">Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena kavivaravasabhena paramaratikaravaramadhuravacanuggārena uragapurena <hi rend="bold">buddhadattena</hi> racitoyaṃ vinayavinicchayo.</p>

<p rend="centre">Vinayavinicchayo samatto.</p>

<p rend="centre"> Namo tassa bhagavato arahato sammāsambuddhassa</p>
</body>
<back></back>
</text>
</TEI.2>