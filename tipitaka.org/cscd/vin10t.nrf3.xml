<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">Mahāvaggo</p>

<p rend="subhead">Mahākhandhakakathā</p>

<p rend="subhead">Pabbajjākathā</p>

<p rend="hangnum" n="2444"><hi rend="paranum">2444</hi><hi rend="dot">.</hi></p>

<p rend="gatha1"> Sīlakkhandhādiyuttena <pb ed="M" n="0.0236" /><pb ed="V" n="0.0208" />, subhakkhandhena desite;</p>

<p rend="gathalast">Khandhakepi pavakkhāmi, samāsena vinicchayaṃ.</p>

<p rend="hangnum" n="2445"><hi rend="paranum">2445</hi><hi rend="dot">.</hi></p>

<p rend="gatha1"> Mātarā ananuññātaṃ, pitarā vāpi bhikkhuno;</p>

<p rend="gathalast">Bhaṇḍukammamapucchitvā, pabbājentassa dukkaṭaṃ.</p>

<p rend="hangnum" n="2446"><hi rend="paranum">2446</hi><hi rend="dot">.</hi></p>

<p rend="gatha1"> Uddesaparipucchāya, sayaṃ ce byāvaṭo siyā;</p>

<p rend="gathalast">Daharo āṇāpetabbo, pabbājetvānayāti ca.</p>

<p rend="hangnum" n="2447"><hi rend="paranum">2447</hi><hi rend="dot">.</hi></p>

<p rend="gatha1"> Upajjhāyamathuddissa, avutto daharo pana;</p>

<p rend="gathalast">Pabbājeti sace taṃ so, sayamevāpi vaṭṭati.</p>

<p rend="hangnum" n="2448"><hi rend="paranum">2448</hi><hi rend="dot">.</hi></p>

<p rend="gatha1"> Sāmaṇeropi vattabbo, daharo natthi tattha ce;</p>

<p rend="gathalast">‘‘Khaṇḍasīmamimaṃ netvā, pabbājetvānayā’’ti ca.</p>

<p rend="hangnum" n="2449"><hi rend="paranum">2449</hi><hi rend="dot">.</hi></p>

<p rend="gatha1"> Saraṇāni panetassa, dātabbāneva attanā;</p>

<p rend="gathalast">Evampi bhikkhunāyeva, hoti pabbājito naro.</p>

<p rend="hangnum" n="2450"><hi rend="paranum">2450</hi><hi rend="dot">.</hi></p>

<p rend="gatha1"> Purisaṃ bhikkhuto añño, pabbājeti na vaṭṭati;</p>

<p rend="gathalast">Itthiṃ bhikkhunito añño, pabbājeti na vaṭṭati.</p>

<p rend="hangnum" n="2451"><hi rend="paranum">2451</hi><hi rend="dot">.</hi></p>

<p rend="gatha1"> Sāmaṇeropi vā dātuṃ, sāmaṇerīpi vā tathā;</p>

<p rend="gathalast">Āṇattiyā ubhinnampi, kāsāyāni labhanti te.</p>

<p rend="hangnum" n="2452"><hi rend="paranum">2452</hi><hi rend="dot">.</hi></p>

<p rend="gatha1"> Sayameva ca yaṃ kiñci, pabbājentena bhikkhunā;</p>

<p rend="gathalast">Kesāpanayanaṃ katvā, paṭhamaṃ udake puna.</p>

<p rend="hangnum" n="2453"><hi rend="paranum">2453</hi><hi rend="dot">.</hi></p>

<p rend="gatha1"> Nhāpetabbo <pb ed="M" n="0.0237" /><pb ed="V" n="0.0209" /> siyā suṭṭhu, ghaṃsitvā gomayādinā;</p>

<p rend="gathalast">Sarīre pīḷakā vāpi, kacchu vā tassa honti ce.</p>

<p rend="hangnum" n="2454"><hi rend="paranum">2454</hi><hi rend="dot">.</hi></p>

<p rend="gatha1"> Mātā yathā niyaṃputtaṃ, na jigucchati sabbaso;</p>

<p rend="gathalast">Nhāpetabbova yatinā, tatheva ajigucchatā.</p>

<p rend="hangnum" n="2455"><hi rend="paranum">2455</hi><hi rend="dot">.</hi></p>

<p rend="gatha1"> Kasmā? Panettakenāpi, upakārena sāsane;</p>

<p rend="gathalast">So sadā balavasneho, hotupajjhāyakādisu.</p>

<p rend="hangnum" n="2456"><hi rend="paranum">2456</hi><hi rend="dot">.</hi></p>

<p rend="gatha1"> Vinodetvā panuppannaṃ, ukkaṇṭhaṃ kulaputtakā;</p>

<p rend="gathalast">Sikkhāyo paripūretvā, nibbānaṃ pāpuṇanti hi.</p>

<p rend="hangnum" n="2457"><hi rend="paranum">2457</hi><hi rend="dot">.</hi></p>

<p rend="gatha1"> Gandhacuṇṇena vā pacchā, cuṇṇenapi haliddiyā;</p>

<p rend="gathalast">Sarīraṃ tassa sīsañca, ubbaṭṭetvā punappunaṃ.</p>

<p rend="hangnum" n="2458"><hi rend="paranum">2458</hi><hi rend="dot">.</hi></p>

<p rend="gatha1"> Gihigandhaṃ vinodetvā, kāsāyāni panekato;</p>

<p rend="gathalast">Dvattikkhattuṃ sakiṃ vāpi, dātabbānissa bhikkhunā.</p>

<p rend="hangnum" n="2459"><hi rend="paranum">2459</hi><hi rend="dot">.</hi></p>

<p rend="gatha1"> Atha hatthepi vā tassa, adatvā sayameva taṃ;</p>

<p rend="gathalast">Acchādeti upajjhāyo, vaṭṭatācariyopi vā.</p>

<p rend="hangnum" n="2460"><hi rend="paranum">2460</hi><hi rend="dot">.</hi></p>

<p rend="gatha1"> Nivāseti anāṇatto, so pārupati vā sayaṃ;</p>

<p rend="gathalast">Apanetvā tato sabbaṃ, puna dātabbameva taṃ.</p>

<p rend="hangnum" n="2461"><hi rend="paranum">2461</hi><hi rend="dot">.</hi></p>

<p rend="gatha1"> Bhikkhunā tu sahatthena, tathā āṇattiyāpi vā;</p>

<p rend="gathalast">Dinnaṃ vaṭṭati kāsāvaṃ, nādinnaṃ pana vaṭṭati.</p>

<p rend="hangnum" n="2462"><hi rend="paranum">2462</hi><hi rend="dot">.</hi></p>

<p rend="gatha1"> Tasseva santakaṃ vāpi, kā kathā attasantake;</p>

<p rend="gathalast">Vandāpetvā tattha bhikkhū, kārāpetvāna ukkuṭiṃ.</p>

<p rend="hangnum" n="2463"><hi rend="paranum">2463</hi><hi rend="dot">.</hi></p>

<p rend="gatha1"> Añjaliṃ paggahāpetvā, dātabbaṃ saraṇattayaṃ;</p>

<p rend="gathalast">Paṭipāṭivaseneva, na ca uppaṭipāṭiyā.</p>

<p rend="hangnum" n="2464"><hi rend="paranum">2464</hi><hi rend="dot">.</hi></p>

<p rend="gatha1"> Sace ekapadaṃ vāpi, deti ekakkharampi vā;</p>

<p rend="gathalast">Paṭipāṭiṃ virajjhitvā, gahitaṃ ce na vaṭṭati.</p>

<p rend="hangnum" n="2465"><hi rend="paranum">2465</hi><hi rend="dot">.</hi></p>

<p rend="gatha1"> Tikkhattuṃ yadi vā deti, buddhaṃ saraṇameva vā;</p>

<p rend="gathalast">Tathā sesesu cevampi, na dinnāneva honti hi.</p>

<p rend="hangnum" n="2466"><hi rend="paranum">2466</hi><hi rend="dot">.</hi></p>

<p rend="gatha1"> Katvānunāsikantāni <pb ed="M" n="0.0238" />, ekābaddhāni vā pana;</p>

<p rend="gathalast">Vicchinditvātha ma-ntāni, dātabbāni vijānatā.</p>

<p rend="hangnum" n="2467"><hi rend="paranum">2467</hi><hi rend="dot">.</hi></p>

<p rend="gatha1"> Upasampadakammaṃ <pb ed="V" n="0.0210" /> tu, ekatosuddhiyā siyā;</p>

<p rend="gathalast">Na hoti pana pabbajjā, ubhatosuddhiyā vinā.</p>

<p rend="hangnum" n="2468"><hi rend="paranum">2468</hi><hi rend="dot">.</hi></p>

<p rend="gatha1"> Tasmā ācariyenāpi, tathāntevāsikenapi;</p>

<p rend="gathalast">Bu-ddha-kārādayo vaṇṇā, ṭhānakaraṇasampadaṃ.</p>

<p rend="hangnum" n="2469"><hi rend="paranum">2469</hi><hi rend="dot">.</hi></p>

<p rend="gatha1"> Ahāpentena vattabbā, pabbajjāguṇamicchatā;</p>

<p rend="gathalast">Ekavaṇṇavināsena, pabbajjā hi na rūhati.</p>

<p rend="hangnum" n="2470"><hi rend="paranum">2470</hi><hi rend="dot">.</hi></p>

<p rend="gatha1"> Yadi siddhāpi pabbajjā, saraṇāgamanatova hi;</p>

<p rend="gathalast">Dātabbā dasa sīlāni, pūraṇatthāya bhikkhunā.</p>

<p rend="centre">Pabbajjākathā.</p>

<p rend="hangnum" n="2471"><hi rend="paranum">2471</hi><hi rend="dot">.</hi></p>

<p rend="gatha1"> Upajjhāyamathācariyaṃ, nissāya vasatā pana;</p>

<p rend="gathalast">Kattabbāneva vattāni, piyasīlena bhikkhunā.</p>

<p rend="hangnum" n="2472"><hi rend="paranum">2472</hi><hi rend="dot">.</hi></p>

<p rend="gatha1"> Āsanaṃ paññapetabbaṃ, dantakaṭṭhaṃ mukhodakaṃ;</p>

<p rend="gathalast">Dātabbaṃ tassa kālena, sace yāgu bhavissati.</p>

<p rend="hangnum" n="2473"><hi rend="paranum">2473</hi><hi rend="dot">.</hi></p>

<p rend="gatha1"> Yāgu tassupanetabbā, saṅghato kulatopi vā;</p>

<p rend="gathalast">Patte vattañca kātabbaṃ, vattaṃ gāmappavesane.</p>

<p rend="hangnum" n="2474"><hi rend="paranum">2474</hi><hi rend="dot">.</hi></p>

<p rend="gatha1"> Cīvare yāni vattāni, vuttāni hi mahesinā;</p>

<p rend="gathalast">Senāsane tathā pāda-pīṭhakathalikādisu.</p>

<p rend="hangnum" n="2475"><hi rend="paranum">2475</hi><hi rend="dot">.</hi></p>

<p rend="gatha1"> Evamādīni vattāni, sabbāni pana rogato;</p>

<p rend="gathalast">Vuṭṭhānāgamanantāni, sattatiṃsasataṃ siyuṃ.</p>

<p rend="hangnum" n="2476"><hi rend="paranum">2476</hi><hi rend="dot">.</hi></p>

<p rend="gatha1"> Vattabhedena sabbattha, dukkaṭaṃ tu pakāsitaṃ;</p>

<p rend="gathalast">Anādaravaseneva, akarontassa bhikkhuno.</p>

<p rend="centre">Upajjhāyācariyavattakathā.</p>

<p rend="hangnum" n="2477"><hi rend="paranum">2477</hi><hi rend="dot">.</hi></p>

<p rend="gatha1"> Upajjhāyassa <pb ed="M" n="0.0239" /> vattāni, tathā saddhivihārike;</p>

<p rend="gathalast">Sataṃ terasa honteva, tathāntevāsikepi ca.</p>

<p rend="centre">Saddhivihārikantevāsikavattakathā.</p>

<p rend="hangnum" n="2478"><hi rend="paranum">2478</hi><hi rend="dot">.</hi></p>

<p rend="gatha1"> Pakkante vāpi vibbhante, pakkhasaṅkantake mate;</p>

<p rend="gathalast">Āṇattiyā upajjhāyā, passambhati ca nissayo.</p>

<p rend="hangnum" n="2479"><hi rend="paranum">2479</hi><hi rend="dot">.</hi></p>

<p rend="gatha1"> Hoti ācariyamhāpi, chadhā nissayabhedanaṃ;</p>

<p rend="gathalast">Pakkante <pb ed="V" n="0.0211" /> vāpi vibbhante, pakkhasaṅkantake mate.</p>

<p rend="hangnum" n="2480"><hi rend="paranum">2480</hi><hi rend="dot">.</hi></p>

<p rend="gatha1"> Āṇattiyaṃ ubhinnampi, dhuranikkhepanepi ca;</p>

<p rend="gathalast">Ekekassa ubhinnaṃ vā, nālaye sati bhijjati.</p>

<p rend="hangnum" n="2481"><hi rend="paranum">2481</hi><hi rend="dot">.</hi></p>

<p rend="gatha1"> Upajjhāyasamodhāna-gatassāpi ca bhijjati;</p>

<p rend="gathalast">Dassanaṃ savanañcāti, samodhānaṃ dvidhā mataṃ.</p>

<p rend="hangnum" n="2482"><hi rend="paranum">2482</hi><hi rend="dot">.</hi></p>

<p rend="gatha1"> Addhikassa gilānassa, gilānupaṭṭhakassa ca;</p>

<p rend="gathalast">Yācitassa na dosova, vasituṃ nissayaṃ vinā.</p>

<p rend="hangnum" n="2483"><hi rend="paranum">2483</hi><hi rend="dot">.</hi></p>

<p rend="gatha1"> Jānatā attano ceva, vane phāsuvihārataṃ;</p>

<p rend="gathalast">Sabhāge dāyakesante, vasitumpi ca vaṭṭati.</p>

<p rend="centre">Nissayapaṭippassambhanakathā.</p>

<p rend="hangnum" n="2484"><hi rend="paranum">2484</hi><hi rend="dot">.</hi></p>

<p rend="gatha1"> Kuṭṭhiṃ gaṇḍiṃ kilāsiñca, sosiñca apamārikaṃ;</p>

<p rend="gathalast">Tathā rājabhaṭaṃ coraṃ, likhitaṃ kārabhedakaṃ.</p>

<p rend="hangnum" n="2485"><hi rend="paranum">2485</hi><hi rend="dot">.</hi></p>

<p rend="gatha1"> Kasāhataṃ narañceva, purisaṃ lakkhaṇāhataṃ;</p>

<p rend="gathalast">Iṇāyikañca dāsañca, pabbājentassa dukkaṭaṃ.</p>

<p rend="hangnum" n="2486"><hi rend="paranum">2486</hi><hi rend="dot">.</hi></p>

<p rend="gatha1"> Hatthacchinnamaḷacchinnaṃ, pādacchinnañca puggalaṃ;</p>

<p rend="gathalast">Kaṇṇanāsaṅgulicchinnaṃ, kaṇḍaracchinnameva ca.</p>

<p rend="hangnum" n="2487"><hi rend="paranum">2487</hi><hi rend="dot">.</hi></p>

<p rend="gatha1"> Kāṇaṃ kuṇiñca khujjañca, vāmanaṃ phaṇahatthakaṃ;</p>

<p rend="gathalast">Khañjaṃ pakkhahatañceva, sīpadiṃ pāparoginaṃ.</p>

<p rend="hangnum" n="2488"><hi rend="paranum">2488</hi><hi rend="dot">.</hi></p>

<p rend="gatha1"> Jarāya <pb ed="M" n="0.0240" /> dubbalaṃ andhaṃ, badhirañceva mammanaṃ;</p>

<p rend="gathalast">Pīṭhasappiṃ tathā mūgaṃ, pabbājentassa dukkaṭaṃ.</p>

<p rend="hangnum" n="2489"><hi rend="paranum">2489</hi><hi rend="dot">.</hi></p>

<p rend="gatha1"> Atidīghotirasso vā, atikālopi vā tathā;</p>

<p rend="gathalast">Accodātopi vā maṭṭha-tambalohanidassano.</p>

<p rend="hangnum" n="2490"><hi rend="paranum">2490</hi><hi rend="dot">.</hi></p>

<p rend="gatha1"> Atithūlo atikisso, mahāsīsopi vā tathā;</p>

<p rend="gathalast">Atikhuddakasīsena, sahitena yuttopi vā.</p>

<p rend="hangnum" n="2491"><hi rend="paranum">2491</hi><hi rend="dot">.</hi></p>

<p rend="gatha1"> Kuṭakuṭakasīso <pb ed="V" n="0.0212" /> vā, tathā sikharasīsako;</p>

<p rend="gathalast">Veḷunāḷisamānena, sīsena ca yuto naro.</p>

<p rend="hangnum" n="2492"><hi rend="paranum">2492</hi><hi rend="dot">.</hi></p>

<p rend="gatha1"> Kappasīsopi pabbhāra-sīso vā vaṇasīsako;</p>

<p rend="gathalast">Tathā kaṇṇikakeso vā, thūlakesopi vā tathā.</p>

<p rend="hangnum" n="2493"><hi rend="paranum">2493</hi><hi rend="dot">.</hi></p>

<p rend="gatha1"> Pūtinillomasīso vā, jātipaṇḍarakesako;</p>

<p rend="gathalast">Jātiyā tambakeso vā, tathevāvaṭṭasīsako.</p>

<p rend="hangnum" n="2494"><hi rend="paranum">2494</hi><hi rend="dot">.</hi></p>

<p rend="gatha1"> Sīsalomekabaddhehi, bhamukehi yutopi vā;</p>

<p rend="gathalast">Sambaddhabhamuko vāpi, nillomabhamukopi vā.</p>

<p rend="hangnum" n="2495"><hi rend="paranum">2495</hi><hi rend="dot">.</hi></p>

<p rend="gatha1"> Mahantakhuddanetto vā, tathā visamalocano;</p>

<p rend="gathalast">Kekaro vāpi gambhīra-netto visamacakkalo.</p>

<p rend="hangnum" n="2496"><hi rend="paranum">2496</hi><hi rend="dot">.</hi></p>

<p rend="gatha1"> Jatumūsikakaṇṇo vā, hatthikaṇṇopi vā pana;</p>

<p rend="gathalast">Chiddamattakakaṇṇo vā, tathevāviddhakaṇṇako.</p>

<p rend="hangnum" n="2497"><hi rend="paranum">2497</hi><hi rend="dot">.</hi></p>

<p rend="gatha1"> Tathā ṭaṅkitakaṇṇo vā, pūtikaṇṇopi vā pana;</p>

<p rend="gathalast">Yonakādippabhedopi, nāyaṃ parisadūsako.</p>

<p rend="hangnum" n="2498"><hi rend="paranum">2498</hi><hi rend="dot">.</hi></p>

<p rend="gatha1"> Atipiṅgalanetto vā, tathā nippakhumakkhi vā;</p>

<p rend="gathalast">Assupaggharanetto vā, pakkapupphitalocano.</p>

<p rend="hangnum" n="2499"><hi rend="paranum">2499</hi><hi rend="dot">.</hi></p>

<p rend="gatha1"> Tatheva ca mahānāso, atikhuddakanāsiko;</p>

<p rend="gathalast">Tathā cipiṭanāso vā, naro kuṭilanāsiko.</p>

<p rend="hangnum" n="2500"><hi rend="paranum">2500</hi><hi rend="dot">.</hi></p>

<p rend="gatha1"> Niccavissavanāso <pb ed="M" n="0.0241" /> vā, yo vā pana mahāmukho;</p>

<p rend="gathalast">Vaṅkabhinnamukho vāpi, mahāoṭṭhopi vā pana.</p>

<p rend="hangnum" n="2501"><hi rend="paranum">2501</hi><hi rend="dot">.</hi></p>

<p rend="gatha1"> Tathā tanukaoṭṭho vā, vipuluttaraoṭṭhako;</p>

<p rend="gathalast">Oṭṭhachinnopi uppakka-mukho eḷamukhopi vā.</p>

<p rend="hangnum" n="2502"><hi rend="paranum">2502</hi><hi rend="dot">.</hi></p>

<p rend="gatha1"> Saṅkhatuṇḍopi duggandha-mukho vā pana puggalo;</p>

<p rend="gathalast">Mahādantopi accantaṃ, tathā asuradantako.</p>

<p rend="hangnum" n="2503"><hi rend="paranum">2503</hi><hi rend="dot">.</hi></p>

<p rend="gatha1"> Heṭṭhā uparito vāpi, bahinikkhantadantako;</p>

<p rend="gathalast">Adanto pūtidanto vā, atikhuddakadantako.</p>

<p rend="hangnum" n="2504"><hi rend="paranum">2504</hi><hi rend="dot">.</hi></p>

<p rend="gatha1"> Yassa dantantare danto, kāḷakadantasannibho;</p>

<p rend="gathalast">Sukhumova ṭhito, taṃ ce, pabbājetumpi vaṭṭati.</p>

<p rend="hangnum" n="2505"><hi rend="paranum">2505</hi><hi rend="dot">.</hi></p>

<p rend="gatha1"> Yo <pb ed="V" n="0.0213" /> mahāhanuko poso;</p>

<p rend="gatha2">Dīghena hanunā yuto;</p>

<p rend="gatha3">Cipiṭahanuko vāpi;</p>

<p rend="gathalast">Rassena hanunā yuto.</p>

<p rend="hangnum" n="2506"><hi rend="paranum">2506</hi><hi rend="dot">.</hi></p>

<p rend="gatha1"> Nimmassudāṭhiko vāpi, atidīghagalopi vā;</p>

<p rend="gathalast">Atirassagalopi vā, bhinnagaṇṭhigalopi vā.</p>

<p rend="hangnum" n="2507"><hi rend="paranum">2507</hi><hi rend="dot">.</hi></p>

<p rend="gatha1"> Tathā bhaṭṭhaṃsakūṭo vā, bhinnapiṭṭhiuropi vā;</p>

<p rend="gathalast">Sudīgharassahattho vā, kacchukaṇḍusamāyuto.</p>

<p rend="hangnum" n="2508"><hi rend="paranum">2508</hi><hi rend="dot">.</hi></p>

<p rend="gatha1"> Mahānisadamaṃso vā, uddhanaggupamāyuto;</p>

<p rend="gathalast">Vātaṇḍiko mahāūru, saṅghaṭṭanakajāṇuko.</p>

<p rend="hangnum" n="2509"><hi rend="paranum">2509</hi><hi rend="dot">.</hi></p>

<p rend="gatha1"> Bhinnajāṇu mahājāṇu, dīghajaṅgho vijaṅghako;</p>

<p rend="gathalast">Vikaṭo vāpi paṇho vā, tathā ubbaddhapiṇḍiko.</p>

<p rend="hangnum" n="2510"><hi rend="paranum">2510</hi><hi rend="dot">.</hi></p>

<p rend="gatha1"> Yaṭṭhijaṅgho mahājaṅgho, mahāpādopi yo naro;</p>

<p rend="gathalast">Tathā piṭṭhikapādo vā, mahāpaṇhipi vā pana.</p>

<p rend="hangnum" n="2511"><hi rend="paranum">2511</hi><hi rend="dot">.</hi></p>

<p rend="gatha1"> Vaṅkapādo <pb ed="M" n="0.0242" /> naro yo vā, gaṇṭhikaṅgulikopi vā;</p>

<p rend="gathalast">Yo panandhanakho vāpi, kāḷapūtinakhopi ca.</p>

<p rend="hangnum" n="2512"><hi rend="paranum">2512</hi><hi rend="dot">.</hi></p>

<p rend="gatha1"> Iccevamādikaṃ kañci, naraṃ parisadūsakaṃ;</p>

<p rend="gathalast">Pabbājentassa bhikkhussa, hoti āpatti dukkaṭaṃ.</p>

<p rend="centre">Parisadūsakakathā.</p>

<p rend="hangnum" n="2513"><hi rend="paranum">2513</hi><hi rend="dot">.</hi></p>

<p rend="gatha1"> ‘‘Sāmaṇerajja mā khāda, mā bhuñja ca pivā’’ti ca;</p>

<p rend="gathalast">Nivārentassa āhāraṃ, hoti āpatti dukkaṭaṃ.</p>

<p rend="hangnum" n="2514"><hi rend="paranum">2514</hi><hi rend="dot">.</hi></p>

<p rend="gatha1"> ‘‘Nivāressāmi āhāra’’-miti vā pattacīvaraṃ;</p>

<p rend="gathalast">Anto nikkhipato sabba-payogesupi dukkaṭaṃ.</p>

<p rend="hangnum" n="2515"><hi rend="paranum">2515</hi><hi rend="dot">.</hi></p>

<p rend="gatha1"> Dubbacasāmaṇerassa, anācārassa kevalaṃ;</p>

<p rend="gathalast">Daṇḍakammaṃ have katvā, hitakāmena bhikkhunā.</p>

<p rend="hangnum" n="2516"><hi rend="paranum">2516</hi><hi rend="dot">.</hi></p>

<p rend="gatha1"> Yāguṃ vā pana bhattaṃ vā, dassetvā kira bhāsituṃ;</p>

<p rend="gathalast">‘‘Āhaṭe daṇḍakamme tvaṃ, lacchasīda’’nti vaṭṭati.</p>

<p rend="hangnum" n="2517"><hi rend="paranum">2517</hi><hi rend="dot">.</hi></p>

<p rend="gatha1"> Aparādhānurūpena <pb ed="V" n="0.0214" />, daṇḍakammaṃ tu kāraye;</p>

<p rend="gathalast">Vālikāsalilādīna-māharāpanameva taṃ.</p>

<p rend="hangnum" n="2518"><hi rend="paranum">2518</hi><hi rend="dot">.</hi></p>

<p rend="gatha1"> Sīse vā nikkhipāpetuṃ, pāsāṇādīni kānici;</p>

<p rend="gathalast">Nipajjāpetumuṇhe vā, pāsāṇe bhūmiyāpi vā.</p>

<p rend="hangnum" n="2519"><hi rend="paranum">2519</hi><hi rend="dot">.</hi></p>

<p rend="gatha1"> Udakaṃ vā pavesetuṃ, na ca vaṭṭati bhikkhuno;</p>

<p rend="gathalast">Idhāvaraṇamattaṃ tu, daṇḍakammaṃ pakāsitaṃ.</p>

<p rend="centre">Nivāraṇakathā.</p>

<p rend="hangnum" n="2520"><hi rend="paranum">2520</hi><hi rend="dot">.</hi></p>

<p rend="gatha1"> Pakkhopakkamikāsittā, catuttho panusūyako;</p>

<p rend="gathalast">Napuṃsakena pañcete, paṇḍakā paridīpitā.</p>

<p rend="hangnum" n="2521"><hi rend="paranum">2521</hi><hi rend="dot">.</hi></p>

<p rend="gatha1"> Tesu āsittusūyānaṃ, pabbajjā na nivāritā;</p>

<p rend="gathalast">Itaresaṃ tu tiṇṇampi, paṇḍakānaṃ nivāritā.</p>

<p rend="hangnum" n="2522"><hi rend="paranum">2522</hi><hi rend="dot">.</hi></p>

<p rend="gatha1"> Vāritā <pb ed="M" n="0.0243" /> yassa pabbajjā, nāsetabboti so mato;</p>

<p rend="gathalast">Tividhe pana te ñatvā, pabbājentassa dukkaṭaṃ.</p>

<p rend="centre">Paṇḍakakathā.</p>

<p rend="hangnum" n="2523"><hi rend="paranum">2523</hi><hi rend="dot">.</hi></p>

<p rend="gatha1"> Liṅgattheno ca saṃvāsa-ttheno tadubhayassa ca;</p>

<p rend="gathalast">Theyyasaṃvāsako nāma, tividhopi pavuccati.</p>

<p rend="hangnum" n="2524"><hi rend="paranum">2524</hi><hi rend="dot">.</hi></p>

<p rend="gatha1"> Sayameva ca yo tattha, pabbajitvā na gaṇhati;</p>

<p rend="gathalast">Bhikkhuvassāni vā neva, yathāvuḍḍhampi vandanaṃ.</p>

<p rend="hangnum" n="2525"><hi rend="paranum">2525</hi><hi rend="dot">.</hi></p>

<p rend="gatha1"> Liṅgattheno ayaṃ liṅga-mattassa thenato siyā;</p>

<p rend="gathalast">Yo ca pabbajito hutvā, bhikkhuvassāni gaṇhati.</p>

<p rend="hangnum" n="2526"><hi rend="paranum">2526</hi><hi rend="dot">.</hi></p>

<p rend="gatha1"> Saṃvāsaṃ sādiyantova, saṃvāsatthenako mato;</p>

<p rend="gathalast">Ubhayatthenako vutta-nayoyeva, yathāha ca.</p>

<p rend="hangnum" n="2527"><hi rend="paranum">2527</hi><hi rend="dot">.</hi></p>

<p rend="gatha1"> ‘‘Rājadubbhikkhakantāra-rogaveribhayehi vā;</p>

<p rend="gathalast">Cīvarāharaṇatthaṃ vā, liṅgamādiyatīdha yo.</p>

<p rend="hangnum" n="2528"><hi rend="paranum">2528</hi><hi rend="dot">.</hi></p>

<p rend="gatha1"> Saṃvāsaṃ nādhivāseti, yāva so suddhamānaso;</p>

<p rend="gathalast">Theyyasaṃvāsako nāma, tāva esa na vuccati’’.</p>

<p rend="centre">Theyyasaṃvāsakakathā.</p>

<p rend="hangnum" n="2529"><hi rend="paranum">2529</hi><hi rend="dot">.</hi></p>

<p rend="gatha1"> ‘‘Titthiyohaṃ <pb ed="V" n="0.0215" /> bhavissa’’nti, upasampannabhikkhu ce;</p>

<p rend="gathalast">Saliṅgeneva yo yāti, titthiyānamupassayaṃ.</p>

<p rend="hangnum" n="2530"><hi rend="paranum">2530</hi><hi rend="dot">.</hi></p>

<p rend="gatha1"> Gacchato padavārena, hoti āpatti dukkaṭaṃ;</p>

<p rend="gathalast">Hoti titthiyapakkanto, liṅge tesaṃ tu nissite.</p>

<p rend="hangnum" n="2531"><hi rend="paranum">2531</hi><hi rend="dot">.</hi></p>

<p rend="gatha1"> ‘‘Titthiyohaṃ bhavissa’’nti, kusacīrādikaṃ pana;</p>

<p rend="gathalast">Sayameva nivāseti, sopi pakkantako siyā.</p>

<p rend="hangnum" n="2532"><hi rend="paranum">2532</hi><hi rend="dot">.</hi></p>

<p rend="gatha1"> Naggo <pb ed="M" n="0.0244" /> ājīvakādīnaṃ, gantvā tesaṃ upassayaṃ;</p>

<p rend="gathalast">Luñcāpeti sace kese, vattānādiyatīdha vā.</p>

<p rend="hangnum" n="2533"><hi rend="paranum">2533</hi><hi rend="dot">.</hi></p>

<p rend="gatha1"> Morapiñchādikaṃ tesaṃ, liṅgaṃ gaṇhāti vā sace;</p>

<p rend="gathalast">Sārato ceva vā tesaṃ, pabbajjaṃ laddhimeva vā.</p>

<p rend="hangnum" n="2534"><hi rend="paranum">2534</hi><hi rend="dot">.</hi></p>

<p rend="gatha1"> Hoti titthiyapakkanto, na panesa vimuccati;</p>

<p rend="gathalast">Naggassa gacchato vuttaṃ, padavārena dukkaṭaṃ.</p>

<p rend="hangnum" n="2535"><hi rend="paranum">2535</hi><hi rend="dot">.</hi></p>

<p rend="gatha1"> Vutto anupasampanna-vasena theyyavāsako;</p>

<p rend="gathalast">Tathā titthiyapakkanto, upasampannabhikkhunā.</p>

<p rend="centre">Titthiyapakkantakathā.</p>

<p rend="hangnum" n="2536"><hi rend="paranum">2536</hi><hi rend="dot">.</hi></p>

<p rend="gatha1"> Nāgo vāpi supaṇṇo vā, yakkho sakkopi vā idha;</p>

<p rend="gathalast">Tiracchānagato vutto, pabbājetuṃ na vaṭṭati.</p>

<p rend="centre">Tiracchānakathā.</p>

<p rend="hangnum" n="2537"><hi rend="paranum">2537</hi><hi rend="dot">.</hi></p>

<p rend="gatha1"> Pañcānantarike pose, pabbājentassa dukkaṭaṃ;</p>

<p rend="gathalast">Ubhatobyañjanañceva, tathā bhikkhunidūsakaṃ.</p>

<p rend="hangnum" n="2538"><hi rend="paranum">2538</hi><hi rend="dot">.</hi></p>

<p rend="gatha1"> Ekatoupasampannaṃ, bhikkhunīnaṃ tu santike;</p>

<p rend="gathalast">Dūsetvā pana so neva, bhikkhunīdūsako siyā.</p>

<p rend="hangnum" n="2539"><hi rend="paranum">2539</hi><hi rend="dot">.</hi></p>

<p rend="gatha1"> Sace anupasampanna-dūsako upasampadaṃ;</p>

<p rend="gathalast">Labhateva ca pabbajjaṃ, sā ca neva parājitā.</p>

<p rend="centre">Ekādasaabhabbapuggalakathā.</p>

<p rend="hangnum" n="2540"><hi rend="paranum">2540</hi><hi rend="dot">.</hi></p>

<p rend="gatha1"> Nūpasampādanīyova <pb ed="V" n="0.0216" />, anupajjhāyako naro;</p>

<p rend="gathalast">Karoto dukkaṭaṃ hoti, na kuppati sace kataṃ.</p>

<p rend="hangnum" n="2541"><hi rend="paranum">2541</hi><hi rend="dot">.</hi></p>

<p rend="gatha1"> Kuppatīti <pb ed="M" n="0.0245" /> vadanteke, na gahetabbameva taṃ;</p>

<p rend="gathalast">Sesesupi ayaṃ ñeyyo, nayo sabbattha viññunā.</p>

<p rend="hangnum" n="2542"><hi rend="paranum">2542</hi><hi rend="dot">.</hi></p>

<p rend="gatha1"> Upasampadakammassa, abhabbā pañcavīsati;</p>

<p rend="gathalast">Ajānitvā kato cāpi, osāro nāsanāraho.</p>

<p rend="hangnum" n="2543"><hi rend="paranum">2543</hi><hi rend="dot">.</hi></p>

<p rend="gatha1"> Hatthacchinnādibāttiṃsa, kuṭṭhiādi ca terasa;</p>

<p rend="gathalast">Apatto tesamosāro, kato ce pana rūhati.</p>

<p rend="hangnum" n="2544"><hi rend="paranum">2544</hi><hi rend="dot">.</hi></p>

<p rend="gatha1"> Ekūpajjhāyako hoti;</p>

<p rend="gatha2">Honti ācariyā tayo;</p>

<p rend="gatha3">Upasampadāpekkhā ca;</p>

<p rend="gathalast">Honti dve vā tayopi vā.</p>

<p rend="hangnum" n="2545"><hi rend="paranum">2545</hi><hi rend="dot">.</hi></p>

<p rend="gatha1"> Tīhi ācariyeheva, ekato anusāvanaṃ;</p>

<p rend="gathalast">Osāretvā kataṃ kammaṃ, na ca kuppati kappati.</p>

<p rend="hangnum" n="2546"><hi rend="paranum">2546</hi><hi rend="dot">.</hi></p>

<p rend="gatha1"> Ekūpajjhāyako hoti;</p>

<p rend="gatha2">Ācariyopi tathekato;</p>

<p rend="gatha3">Upasampadāpekkhā ca;</p>

<p rend="gathalast">Honti dve vā tayopi vā.</p>

<p rend="hangnum" n="2547"><hi rend="paranum">2547</hi><hi rend="dot">.</hi></p>

<p rend="gatha1"> Anupubbena sāvetvā, tesaṃ nāmaṃ tu tena ca;</p>

<p rend="gathalast">Ekato anusāvetvā, katampi ca na kuppati.</p>

<p rend="hangnum" n="2548"><hi rend="paranum">2548</hi><hi rend="dot">.</hi></p>

<p rend="gatha1"> Nānupajjhāyakenāpi, nānācariyakena ca;</p>

<p rend="gathalast">Aññamaññānusāvetvā, kataṃ kammañca vaṭṭati.</p>

<p rend="hangnum" n="2549"><hi rend="paranum">2549</hi><hi rend="dot">.</hi></p>

<p rend="gatha1"> Sumano tissatherassa, anusāveti sissakaṃ;</p>

<p rend="gathalast">Tisso sumanatherassa, anusāveti sissakaṃ.</p>

<p rend="hangnum" n="2550"><hi rend="paranum">2550</hi><hi rend="dot">.</hi></p>

<p rend="gatha1"> Nānupajjhāyakeneva, ekācariyakenidha;</p>

<p rend="gathalast">Upasampadā paṭikkhittā, buddhenādiccabandhunā.</p>

<p rend="centre">Mahākhandhakakathā.</p>

<p rend="title">Uposathakkhandhakakathā</p>

<p rend="hangnum" n="2551"><hi rend="paranum">2551</hi><hi rend="dot">.</hi></p>

<p rend="gatha1"> Baddhābaddhavaseneva <pb ed="M" n="0.0246" /><pb ed="V" n="0.0217" />, sīmā nāma dvidhā matā;</p>

<p rend="gathalast">Nimittena nimittaṃ tu, ghaṭetvā pana sammatā.</p>

<p rend="hangnum" n="2552"><hi rend="paranum">2552</hi><hi rend="dot">.</hi></p>

<p rend="gatha1"> Ayaṃ sīmāvipattīhi, ekādasahi vajjitā;</p>

<p rend="gathalast">Baddhā nāma siyā sīmā, sā tisampattisaṃyutā.</p>

<p rend="hangnum" n="2553"><hi rend="paranum">2553</hi><hi rend="dot">.</hi></p>

<p rend="gatha1"> Khaṇḍasamānasaṃvāsā-vippavāsādibhedato;</p>

<p rend="gathalast">Iti baddhā tidhā vuttā, abaddhāpi tidhā matā.</p>

<p rend="hangnum" n="2554"><hi rend="paranum">2554</hi><hi rend="dot">.</hi></p>

<p rend="gatha1"> Gāmato udakukkhepā, sattabbhantaratopi ca;</p>

<p rend="gathalast">Tattha gāmaparicchedo, <hi rend="bold">‘‘gāmasīmā’’</hi>ti vuccati.</p>

<p rend="hangnum" n="2555"><hi rend="paranum">2555</hi><hi rend="dot">.</hi></p>

<p rend="gatha1"> Jātassare samudde vā, nadiyā vā samantato;</p>

<p rend="gathalast">Majjhimassudakukkhepo, <hi rend="bold">udakukkhepa</hi>saññito.</p>

<p rend="hangnum" n="2556"><hi rend="paranum">2556</hi><hi rend="dot">.</hi></p>

<p rend="gatha1"> Agāmake araññe tu, sattevabbhantarā pana;</p>

<p rend="gathalast">Samantato ayaṃ sīmā, <hi rend="bold">sattabbhantara</hi>nāmikā.</p>

<p rend="hangnum" n="2557"><hi rend="paranum">2557</hi><hi rend="dot">.</hi></p>

<p rend="gatha1"> Ekaṃ abbhantaraṃ vuttaṃ, aṭṭhavīsatihatthakaṃ;</p>

<p rend="gathalast">Guḷukkhepanayeneva, udakukkhepakā matā.</p>

<p rend="hangnum" n="2558"><hi rend="paranum">2558</hi><hi rend="dot">.</hi></p>

<p rend="gatha1"> Imā dve pana sīmāyo, vaḍḍhanti parisāvasā;</p>

<p rend="gathalast">Abbhantarūdakukkhepā, ṭhitokāsā paraṃ siyuṃ.</p>

<p rend="hangnum" n="2559"><hi rend="paranum">2559</hi><hi rend="dot">.</hi></p>

<p rend="gatha1"> Ṭhito antoparicchede, hatthapāsaṃ vihāya vā;</p>

<p rend="gathalast">Tattakaṃ anatikkamma, paricchedampi vā paraṃ.</p>

<p rend="hangnum" n="2560"><hi rend="paranum">2560</hi><hi rend="dot">.</hi></p>

<p rend="gatha1"> Ṭhito kammaṃ vikopeti, iti aṭṭhakathānayo;</p>

<p rend="gathalast">Tasmā so hatthapāse vā, kātabbo bahi vā pana.</p>

<p rend="hangnum" n="2561"><hi rend="paranum">2561</hi><hi rend="dot">.</hi></p>

<p rend="gatha1"> Baddhasīmāya saṇṭhānaṃ, nimittaṃ disakittanaṃ;</p>

<p rend="gathalast">Ñatvā pamāṇaṃ sodhetvā, sīmaṃ bandheyya paṇḍito.</p>

<p rend="hangnum" n="2562"><hi rend="paranum">2562</hi><hi rend="dot">.</hi></p>

<p rend="gatha1"> Tikoṇaṃ <pb ed="M" n="0.0247" /> caturassañca, vaṭṭañca paṇavūpamaṃ;</p>

<p rend="gathalast">Vitānaṃ dhanukākāraṃ, mudiṅgasakaṭūpamaṃ.</p>

<p rend="hangnum" n="2563"><hi rend="paranum">2563</hi><hi rend="dot">.</hi></p>

<p rend="gatha1"> Pabbataṃ <pb ed="V" n="0.0218" /> vanaṃ pāsāṇaṃ, rukkhaṃ maggañca vammikaṃ;</p>

<p rend="gathalast">Udakañca nadiñcāti, nimittānaṭṭha dīpaye.</p>

<p rend="hangnum" n="2564"><hi rend="paranum">2564</hi><hi rend="dot">.</hi></p>

<p rend="gatha1"> Tesu tīṇi nimittāni, ādiṃ katvā samantato;</p>

<p rend="gathalast">Nimittānaṃ satenāpi, bandhituṃ pana vaṭṭati.</p>

<p rend="hangnum" n="2565"><hi rend="paranum">2565</hi><hi rend="dot">.</hi></p>

<p rend="gatha1"> Tiyojanaparā sīmā, ukkaṭṭhāti pakāsitā;</p>

<p rend="gathalast">Ekavīsati bhikkhūnaṃ, gaṇhantī heṭṭhimā matā.</p>

<p rend="hangnum" n="2566"><hi rend="paranum">2566</hi><hi rend="dot">.</hi></p>

<p rend="gatha1"> Ukkaṭṭhāyapi ukkaṭṭhā, heṭṭhimāyapi heṭṭhimā;</p>

<p rend="gathalast">Etā dvepi asīmāti, vuttā ādiccabandhunā.</p>

<p rend="hangnum" n="2567"><hi rend="paranum">2567</hi><hi rend="dot">.</hi></p>

<p rend="gatha1"> Nimittaṃ pana kittetvā, sabbameva samantato;</p>

<p rend="gathalast">Pacchā ñattidutiyena, sīmaṃ bandhitumarahati.</p>

<p rend="hangnum" n="2568"><hi rend="paranum">2568</hi><hi rend="dot">.</hi></p>

<p rend="gatha1"> Bandhitvānantaraṃ pacchā, cīvarāvippavāsakaṃ;</p>

<p rend="gathalast">Sammannitvāna baddhā sā-vippavāsāti vuccati.</p>

<p rend="hangnum" n="2569"><hi rend="paranum">2569</hi><hi rend="dot">.</hi></p>

<p rend="gatha1"> Nadīsarasamuddesu, sīmaṃ bandhati ce pana;</p>

<p rend="gathalast">Na vottharati teneva, asīmāti jinobravi.</p>

<p rend="centre">Sīmākathā.</p>

<p rend="hangnum" n="2570"><hi rend="paranum">2570</hi><hi rend="dot">.</hi></p>

<p rend="gatha1"> Dinakārakakattabbā-kārānañca vasā pana;</p>

<p rend="gathalast">Navevuposathā vuttā, buddhenādiccabandhunā.</p>

<p rend="hangnum" n="2571"><hi rend="paranum">2571</hi><hi rend="dot">.</hi></p>

<p rend="gatha1"> Cātuddaso pannaraso, sāmaggī ca uposatho;</p>

<p rend="gathalast">Divaseneva niddiṭṭhā, tayopete uposathā.</p>

<p rend="hangnum" n="2572"><hi rend="paranum">2572</hi><hi rend="dot">.</hi></p>

<p rend="gatha1"> Saṅghe uposatho ceva, gaṇe puggaluposatho;</p>

<p rend="gathalast">Kārakānaṃ vaseneva, tayo vuttā uposathā.</p>

<p rend="hangnum" n="2573"><hi rend="paranum">2573</hi><hi rend="dot">.</hi></p>

<p rend="gatha1"> Suttuddesābhidhāno <pb ed="M" n="0.0248" /> ca, pārisuddhiuposatho;</p>

<p rend="gathalast">Adhiṭṭhānanti niddiṭṭhā, tayo kammenuposathā.</p>

<p rend="hangnum" n="2574"><hi rend="paranum">2574</hi><hi rend="dot">.</hi></p>

<p rend="gatha1"> Saṅghassa pātimokkho ca, pārisuddhi gaṇassa ca;</p>

<p rend="gathalast">Adhiṭṭhānamathekassa, niddiṭṭhaṃ pana satthunā.</p>

<p rend="hangnum" n="2575"><hi rend="paranum">2575</hi><hi rend="dot">.</hi></p>

<p rend="gatha1"> Pātimokkhassa uddesā, pañca vuttā mahesinā;</p>

<p rend="gathalast">Nidānaṃ uddisitvāna, sāvetabbaṃ tu sesakaṃ.</p>

<p rend="hangnum" n="2576"><hi rend="paranum">2576</hi><hi rend="dot">.</hi></p>

<p rend="gatha1"> Ayameva <pb ed="V" n="0.0219" /> nayo ñeyyo, sesesupi ca viññunā;</p>

<p rend="gathalast">Cattāro bhikkhunīnañca, uddesā navime pana.</p>

<p rend="hangnum" n="2577"><hi rend="paranum">2577</hi><hi rend="dot">.</hi></p>

<p rend="gatha1"> Pātimokkhassa uddeso, kātabbova uposathe;</p>

<p rend="gathalast">Antarāyaṃ vinā ceva, anuddeso nivārito.</p>

<p rend="hangnum" n="2578"><hi rend="paranum">2578</hi><hi rend="dot">.</hi></p>

<p rend="gatha1"> Thero ca issaro tassa;</p>

<p rend="gatha2">‘‘Therādheyya’’nti pāṭhato;</p>

<p rend="gatha3">Avattantena ajjhiṭṭho;</p>

<p rend="gathalast">Yassa so pana vattati.</p>

<p rend="hangnum" n="2579"><hi rend="paranum">2579</hi><hi rend="dot">.</hi></p>

<p rend="gatha1"> Uddisante samappā vā, āgacchanti sace pana;</p>

<p rend="gathalast">Uddiṭṭhaṃ taṃ suuddiṭṭhaṃ, sāvetabbaṃ tu sesakaṃ.</p>

<p rend="hangnum" n="2580"><hi rend="paranum">2580</hi><hi rend="dot">.</hi></p>

<p rend="gatha1"> Uddiṭṭhamatte bhikkhūnaṃ, parisāyuṭṭhitāya vā;</p>

<p rend="gathalast">Pārisuddhi tu kattabbā, mūle tesaṃ, sace bahū.</p>

<p rend="hangnum" n="2581"><hi rend="paranum">2581</hi><hi rend="dot">.</hi></p>

<p rend="gatha1"> Sammajjituṃ padīpetuṃ, paññāpetuṃ dakāsane;</p>

<p rend="gathalast">Viniddiṭṭhassa therena, akarontassa dukkaṭaṃ.</p>

<p rend="hangnum" n="2582"><hi rend="paranum">2582</hi><hi rend="dot">.</hi></p>

<p rend="gatha1"> Katvā sammajjanaṃ dīpaṃ, ṭhapetvā udakāsanaṃ;</p>

<p rend="gathalast">Gaṇañattiṃ ṭhapetvāva, kattabbo tīhuposatho.</p>

<p rend="hangnum" n="2583"><hi rend="paranum">2583</hi><hi rend="dot">.</hi></p>

<p rend="gatha1"> Pubbakiccaṃ samāpetvā, adhiṭṭheyya panekako;</p>

<p rend="gathalast">No ce adhiṭṭhaheyyassa, hoti āpatti dukkaṭaṃ.</p>

<p rend="hangnum" n="2584"><hi rend="paranum">2584</hi><hi rend="dot">.</hi></p>

<p rend="gatha1"> Adhammena <pb ed="M" n="0.0249" /> ca vaggena, samaggena adhammato;</p>

<p rend="gathalast">Tathā dhammena vaggena, samaggena ca dhammato.</p>

<p rend="hangnum" n="2585"><hi rend="paranum">2585</hi><hi rend="dot">.</hi></p>

<p rend="gatha1"> Uposathassa etāni, kammānīti jinobravi;</p>

<p rend="gathalast">Catūsvapi panetesu, catutthaṃ dhammikaṃ mataṃ.</p>

<p rend="hangnum" n="2586"><hi rend="paranum">2586</hi><hi rend="dot">.</hi></p>

<p rend="gatha1"> Adhammenidha vaggo hi, katamo cetthuposatho?</p>

<p rend="gathalast">Vasanti ekasīmāyaṃ, cattāro yattha bhikkhuno.</p>

<p rend="hangnum" n="2587"><hi rend="paranum">2587</hi><hi rend="dot">.</hi></p>

<p rend="gatha1"> Ekassa pārisuddhiṃ te, ānayitvā tayo janā;</p>

<p rend="gathalast">Karonti pārisuddhiṃ ce, adhammo vagguposatho.</p>

<p rend="hangnum" n="2588"><hi rend="paranum">2588</hi><hi rend="dot">.</hi></p>

<p rend="gatha1"> Adhammena samaggo hi, cattāro bhikkhunekato;</p>

<p rend="gathalast">Karonti pārisuddhiṃ ce, samaggo hotyadhammiko.</p>

<p rend="hangnum" n="2589"><hi rend="paranum">2589</hi><hi rend="dot">.</hi></p>

<p rend="gatha1"> Dhammena <pb ed="V" n="0.0220" /> pana vaggo hi, katamo so uposatho;</p>

<p rend="gathalast">Vasanti ekasīmāyaṃ, cattāro yattha bhikkhuno.</p>

<p rend="hangnum" n="2590"><hi rend="paranum">2590</hi><hi rend="dot">.</hi></p>

<p rend="gatha1"> Ekassa pārisuddhiṃ te, ānayitvā tayo janā;</p>

<p rend="gathalast">Pātimokkhuddisante ce, vaggo dhammenuposatho.</p>

<p rend="hangnum" n="2591"><hi rend="paranum">2591</hi><hi rend="dot">.</hi></p>

<p rend="gatha1"> Dhammato hi samaggo so;</p>

<p rend="gatha2">Cattāro bhikkhunekato;</p>

<p rend="gatha3">Pātimokkhuddisantīdha;</p>

<p rend="gathalast">Samaggo dhammato mato.</p>

<p rend="hangnum" n="2592"><hi rend="paranum">2592</hi><hi rend="dot">.</hi></p>

<p rend="gatha1"> Vagge samagge vaggoti, saññino vimatissa vā;</p>

<p rend="gathalast">Uposathaṃ karontassa, hoti āpatti dukkaṭaṃ.</p>

<p rend="hangnum" n="2593"><hi rend="paranum">2593</hi><hi rend="dot">.</hi></p>

<p rend="gatha1"> Bhedādhippāyato tassa, hoti thullaccayaṃ pana;</p>

<p rend="gathalast">Vagge samaggenāpatti, samaggoti ca saññino.</p>

<p rend="hangnum" n="2594"><hi rend="paranum">2594</hi><hi rend="dot">.</hi></p>

<p rend="gatha1"> Ukkhittena gahaṭṭhena, sesehi sahadhammihi;</p>

<p rend="gathalast">Cutanikkhittasikkhehi, ekādasahi vā saha.</p>

<p rend="hangnum" n="2595"><hi rend="paranum">2595</hi><hi rend="dot">.</hi></p>

<p rend="gatha1"> Uposatho na kātabbo, sabhāgāpattikena vā;</p>

<p rend="gathalast">Chandena pārivutthena, karoto hoti dukkaṭaṃ.</p>

<p rend="hangnum" n="2596"><hi rend="paranum">2596</hi><hi rend="dot">.</hi></p>

<p rend="gatha1"> Adesetvā <pb ed="M" n="0.0250" /> panāpattiṃ, nāvikatvāna vematiṃ;</p>

<p rend="gathalast">Uposatho na kātabbo, dine vā anuposathe.</p>

<p rend="hangnum" n="2597"><hi rend="paranum">2597</hi><hi rend="dot">.</hi></p>

<p rend="gatha1"> Uposathe panāvāsā, sabhikkhumhā ca bhikkhunā;</p>

<p rend="gathalast">Āvāso vā anāvāso, na gantabbo kudācanaṃ.</p>

<p rend="hangnum" n="2598"><hi rend="paranum">2598</hi><hi rend="dot">.</hi></p>

<p rend="gatha1"> Yasmiṃ uposathe kiccaṃ;</p>

<p rend="gatha2">Āvāse pana vattati;</p>

<p rend="gatha3">So ce sabhikkhuko nāma;</p>

<p rend="gathalast">Āvāsoti pakāsito.</p>

<p rend="hangnum" n="2599"><hi rend="paranum">2599</hi><hi rend="dot">.</hi></p>

<p rend="gatha1"> Uposatho kimatthāya, kimatthāya pavāraṇā;</p>

<p rend="gathalast">Uposatho samaggattho, visuddhatthā pavāraṇā.</p>

<p rend="hangnum" n="2600"><hi rend="paranum">2600</hi><hi rend="dot">.</hi></p>

<p rend="gatha1"> Kopetuṃ dhammikaṃ kammaṃ, paṭikkoseyya dukkaṭaṃ;</p>

<p rend="gathalast">Chandaṃ vā kāyasāmaggiṃ, adentassapi dukkaṭaṃ.</p>

<p rend="hangnum" n="2601"><hi rend="paranum">2601</hi><hi rend="dot">.</hi></p>

<p rend="gatha1"> Hoti <pb ed="V" n="0.0221" /> pañcavidho saṅgho, catuvaggādibhedato;</p>

<p rend="gathalast">So ca kattabbakammassa, vasena paridīpito.</p>

<p rend="hangnum" n="2602"><hi rend="paranum">2602</hi><hi rend="dot">.</hi></p>

<p rend="gatha1"> Pavāraṇaṃ tathābbhānaṃ, kammañca upasampadaṃ;</p>

<p rend="gathalast">Ṭhapetvā catuvaggena, akattabbaṃ na vijjati.</p>

<p rend="hangnum" n="2603"><hi rend="paranum">2603</hi><hi rend="dot">.</hi></p>

<p rend="gatha1"> Pañcavaggena abbhānaṃ, majjhadesūpasampadaṃ;</p>

<p rend="gathalast">Dasavaggena abbhānaṃ, vinā sabbaṃ tu vaṭṭati.</p>

<p rend="hangnum" n="2604"><hi rend="paranum">2604</hi><hi rend="dot">.</hi></p>

<p rend="gatha1"> Kammaṃ vīsativaggena, na kattabbaṃ na kiñcipi;</p>

<p rend="gathalast">Ūne dosoti ñāpetuṃ, nādhike atirekatā.</p>

<p rend="hangnum" n="2605"><hi rend="paranum">2605</hi><hi rend="dot">.</hi></p>

<p rend="gatha1"> Cattāro pakatattāva, kammappattāti dīpitā;</p>

<p rend="gathalast">Catuvaggena kattabbe, sesesu ca ayaṃ nayo.</p>

<p rend="hangnum" n="2606"><hi rend="paranum">2606</hi><hi rend="dot">.</hi></p>

<p rend="gatha1"> Catuvaggādikattabbaṃ, katvāsaṃvāsapuggalaṃ;</p>

<p rend="gathalast">Gaṇapūraṃ karontassa, kataṃ kuppati dukkaṭaṃ.</p>

<p rend="hangnum" n="2607"><hi rend="paranum">2607</hi><hi rend="dot">.</hi></p>

<p rend="gatha1"> Parivāsādikammepi <pb ed="M" n="0.0251" />, tatraṭṭhaṃ gaṇapūrakaṃ;</p>

<p rend="gathalast">Katvā pana karontānaṃ, tathā, sesaṃ tu vaṭṭati.</p>

<p rend="centre">Uposathakkhandhakakathā.</p>

<p rend="title">Vassūpanāyikakkhandhakakathā</p>

<p rend="hangnum" n="2608"><hi rend="paranum">2608</hi><hi rend="dot">.</hi></p>

<p rend="gatha1"> Purimā pacchimā cāti, duve vassūpanāyikā;</p>

<p rend="gathalast">Ālayo vā vacībhedo, kattabbo upagacchatā.</p>

<p rend="hangnum" n="2609"><hi rend="paranum">2609</hi><hi rend="dot">.</hi></p>

<p rend="gatha1"> Vassūpagamanaṃ vāpi, jānaṃ anupagacchato;</p>

<p rend="gathalast">Temāsamavasitvā vā, carantassapi dukkaṭaṃ.</p>

<p rend="hangnum" n="2610"><hi rend="paranum">2610</hi><hi rend="dot">.</hi></p>

<p rend="gatha1"> Rukkhassa susire chatte, cāṭichavakuṭīsu vā;</p>

<p rend="gathalast">Ajjhokāsepi vā vassaṃ, upagantuṃ na vaṭṭati.</p>

<p rend="hangnum" n="2611"><hi rend="paranum">2611</hi><hi rend="dot">.</hi></p>

<p rend="gatha1"> Vassacchede anāpatti, antarāyo sace siyā;</p>

<p rend="gathalast">Chinnavassassa bhikkhussa, vāritāva pavāraṇā.</p>

<p rend="hangnum" n="2612"><hi rend="paranum">2612</hi><hi rend="dot">.</hi></p>

<p rend="gatha1"> Mātāpitūnaṃ <pb ed="V" n="0.0222" /> pana dassanatthaṃ;</p>

<p rend="gatha2">Pañcannamatthe sahadhammikānaṃ;</p>

<p rend="gatha3">Daṭṭhuṃ gilānaṃ tadupaṭṭhakānaṃ;</p>

<p rend="gathalast">Bhattādi nesaṃ pariyesanatthaṃ.</p>

<p rend="hangnum" n="2613"><hi rend="paranum">2613</hi><hi rend="dot">.</hi></p>

<p rend="gatha1"> Tathānabhirataṃ gantvā, vūpakāsessamuṭṭhitaṃ;</p>

<p rend="gathalast">Diṭṭhiṃ vā tassa kukkuccaṃ, vinodessāmahanti vā.</p>

<p rend="hangnum" n="2614"><hi rend="paranum">2614</hi><hi rend="dot">.</hi></p>

<p rend="gatha1"> Evaṃ sattāhakiccena, bhikkhunā vinayaññunā;</p>

<p rend="gathalast">Apesitepi gantabbaṃ, pageva pahite pana.</p>

<p rend="hangnum" n="2615"><hi rend="paranum">2615</hi><hi rend="dot">.</hi></p>

<p rend="gatha1"> Vassaṃ upagatenettha, animantitabhikkhunā;</p>

<p rend="gathalast">Dhammassa savanatthāya, gantuṃ pana na vaṭṭati.</p>

<p rend="hangnum" n="2616"><hi rend="paranum">2616</hi><hi rend="dot">.</hi></p>

<p rend="gatha1"> ‘‘Asukaṃ <pb ed="M" n="0.0252" /> nāma divasaṃ, sannipāto bhavissati’’;</p>

<p rend="gathalast">Iccevaṃ katikā pubbaṃ, katā ce pana vaṭṭati.</p>

<p rend="hangnum" n="2617"><hi rend="paranum">2617</hi><hi rend="dot">.</hi></p>

<p rend="gatha1"> ‘‘Dhovissāmi rajissāmi, bhaṇḍaka’’nti na vaṭṭati;</p>

<p rend="gathalast">Sacācariyupajjhāyā, pahiṇanti ca vaṭṭati.</p>

<p rend="hangnum" n="2618"><hi rend="paranum">2618</hi><hi rend="dot">.</hi></p>

<p rend="gatha1"> Uddesādīnamatthāya, gantuṃ neva ca vaṭṭati;</p>

<p rend="gathalast">Garūnaṃ dassanatthāya, gantuṃ labhati puggalo.</p>

<p rend="hangnum" n="2619"><hi rend="paranum">2619</hi><hi rend="dot">.</hi></p>

<p rend="gatha1"> Sace ācariyo ‘‘ajja, mā gacchāhī’’ti bhāsati;</p>

<p rend="gathalast">Ratticchede anāpatti, hotīti paridīpitā.</p>

<p rend="hangnum" n="2620"><hi rend="paranum">2620</hi><hi rend="dot">.</hi></p>

<p rend="gatha1"> Yassa kassaci ñātissa, upaṭṭhākakulassa vā;</p>

<p rend="gathalast">Gacchato dassanatthāya, ratticchede ca dukkaṭaṃ.</p>

<p rend="hangnum" n="2621"><hi rend="paranum">2621</hi><hi rend="dot">.</hi></p>

<p rend="gatha1"> ‘‘Āgamissāmi ajjeva, gantvāhaṃ gāmaka’’nti ca;</p>

<p rend="gathalast">Sace pāpuṇituṃ gacchaṃ, na sakkoteva vaṭṭati.</p>

<p rend="hangnum" n="2622"><hi rend="paranum">2622</hi><hi rend="dot">.</hi></p>

<p rend="gatha1"> Vaje satthepi nāvāyaṃ, tīsu ṭhānesu bhikkhuno;</p>

<p rend="gathalast">Vassacchede anāpatti, pavāretuñca vaṭṭati.</p>

<p rend="hangnum" n="2623"><hi rend="paranum">2623</hi><hi rend="dot">.</hi></p>

<p rend="gatha1"> Sati paccayavekalle, sarīrāphāsutāya vā;</p>

<p rend="gathalast">Eseva antarāyoti, vassaṃ chetvāpi pakkame.</p>

<p rend="hangnum" n="2624"><hi rend="paranum">2624</hi><hi rend="dot">.</hi></p>

<p rend="gatha1"> Yena kenantarāyena, vassaṃ nopagato hi yo;</p>

<p rend="gathalast">Dutiyā upagantabbā, chinnavassena vā pana.</p>

<p rend="hangnum" n="2625"><hi rend="paranum">2625</hi><hi rend="dot">.</hi></p>

<p rend="gatha1"> Vassaṃ <pb ed="V" n="0.0223" /> anupagantvā vā, tadaheva ca gacchati;</p>

<p rend="gathalast">Bahiddhā eva sattāhaṃ, upagantvāpi vā pana.</p>

<p rend="hangnum" n="2626"><hi rend="paranum">2626</hi><hi rend="dot">.</hi></p>

<p rend="gatha1"> Vītināmeti ce tassa, purimāpi na vijjati;</p>

<p rend="gathalast">Paṭissave ca bhikkhussa, hoti āpatti dukkaṭaṃ.</p>

<p rend="hangnum" n="2627"><hi rend="paranum">2627</hi><hi rend="dot">.</hi></p>

<p rend="gatha1"> Vassaṃ panupagantvā ca, uṭṭhāpetvā na cāruṇaṃ;</p>

<p rend="gathalast">Gacchato pana sattāha-karaṇeneva bhikkhuno.</p>

<p rend="hangnum" n="2628"><hi rend="paranum">2628</hi><hi rend="dot">.</hi></p>

<p rend="gatha1"> Antoyeva ca sattāhaṃ, nivattantassa tassa tu;</p>

<p rend="gathalast">Anāpattīti ko vādo, vasitvā bahi gacchato.</p>

<p rend="hangnum" n="2629"><hi rend="paranum">2629</hi><hi rend="dot">.</hi></p>

<p rend="gatha1"> ‘‘Vasissāmīdha <pb ed="M" n="0.0253" /> vassa’’nti, ālayo yadi vijjati;</p>

<p rend="gathalast">Nopetasatiyā vassaṃ, tena senāsanaṃ pana.</p>

<p rend="hangnum" n="2630"><hi rend="paranum">2630</hi><hi rend="dot">.</hi></p>

<p rend="gatha1"> Gahitaṃ suggahitaṃ hoti, chinnavasso na hoti so;</p>

<p rend="gathalast">Labhateva pavāretuṃ, na doso koci vijjati.</p>

<p rend="hangnum" n="2631"><hi rend="paranum">2631</hi><hi rend="dot">.</hi></p>

<p rend="gatha1"> ‘‘Imasmiṃ vihāre temāsaṃ, imaṃ vassaṃ upemi’’ti;</p>

<p rend="gathalast">Nicchārite ca tikkhattuṃ, vassaṃ upagato siyā.</p>

<p rend="hangnum" n="2632"><hi rend="paranum">2632</hi><hi rend="dot">.</hi></p>

<p rend="gatha1"> Ādiṃ tu navamiṃ katvā, gantuṃ vaṭṭati bhikkhuno;</p>

<p rend="gathalast">Āgacchatu ca pacchā so, mā vā doso na vijjati.</p>

<p rend="centre">Vassūpanāyikakkhandhakakathā.</p>

<p rend="title">Pavāraṇakkhandhakakathā</p>

<p rend="hangnum" n="2633"><hi rend="paranum">2633</hi><hi rend="dot">.</hi></p>

<p rend="gatha1"> Cātuddasī pañcadasī, sāmaggī ca pavāraṇā;</p>

<p rend="gathalast">Tevācī dvekavācī ca, saṅghe ca gaṇapuggale.</p>

<p rend="hangnum" n="2634"><hi rend="paranum">2634</hi><hi rend="dot">.</hi></p>

<p rend="gatha1"> Etā pana munindena, vuttā nava pavāraṇā;</p>

<p rend="gathalast">Tīṇi kammāni muñcitvā, anteneva pavāraye.</p>

<p rend="hangnum" n="2635"><hi rend="paranum">2635</hi><hi rend="dot">.</hi></p>

<p rend="gatha1"> Pubbakiccaṃ samāpetvā, pattakalle samānite;</p>

<p rend="gathalast">Ñattiṃ ṭhapetvā saṅghena, kattabbā hi pavāraṇā.</p>

<p rend="hangnum" n="2636"><hi rend="paranum">2636</hi><hi rend="dot">.</hi></p>

<p rend="gatha1"> Pavārentesu <pb ed="V" n="0.0224" /> theresu, nisīdeyya navo pana;</p>

<p rend="gathalast">Sayaṃ yāva pavāreyya, tāva ukkuṭikañhi so.</p>

<p rend="hangnum" n="2637"><hi rend="paranum">2637</hi><hi rend="dot">.</hi></p>

<p rend="gatha1"> Ñattiṃ vatvā pavāreyyuṃ, cattāro vā tayopi vā;</p>

<p rend="gathalast">Pubbakiccaṃ samāpetvā, ekāvāse vasanti ce.</p>

<p rend="hangnum" n="2638"><hi rend="paranum">2638</hi><hi rend="dot">.</hi></p>

<p rend="gatha1"> Aññamaññaṃ pavāreyyuṃ, vinā ñattiṃ duve janā;</p>

<p rend="gathalast">Adhiṭṭheyya panekopi, sesā saṅghapavāraṇā.</p>

<p rend="hangnum" n="2639"><hi rend="paranum">2639</hi><hi rend="dot">.</hi></p>

<p rend="gatha1"> Pavārite <pb ed="M" n="0.0254" /> ca saṅghasmiṃ, kareyyanāgato pana;</p>

<p rend="gathalast">Avuṭṭho chinnavasso vā, pārisuddhiuposathaṃ.</p>

<p rend="hangnum" n="2640"><hi rend="paranum">2640</hi><hi rend="dot">.</hi></p>

<p rend="gatha1"> Pañca yasmiṃ panāvāse, cattāro vā tayopi vā;</p>

<p rend="gathalast">Ekekassa haritvāna, samaṇā te pavāraṇaṃ.</p>

<p rend="hangnum" n="2641"><hi rend="paranum">2641</hi><hi rend="dot">.</hi></p>

<p rend="gatha1"> Aññamaññaṃ pavārenti, sace āpatti dukkaṭaṃ;</p>

<p rend="gathalast">Sesaṃ uposathe vutta-nayenidha naye budho.</p>

<p rend="hangnum" n="2642"><hi rend="paranum">2642</hi><hi rend="dot">.</hi></p>

<p rend="gatha1"> Pārisuddhippadānena, sampādetattano suciṃ;</p>

<p rend="gathalast">Chandadānena saṅghassa, sabbaṃ sādheti, nattano.</p>

<p rend="hangnum" n="2643"><hi rend="paranum">2643</hi><hi rend="dot">.</hi></p>

<p rend="gatha1"> Tasmā pana ubhinnampi, kiccasiddhatthamevidha;</p>

<p rend="gathalast">Pārisuddhipi dātabbā, chandaṃ dentena bhikkhunā.</p>

<p rend="hangnum" n="2644"><hi rend="paranum">2644</hi><hi rend="dot">.</hi></p>

<p rend="gatha1"> Chandekena bahūnampi, hātabbo pārisuddhipi;</p>

<p rend="gathalast">Paramparāhaṭo chando, na gacchati visuddhiyā.</p>

<p rend="hangnum" n="2645"><hi rend="paranum">2645</hi><hi rend="dot">.</hi></p>

<p rend="gatha1"> Chandaṃ vā pārisuddhiṃ vā, gahetvā vā pavāraṇaṃ;</p>

<p rend="gathalast">Sāmaṇerādibhāvaṃ vā, paṭijāneyya hārako.</p>

<p rend="hangnum" n="2646"><hi rend="paranum">2646</hi><hi rend="dot">.</hi></p>

<p rend="gatha1"> Sace so saṅghamappatvā, vibbhameyya mareyya vā;</p>

<p rend="gathalast">Nāhaṭañceva taṃ sabbaṃ, patvā cevaṃ siyāhaṭaṃ.</p>

<p rend="hangnum" n="2647"><hi rend="paranum">2647</hi><hi rend="dot">.</hi></p>

<p rend="gatha1"> Saṅghaṃ patvā pamatto vā, sutto vā khittacittako;</p>

<p rend="gathalast">Nāroceti anāpatti, hoti sañcicca dukkaṭaṃ.</p>

<p rend="hangnum" n="2648"><hi rend="paranum">2648</hi><hi rend="dot">.</hi></p>

<p rend="gatha1"> Ye te vipassanāyuttā, rattindivamatanditā;</p>

<p rend="gathalast">Pubbarattāpararattaṃ, vipassanaparāyaṇā.</p>

<p rend="hangnum" n="2649"><hi rend="paranum">2649</hi><hi rend="dot">.</hi></p>

<p rend="gatha1"> Laddhaphāsuvihārānaṃ, siyā na parihāniti;</p>

<p rend="gathalast">Pavāraṇāya saṅgāho, vutto kattikamāsake.</p>

<p rend="centre">Pavāraṇakkhandhakakathā.</p>

<p rend="title">Cammakkhandhakakathā</p>

<p rend="hangnum" n="2650"><hi rend="paranum">2650</hi><hi rend="dot">.</hi></p>

<p rend="gatha1"> Eḷakājamigānaṃ <pb ed="M" n="0.0255" /><pb ed="V" n="0.0225" /> tu, cammaṃ vaṭṭati bhikkhuno;</p>

<p rend="gathalast">Rohiteṇikuraṅgānaṃ, pasadaṃmigamātuyā.</p>

<p rend="hangnum" n="2651"><hi rend="paranum">2651</hi><hi rend="dot">.</hi></p>

<p rend="gatha1"> Ṭhapetvā cammametesaṃ, aññaṃ dukkaṭavatthukaṃ;</p>

<p rend="gathalast">Thavikopāhane sabbaṃ, cammaṃ vaṭṭatyamānusaṃ.</p>

<p rend="hangnum" n="2652"><hi rend="paranum">2652</hi><hi rend="dot">.</hi></p>

<p rend="gatha1"> Vaṭṭanti majjhime dese, na guṇaṅguṇupāhanā;</p>

<p rend="gathalast">Vaṭṭanti antoārāme, sabbatthāpi ca rogino.</p>

<p rend="hangnum" n="2653"><hi rend="paranum">2653</hi><hi rend="dot">.</hi></p>

<p rend="gatha1"> Puṭakhallakabaddhā ca, tatheva pāliguṇṭhimā;</p>

<p rend="gathalast">Tūlapuṇṇā na vaṭṭanti, sabbanīlādayopi ca.</p>

<p rend="hangnum" n="2654"><hi rend="paranum">2654</hi><hi rend="dot">.</hi></p>

<p rend="gatha1"> Citrā upāhanā meṇḍa-visāṇūpamavaddhikā;</p>

<p rend="gathalast">Na ca vaṭṭanti morassa, piñchena parisibbitā.</p>

<p rend="hangnum" n="2655"><hi rend="paranum">2655</hi><hi rend="dot">.</hi></p>

<p rend="gatha1"> Majjārakāḷakolūka-sīhabyagghuddadīpinaṃ;</p>

<p rend="gathalast">Ajinassa ca cammena, na vaṭṭati parikkhaṭā.</p>

<p rend="hangnum" n="2656"><hi rend="paranum">2656</hi><hi rend="dot">.</hi></p>

<p rend="gatha1"> Puṭādiṃ apanetvā vā, chinditvā vāpi sabbaso;</p>

<p rend="gathalast">Vaṇṇabhedaṃ tathā katvā, dhāretabbā upāhanā.</p>

<p rend="hangnum" n="2657"><hi rend="paranum">2657</hi><hi rend="dot">.</hi></p>

<p rend="gatha1"> Sabbāpi pana dhāretuṃ, na ca vaṭṭanti pādukā;</p>

<p rend="gathalast">Ṭhapetvā tattha passāva- vaccācamanapādukā.</p>

<p rend="hangnum" n="2658"><hi rend="paranum">2658</hi><hi rend="dot">.</hi></p>

<p rend="gatha1"> Āsandiñceva pallaṅkaṃ, uccāsayanasaññitaṃ;</p>

<p rend="gathalast">Atikkantapamāṇaṃ tu, sevamānassa dukkaṭaṃ.</p>

<p rend="hangnum" n="2659"><hi rend="paranum">2659</hi><hi rend="dot">.</hi></p>

<p rend="gatha1"> Gonakaṃ kuttakaṃ cittaṃ, paṭikaṃ paṭalikampi ca;</p>

<p rend="gathalast">Ekantalomiṃ vikatiṃ, tūlikaṃ uddalomikaṃ.</p>

<p rend="hangnum" n="2660"><hi rend="paranum">2660</hi><hi rend="dot">.</hi></p>

<p rend="gatha1"> Kaṭṭissaṃ pana koseyyaṃ, hatthiassarathattharaṃ;</p>

<p rend="gathalast">Kadalimigapavara-paccattharaṇakampi ca.</p>

<p rend="hangnum" n="2661"><hi rend="paranum">2661</hi><hi rend="dot">.</hi></p>

<p rend="gatha1"> Heṭṭhā <pb ed="M" n="0.0256" /> rattavitānassa, dvidhā rattūpadhānakaṃ;</p>

<p rend="gathalast">Akappiyamidaṃ sabbaṃ, dukkaṭaṃ paribhuñjato.</p>

<p rend="hangnum" n="2662"><hi rend="paranum">2662</hi><hi rend="dot">.</hi></p>

<p rend="gatha1"> Heṭṭhā <pb ed="V" n="0.0226" /> akappiye paccatthare sati na vaṭṭati;</p>

<p rend="gathalast">Uddhaṃ setavitānampi, tasmiṃ asati vaṭṭati.</p>

<p rend="hangnum" n="2663"><hi rend="paranum">2663</hi><hi rend="dot">.</hi></p>

<p rend="gatha1"> Āsandiṃ pana pallaṅkaṃ, ṭhapetvā tūlikampi ca;</p>

<p rend="gathalast">Sesaṃ pana ca sabbampi, labhate gihisantakaṃ.</p>

<p rend="hangnum" n="2664"><hi rend="paranum">2664</hi><hi rend="dot">.</hi></p>

<p rend="gatha1"> Dhammāsane anāpatti, bhattaggepi nisīdituṃ;</p>

<p rend="gathalast">Bhūmattharaṇake tattha, sayitumpi ca vaṭṭati.</p>

<p rend="centre">Cammakkhandhakakathā.</p>

<p rend="title">Bhesajjakkhandhakakathā</p>

<p rend="hangnum" n="2665"><hi rend="paranum">2665</hi><hi rend="dot">.</hi></p>

<p rend="gatha1"> Vuttā gahapatissāpi, sammutussāvanantikā;</p>

<p rend="gathalast">Gonisādīti kappiyā, catasso honti bhūmiyo.</p>

<p rend="hangnum" n="2666"><hi rend="paranum">2666</hi><hi rend="dot">.</hi></p>

<p rend="gatha1"> Saṅghassa santakaṃ gehaṃ, santakaṃ bhikkhunopi vā;</p>

<p rend="gathalast">Kappiyaṃ pana kattabbaṃ, sahaseyyappahonakaṃ.</p>

<p rend="hangnum" n="2667"><hi rend="paranum">2667</hi><hi rend="dot">.</hi></p>

<p rend="gatha1"> Ṭhapetvā bhikkhumaññehi, dinnaṃ kappiyabhūmiyā;</p>

<p rend="gathalast">Atthāya santakaṃ tesaṃ, gehaṃ <hi rend="bold">gahapate</hi>vidaṃ.</p>

<p rend="hangnum" n="2668"><hi rend="paranum">2668</hi><hi rend="dot">.</hi></p>

<p rend="gatha1"> Sā hi <hi rend="bold">sammutikā</hi> nāma, yā hi saṅghena sammatā;</p>

<p rend="gathalast">Kammavācamavatvā vā, vaṭṭatevāpalokanaṃ.</p>

<p rend="hangnum" n="2669"><hi rend="paranum">2669</hi><hi rend="dot">.</hi></p>

<p rend="gatha1"> Paṭhamiṭṭhakapāsāṇa-thambhādiṭṭhapane pana;</p>

<p rend="gathalast">‘‘Kappiyakuṭiṃ karomā’’ti, vadantehi samantato.</p>

<p rend="hangnum" n="2670"><hi rend="paranum">2670</hi><hi rend="dot">.</hi></p>

<p rend="gatha1"> Ukkhipitvā ṭhapentesu, āmasitvā paresu vā;</p>

<p rend="gathalast">Sayamevukkhipitvā vā, ṭhapeyyu<hi rend="bold">ssāvanantikā</hi>.</p>

<p rend="hangnum" n="2671"><hi rend="paranum">2671</hi><hi rend="dot">.</hi></p>

<p rend="gatha1"> Iṭṭhakādipatiṭṭhānaṃ <pb ed="M" n="0.0257" />, bhikkhūnaṃ vadataṃ pana;</p>

<p rend="gathalast">Vācāya pariyosānaṃ, samakālaṃ tu vaṭṭati.</p>

<p rend="hangnum" n="2672"><hi rend="paranum">2672</hi><hi rend="dot">.</hi></p>

<p rend="gatha1"> Ārāmo aparikkhitto, sakalo bhuyyatopi vā;</p>

<p rend="gathalast">Duvidhopi ca viññūhi, <hi rend="bold">gonisādī</hi>ti vuccati.</p>

<p rend="hangnum" n="2673"><hi rend="paranum">2673</hi><hi rend="dot">.</hi></p>

<p rend="gatha1"> Etā <pb ed="V" n="0.0227" /> pana catassopi, honti kappiyabhūmiyo;</p>

<p rend="gathalast">Ettha pakkañca vutthañca, sabbaṃ vaṭṭati āmisaṃ.</p>

<p rend="hangnum" n="2674"><hi rend="paranum">2674</hi><hi rend="dot">.</hi></p>

<p rend="gatha1"> Ussāvanantikā yā sā, thambhādīsu adhiṭṭhitā;</p>

<p rend="gathalast">Thambhādīsvapanītesu, tadaññesupi tiṭṭhati.</p>

<p rend="hangnum" n="2675"><hi rend="paranum">2675</hi><hi rend="dot">.</hi></p>

<p rend="gatha1"> Apanītesu sabbesu, siyā jahitavatthukā;</p>

<p rend="gathalast">Gonisādī parikkhittā, sesā chadananāsato.</p>

<p rend="hangnum" n="2676"><hi rend="paranum">2676</hi><hi rend="dot">.</hi></p>

<p rend="gatha1"> Bhikkhuṃ ṭhapetvā aññesaṃ, hatthato ca paṭiggaho;</p>

<p rend="gathalast">Tesañca sannidhi anto- vuttaṃ bhikkhussa vaṭṭati.</p>

<p rend="hangnum" n="2677"><hi rend="paranum">2677</hi><hi rend="dot">.</hi></p>

<p rend="gatha1"> Bhikkhussa bhikkhuniyā vā, santakaṃ saṅghikampi vā;</p>

<p rend="gathalast">Antovutthañca pakkañca, ubhinnaṃ na ca vaṭṭati.</p>

<p rend="hangnum" n="2678"><hi rend="paranum">2678</hi><hi rend="dot">.</hi></p>

<p rend="gatha1"> Akappakuṭiyā vutthaṃ, sappiādivimissitaṃ;</p>

<p rend="gathalast">‘‘Antovuttha’’nti niddiṭṭhaṃ, paṭhamaṃ kālikadvayaṃ.</p>

<p rend="hangnum" n="2679"><hi rend="paranum">2679</hi><hi rend="dot">.</hi></p>

<p rend="gatha1"> Teheva sappiādīhi, bhikkhunā yāvajīvikaṃ;</p>

<p rend="gathalast">Pakkaṃ taṃ pana sattāhaṃ, vaṭṭateva nirāmisaṃ.</p>

<p rend="hangnum" n="2680"><hi rend="paranum">2680</hi><hi rend="dot">.</hi></p>

<p rend="gatha1"> Sace āmisasaṃsaṭṭhaṃ, pakkaṃ taṃ paribhuñjati;</p>

<p rend="gathalast">Antovutthañca bhiyyopi, sāmapakkañca bhuñjati.</p>

<p rend="hangnum" n="2681"><hi rend="paranum">2681</hi><hi rend="dot">.</hi></p>

<p rend="gatha1"> Yāvakālikamāhāro, pānakaṃ yāmakālikaṃ;</p>

<p rend="gathalast">Sattāhakālikaṃ nāma, sappiādikapañcakaṃ.</p>

<p rend="hangnum" n="2682"><hi rend="paranum">2682</hi><hi rend="dot">.</hi></p>

<p rend="gatha1"> Sesaṃ pana haliddādi, bhesajjaṃ yāvajīvikaṃ;</p>

<p rend="gathalast">Catudhā kālikā vuttā, udakaṃ hotyakālikaṃ.</p>

<p rend="hangnum" n="2683"><hi rend="paranum">2683</hi><hi rend="dot">.</hi></p>

<p rend="gatha1"> Paṭiggahavaseneva, kālātītā tikālikā;</p>

<p rend="gathalast">Honti dosakarā bhuttā, abhuttaṃ tatiyampi ca.</p>

<p rend="hangnum" n="2684"><hi rend="paranum">2684</hi><hi rend="dot">.</hi></p>

<p rend="gatha1"> Ambaṃ <pb ed="M" n="0.0258" /> jambu ca cocañca, mocañca madhu muddikā;</p>

<p rend="gathalast">Sālu phārusakañcāti, pānakaṃ aṭṭhadhā mataṃ.</p>

<p rend="hangnum" n="2685"><hi rend="paranum">2685</hi><hi rend="dot">.</hi></p>

<p rend="gatha1"> Pānakatthamanuññātaṃ, phalaṃ pakkañca āmakaṃ;</p>

<p rend="gathalast">Pānahetu paṭikkhitto, savatthukapaṭiggaho.</p>

<p rend="hangnum" n="2686"><hi rend="paranum">2686</hi><hi rend="dot">.</hi></p>

<p rend="gatha1"> Ambapakkaṃ sukoṭṭetvā, madditvā udake pana;</p>

<p rend="gathalast">Pacchā parissavaṃ katvā, pātuṃ vaṭṭati pānakaṃ.</p>

<p rend="hangnum" n="2687"><hi rend="paranum">2687</hi><hi rend="dot">.</hi></p>

<p rend="gatha1"> Vaṭṭatādiccapākaṃ <pb ed="V" n="0.0228" /> tu, aggipakkaṃ na vaṭṭati;</p>

<p rend="gathalast">Eseva ca nayo sesa-pānakesupi dīpito.</p>

<p rend="hangnum" n="2688"><hi rend="paranum">2688</hi><hi rend="dot">.</hi></p>

<p rend="gatha1"> Pupphapattaphalucchūnaṃ, cattāro panime rasā;</p>

<p rend="gathalast">Anuññātā imānaṭṭha, pānāni anujānatā.</p>

<p rend="hangnum" n="2689"><hi rend="paranum">2689</hi><hi rend="dot">.</hi></p>

<p rend="gatha1"> Sabbo puppharaso vutto, madhukassa rasaṃ vinā;</p>

<p rend="gathalast">Sabbo pattaraso vutto, pakkaḍākarasaṃ vinā.</p>

<p rend="hangnum" n="2690"><hi rend="paranum">2690</hi><hi rend="dot">.</hi></p>

<p rend="gatha1"> Sattannaṃ sānulomānaṃ, dhaññānaṃ phalajaṃ rasaṃ;</p>

<p rend="gathalast">Ṭhapetvānumato sabbo, vikāle phalajo raso.</p>

<p rend="hangnum" n="2691"><hi rend="paranum">2691</hi><hi rend="dot">.</hi></p>

<p rend="gatha1"> Yāvakālikapattāna-mapi sītudake kato;</p>

<p rend="gathalast">Madditvādiccapākopi, vikāle pana vaṭṭati.</p>

<p rend="hangnum" n="2692"><hi rend="paranum">2692</hi><hi rend="dot">.</hi></p>

<p rend="gatha1"> Tālañca nāḷikerañca, panasaṃ labujampi ca;</p>

<p rend="gathalast">Tipusālābukumbhaṇḍaṃ, tathā pussaphalampi ca.</p>

<p rend="hangnum" n="2693"><hi rend="paranum">2693</hi><hi rend="dot">.</hi></p>

<p rend="gatha1"> Evameḷālukañcāti, navetāni phalāni hi;</p>

<p rend="gathalast">Aparaṇṇañca sabbampi, sattadhaññānulomikaṃ.</p>

<p rend="hangnum" n="2694"><hi rend="paranum">2694</hi><hi rend="dot">.</hi></p>

<p rend="gatha1"> Badaraṃ timbarū selu, kosambaṃ karamaddakaṃ;</p>

<p rend="gathalast">Mātuluṅgakapitthañca, vettaṃ ciñcaphalampi ca.</p>

<p rend="hangnum" n="2695"><hi rend="paranum">2695</hi><hi rend="dot">.</hi></p>

<p rend="gatha1"> Phalānaṃ evamādīnaṃ, khuddakānaṃ raso pana;</p>

<p rend="gathalast">Aṭṭhapānānulomattā, niddiṭṭho anulomike.</p>

<p rend="hangnum" n="2696"><hi rend="paranum">2696</hi><hi rend="dot">.</hi></p>

<p rend="gatha1"> Sānulomassa <pb ed="M" n="0.0259" /> dhaññassa, ṭhapetvā phalajaṃ rasaṃ;</p>

<p rend="gathalast">Añño phalaraso natthi, ayāmakāliko idha.</p>

<p rend="centre">Bhesajjakkhandhakakathā.</p>

<p rend="title">Kathinakkhandhakakathā</p>

<p rend="hangnum" n="2697"><hi rend="paranum">2697</hi><hi rend="dot">.</hi></p>

<p rend="gatha1"> Bhikkhūnaṃ vuṭṭhavassānaṃ, kathinatthāramabravi;</p>

<p rend="gathalast">Pañcannaṃ ānisaṃsānaṃ, kāraṇā munipuṅgavo.</p>

<p rend="hangnum" n="2698"><hi rend="paranum">2698</hi><hi rend="dot">.</hi></p>

<p rend="gatha1"> Na <pb ed="V" n="0.0229" /> ullikhitamattādi-catuvīsativajjitaṃ;</p>

<p rend="gathalast">Cīvaraṃ bhikkhunādāya, uddharitvā purāṇakaṃ.</p>

<p rend="hangnum" n="2699"><hi rend="paranum">2699</hi><hi rend="dot">.</hi></p>

<p rend="gatha1"> Navaṃ adhiṭṭhahitvāva, vattabbaṃ vacasā puna;</p>

<p rend="gathalast">‘‘Imināntaravāsena, kathinaṃ attharāmi’’ti.</p>

<p rend="hangnum" n="2700"><hi rend="paranum">2700</hi><hi rend="dot">.</hi></p>

<p rend="gatha1"> Vutte tikkhattumiccevaṃ, kathinaṃ hoti atthataṃ;</p>

<p rend="gathalast">Saṅghaṃ panupasaṅkamma, ādāya kathinaṃ iti.</p>

<p rend="hangnum" n="2701"><hi rend="paranum">2701</hi><hi rend="dot">.</hi></p>

<p rend="gatha1"> ‘‘Atthataṃ kathinaṃ bhante, saṅghassa anumodatha;</p>

<p rend="gathalast">Dhammiko kathinatthāro’’, vattabbaṃ tena bhikkhunā.</p>

<p rend="hangnum" n="2702"><hi rend="paranum">2702</hi><hi rend="dot">.</hi></p>

<p rend="gatha1"> ‘‘Suatthataṃ tayā bhante, saṅghassa kathinaṃ puna;</p>

<p rend="gathalast">Dhammiko kathinatthāro, anumodāmi’’tīraye.</p>

<p rend="hangnum" n="2703"><hi rend="paranum">2703</hi><hi rend="dot">.</hi></p>

<p rend="gatha1"> Kathinassa ca kiṃ mūlaṃ, kiṃ vatthu kā ca bhūmiyo;</p>

<p rend="gathalast">Katidhammavido bhikkhu, kathinatthāramarahati.</p>

<p rend="hangnum" n="2704"><hi rend="paranum">2704</hi><hi rend="dot">.</hi></p>

<p rend="gatha1"> Mūlamekaṃ, siyā vatthu, tividhaṃ, bhūmiyo cha ca;</p>

<p rend="gathalast">Aṭṭhadhammavido bhikkhu, kathinatthāramarahati.</p>

<p rend="hangnum" n="2705"><hi rend="paranum">2705</hi><hi rend="dot">.</hi></p>

<p rend="gatha1"> Saṅgho mūlanti niddiṭṭhaṃ, vatthu hoti ticīvaraṃ;</p>

<p rend="gathalast">Khomādīni cha vuttāni, cīvarāni cha bhūmiyo.</p>

<p rend="hangnum" n="2706"><hi rend="paranum">2706</hi><hi rend="dot">.</hi></p>

<p rend="gatha1"> Pubbapaccuddharādhiṭṭhā-natthāro <pb ed="M" n="0.0260" /> mātikāpi ca;</p>

<p rend="gathalast">Palibodho ca uddhāro, ānisaṃsā panaṭṭhime.</p>

<p rend="hangnum" n="2707"><hi rend="paranum">2707</hi><hi rend="dot">.</hi></p>

<p rend="gatha1"> Dhovanañca vicāro ca, chedanaṃ bandhanampi ca;</p>

<p rend="gathalast">Sibbanaṃ rajanaṃ kappaṃ, <hi rend="bold">‘‘pubbakicca’’</hi>nti vuccati.</p>

<p rend="hangnum" n="2708"><hi rend="paranum">2708</hi><hi rend="dot">.</hi></p>

<p rend="gatha1"> Saṅghāṭi uttarāsaṅgo, atho antaravāsako;</p>

<p rend="gathalast">Paccuddhāro adhiṭṭhānaṃ, atthāropesameva tu.</p>

<p rend="hangnum" n="2709"><hi rend="paranum">2709</hi><hi rend="dot">.</hi></p>

<p rend="gatha1"> Pakkamanañca niṭṭhānaṃ, sanniṭṭhānañca nāsanaṃ;</p>

<p rend="gathalast">Savanāsā ca sīmā ca, sahubbhāroti aṭṭhimā.</p>

<p rend="hangnum" n="2710"><hi rend="paranum">2710</hi><hi rend="dot">.</hi></p>

<p rend="gatha1"> Katacīvaramādāya, āvāse nirapekkhako;</p>

<p rend="gathalast">Atikkantāya sīmāya, hoti <hi rend="bold">pakkamanantikā</hi>.</p>

<p rend="hangnum" n="2711"><hi rend="paranum">2711</hi><hi rend="dot">.</hi></p>

<p rend="gatha1"> Ānisaṃsamathādāya, vihāre anapekkhako;</p>

<p rend="gathalast">Gantvā pana vihāraṃ so, aññaṃ sukhavihārikaṃ.</p>

<p rend="hangnum" n="2712"><hi rend="paranum">2712</hi><hi rend="dot">.</hi></p>

<p rend="gatha1"> Tattha <pb ed="V" n="0.0230" /> taṃ viharantova, karoti yadi cīvaraṃ;</p>

<p rend="gathalast">Niṭṭhite cīvare tasmiṃ, <hi rend="bold">niṭṭhānantā</hi>ti vuccati.</p>

<p rend="hangnum" n="2713"><hi rend="paranum">2713</hi><hi rend="dot">.</hi></p>

<p rend="gatha1"> ‘‘Cīvaraṃ na karissāmi, na paccessaṃ tamassamaṃ’’;</p>

<p rend="gathalast">Evaṃ tu dhuranikkhepe, <hi rend="bold">sanniṭṭhānantikā</hi> matā.</p>

<p rend="hangnum" n="2714"><hi rend="paranum">2714</hi><hi rend="dot">.</hi></p>

<p rend="gatha1"> Kathinacchādanaṃ laddhā, ‘‘na paccessa’’nti ce gato;</p>

<p rend="gathalast">Karontasseva naṭṭhaṃ vā, daḍḍhaṃ vā <hi rend="bold">nāsanantikā</hi>.</p>

<p rend="hangnum" n="2715"><hi rend="paranum">2715</hi><hi rend="dot">.</hi></p>

<p rend="gatha1"> Laddhānisaṃso sāpekkho, bahisīmaṃ gato pana;</p>

<p rend="gathalast">Suṇāti cantarubbhāraṃ, sā hoti <hi rend="bold">savanantikā</hi>.</p>

<p rend="hangnum" n="2716"><hi rend="paranum">2716</hi><hi rend="dot">.</hi></p>

<p rend="gatha1"> Cīvarāsāya pakkanto, bahisīmaṃ gato pana;</p>

<p rend="gathalast">‘‘Dassāmi cīvaraṃ tuyhaṃ’’, vutto savati kenaci.</p>

<p rend="hangnum" n="2717"><hi rend="paranum">2717</hi><hi rend="dot">.</hi></p>

<p rend="gatha1"> Puna vutte ‘‘na sakkomi, dātunti tava cīvaraṃ’’;</p>

<p rend="gathalast">Āsāya chinnamattāya, <hi rend="bold">āsāvacchedikā</hi> matā.</p>

<p rend="hangnum" n="2718"><hi rend="paranum">2718</hi><hi rend="dot">.</hi></p>

<p rend="gatha1"> Vassaṃvuṭṭhavihāramhā <pb ed="M" n="0.0261" />, vihāraññaṃ gato siyā;</p>

<p rend="gathalast">Āgacchaṃ antarāmagge, taduddhāramatikkame.</p>

<p rend="hangnum" n="2719"><hi rend="paranum">2719</hi><hi rend="dot">.</hi></p>

<p rend="gatha1"> Tassa so kathinuddhāro, <hi rend="bold">sīmātikkantiko</hi> mato;</p>

<p rend="gathalast">Kathinānisaṃsamādāya, sāpekkhova sace gato.</p>

<p rend="hangnum" n="2720"><hi rend="paranum">2720</hi><hi rend="dot">.</hi></p>

<p rend="gatha1"> Sambhuṇāti punāgantvā, kathinuddhārameva ce;</p>

<p rend="gathalast">Tassa so kathinuddhāro, <hi rend="bold">‘‘sahubbhāro’’</hi>ti vuccati.</p>

<p rend="hangnum" n="2721"><hi rend="paranum">2721</hi><hi rend="dot">.</hi></p>

<p rend="gatha1"> Pakkamanañca niṭṭhānaṃ, sanniṭṭhānañca sīmato;</p>

<p rend="gathalast">Cattāro puggalādhīnā, saṅghādhīnantarubbharo.</p>

<p rend="hangnum" n="2722"><hi rend="paranum">2722</hi><hi rend="dot">.</hi></p>

<p rend="gatha1"> Nāsanaṃ savanañceva, āsāvacchedikāpi ca;</p>

<p rend="gathalast">Tayopi kathinubbhārā, na tu saṅghā, na bhikkhuto.</p>

<p rend="hangnum" n="2723"><hi rend="paranum">2723</hi><hi rend="dot">.</hi></p>

<p rend="gatha1"> Āvāsapalibodho ca, palibodho ca cīvare;</p>

<p rend="gathalast">Palibodhā duve vuttā, yuttamuttatthavādinā.</p>

<p rend="hangnum" n="2724"><hi rend="paranum">2724</hi><hi rend="dot">.</hi></p>

<p rend="gatha1"> Aṭṭhannaṃ mātikānaṃ vā, antarubbhāratopi vā;</p>

<p rend="gathalast">Ubbhārāpi duve vuttā, kathinassa mahesinā.</p>

<p rend="hangnum" n="2725"><hi rend="paranum">2725</hi><hi rend="dot">.</hi></p>

<p rend="gatha1"> Anāmantāsamādānaṃ, gaṇato yāvadatthikaṃ;</p>

<p rend="gathalast">Tattha yo cīvaruppādo, ānisaṃsā ca pañcime.</p>

<p rend="centre">Kathinakkhandhakakathā.</p>

<p rend="title">Cīvarakkhandhakakathā</p>

<p rend="hangnum" n="2726"><hi rend="paranum">2726</hi><hi rend="dot">.</hi></p>

<p rend="gatha1"> Cīvarassa <pb ed="V" n="0.0231" /> panuppādā, aṭṭha cīvaramātikā;</p>

<p rend="gathalast">Sīmāya deti, katikā, bhikkhāpaññattiyā, tathā.</p>

<p rend="hangnum" n="2727"><hi rend="paranum">2727</hi><hi rend="dot">.</hi></p>

<p rend="gatha1"> Saṅghassa, ubhatosaṅghe, vassaṃvuṭṭhassa deti ca,;</p>

<p rend="gathalast">Ādissa, puggalassāti, aṭṭhimā pana mātikā.</p>

<p rend="hangnum" n="2728"><hi rend="paranum">2728</hi><hi rend="dot">.</hi></p>

<p rend="gatha1"> Tattha <pb ed="M" n="0.0262" /><hi rend="bold">sīmāya detī</hi>ti, antosīmaṃ gatehi tu;</p>

<p rend="gathalast">Bhikkhūhi bhājetabbanti, vaṇṇitaṃ varavaṇṇinā.</p>

<p rend="hangnum" n="2729"><hi rend="paranum">2729</hi><hi rend="dot">.</hi></p>

<p rend="gatha1"><hi rend="bold">Katikāya ca dinnaṃ</hi> ye, vihārā ekalābhakā;</p>

<p rend="gathalast">Ettha dinnañca sabbehi, bhājetabbanti vuccati.</p>

<p rend="hangnum" n="2730"><hi rend="paranum">2730</hi><hi rend="dot">.</hi></p>

<p rend="gatha1"> Saṅghassa dhuvakārā hi, yattha karīyanti tattha ca;</p>

<p rend="gathalast"><hi rend="bold">Bhikkhāpaññattiyā dinnaṃ,</hi> dinnaṃ vuttaṃ mahesinā.</p>

<p rend="hangnum" n="2731"><hi rend="paranum">2731</hi><hi rend="dot">.</hi></p>

<p rend="gatha1"><hi rend="bold">Saṅghassa</hi> pana yaṃ dinnaṃ, ujubhūtena cetasā;</p>

<p rend="gathalast">Tañhi sammukhibhūtena, bhājetabbanti vuccati.</p>

<p rend="hangnum" n="2732"><hi rend="paranum">2732</hi><hi rend="dot">.</hi></p>

<p rend="gatha1"><hi rend="bold">Ubhatosaṅgha</hi> muddissa, deti saddhāya cīvaraṃ;</p>

<p rend="gathalast">Thokā vā bahu vā bhikkhū, samabhāgova vaṭṭati.</p>

<p rend="hangnum" n="2733"><hi rend="paranum">2733</hi><hi rend="dot">.</hi></p>

<p rend="gatha1"><hi rend="bold">Vassaṃvuṭṭhassa saṅghassa,</hi> cīvaraṃ deti yaṃ pana;</p>

<p rend="gathalast">Taṃ tasmiṃ vuṭṭhavassena, bhājetabbanti vaṇṇitaṃ.</p>

<p rend="hangnum" n="2734"><hi rend="paranum">2734</hi><hi rend="dot">.</hi></p>

<p rend="gatha1"> Yāguyā pana bhatte vā, <hi rend="bold">detiādissa</hi> ce pana;</p>

<p rend="gathalast">Cīvaraṃ tattha tattheva, yojetabbaṃ vijānatā.</p>

<p rend="hangnum" n="2735"><hi rend="paranum">2735</hi><hi rend="dot">.</hi></p>

<p rend="gatha1"> Puggalaṃ pana uddissa, cīvaraṃ yaṃ tu dīyati;</p>

<p rend="gathalast"><hi rend="bold">Puggalodissakaṃ</hi> nāma, dānaṃ taṃ tu pavuccati.</p>

<p rend="hangnum" n="2736"><hi rend="paranum">2736</hi><hi rend="dot">.</hi></p>

<p rend="gatha1"> Sahadhammikesu yo koci, pañcasvapi ‘‘mamaccaye;</p>

<p rend="gathalast">Ayaṃ mayhaṃ parikkhāro, mātuyā pitunopi vā.</p>

<p rend="hangnum" n="2737"><hi rend="paranum">2737</hi><hi rend="dot">.</hi></p>

<p rend="gatha1"> Upajjhāyassa vā hotu’’, vadaticcevameva ce;</p>

<p rend="gathalast">Na hoti pana taṃ tesaṃ, saṅghasseva ca santakaṃ.</p>

<p rend="hangnum" n="2738"><hi rend="paranum">2738</hi><hi rend="dot">.</hi></p>

<p rend="gatha1"> Pañcannaṃ <pb ed="V" n="0.0232" /> accaye dānaṃ, na ca rūhati kiñcipi;</p>

<p rend="gathalast">Saṅghasseva ca taṃ hoti, gihīnaṃ pana rūhati.</p>

<p rend="hangnum" n="2739"><hi rend="paranum">2739</hi><hi rend="dot">.</hi></p>

<p rend="gatha1"> Bhikkhu vā sāmaṇero vā, kālaṃ bhikkhunupassaye;</p>

<p rend="gathalast">Karotyassa parikkhārā, bhikkhūnaṃyeva santakā.</p>

<p rend="hangnum" n="2740"><hi rend="paranum">2740</hi><hi rend="dot">.</hi></p>

<p rend="gatha1"> Bhikkhunī <pb ed="M" n="0.0263" /> sāmaṇerī vā, vihārasmiṃ sace matā;</p>

<p rend="gathalast">Honti tassā parikkhārā, bhikkhunīnaṃ tu santakā.</p>

<p rend="hangnum" n="2741"><hi rend="paranum">2741</hi><hi rend="dot">.</hi></p>

<p rend="gatha1"> ‘‘Dehi netvāsukassā’’ti, dinnaṃ taṃ purimassa tu;</p>

<p rend="gathalast">‘‘Idaṃ dammī’’ti dinnaṃ taṃ, pacchimasseva santakaṃ.</p>

<p rend="hangnum" n="2742"><hi rend="paranum">2742</hi><hi rend="dot">.</hi></p>

<p rend="gatha1"> Evaṃ dinnavidhiṃ ñatvā, matassa vāmatassa vā;</p>

<p rend="gathalast">Vissāsaṃ vāpi gaṇheyya, gaṇhe matakacīvaraṃ.</p>

<p rend="hangnum" n="2743"><hi rend="paranum">2743</hi><hi rend="dot">.</hi></p>

<p rend="gatha1"> Mūlapattaphalakkhandha-tacapupphappabhedato;</p>

<p rend="gathalast">Chabbidhaṃ rajanaṃ vuttaṃ, vantadosena tādinā.</p>

<p rend="hangnum" n="2744"><hi rend="paranum">2744</hi><hi rend="dot">.</hi></p>

<p rend="gatha1"> Mūle haliddiṃ, khandhesu, mañjeṭṭhaṃ tuṅgahārakaṃ;</p>

<p rend="gathalast">Pattesu alliyā pattaṃ, tathā pattañca nīliyā.</p>

<p rend="hangnum" n="2745"><hi rend="paranum">2745</hi><hi rend="dot">.</hi></p>

<p rend="gatha1"> Kusumbhaṃ kiṃsukaṃ pupphe, tace loddañca kaṇḍulaṃ;</p>

<p rend="gathalast">Ṭhapetvā rajanaṃ sabbaṃ, phalaṃ sabbampi vaṭṭati.</p>

<p rend="hangnum" n="2746"><hi rend="paranum">2746</hi><hi rend="dot">.</hi></p>

<p rend="gatha1"> Kiliṭṭhasāṭakaṃ vāpi, dubbaṇṇaṃ vāpi cīvaraṃ;</p>

<p rend="gathalast">Alliyā pana pattena, dhovituṃ pana vaṭṭati.</p>

<p rend="hangnum" n="2747"><hi rend="paranum">2747</hi><hi rend="dot">.</hi></p>

<p rend="gatha1"> Cīvarānaṃ kathā sesā, paṭhame kathine pana;</p>

<p rend="gathalast">Tattha vuttanayeneva, veditabbā vibhāvinā.</p>

<p rend="centre">Cīvarakkhandhakakathā.</p>

<p rend="centre">Mahāvaggo niṭṭhito.</p>
</body>
<back></back>
</text>
</TEI.2>