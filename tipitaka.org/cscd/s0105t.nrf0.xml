<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="centre"> Namo tassa bhagavato arahato sammāsambuddhassa</p>

<p rend="nikaya">Dīghanikāye</p>

<p rend="book">Sīlakkhandhavaggaabhinavaṭīkā</p>

<p rend="title">(Dutiyo bhāgo)</p>

<p rend="chapter">2. Sāmaññaphalasuttavaṇṇanā</p>

<p rend="subhead">Rājāmaccakathāvaṇṇanā</p>

<p rend="bodytext" n="150"><hi rend="paranum">150</hi><hi rend="dot">.</hi> Idāni <pb ed="V" n="2.0001" /><pb ed="M" n="2.0001" /> sāmaññaphalasuttassa saṃvaṇṇanākkamo anuppattoti dassetuṃ <hi rend="bold">‘‘evaṃ…pe… sutta’’</hi>ntiādimāha. Tattha <hi rend="bold">anupubbapadavaṇṇanā</hi>ti anukkamena padavaṇṇanā, padaṃ padaṃ pati anukkamena vaṇṇanāti vuttaṃ hoti. Pubbe vuttañhi, uttānaṃ vā padamaññatra vaṇṇanāpi ‘‘anupubbapadavaṇṇanā’’ tveva vuccati. Evañca katvā <hi rend="bold">‘‘apubbapadavaṇṇanā’’</hi>tipi paṭhanti, pubbe avaṇṇitapadavaṇṇanāti attho. Duggajanapadaṭṭhānavisesasampadādiyogato padhānabhāvena rājūhi gahitaṭṭhena evaṃnāmakaṃ, na pana nāmamattenāti āha <hi rend="bold">‘‘tañhī’’</hi>tiādi. Nanu <pb ed="V" n="2.0002" /> mahāvagge <hi rend="bold">mahāgovindasutte</hi> āgato esa purohito eva, na rājā, kasmā so rājasaddavacanīyabhāvena gahitoti? Mahāgovindena purohitena pariggahitampi cetaṃ reṇunā nāma magadharājena pariggahitamevāti atthasambhavato evaṃ vuttaṃ, na pana so rājasaddavacanīyabhāvena gahito tassa rājābhāvato. Mahāgovindapariggahitabhāvakittanañhi tadā reṇuraññā pariggahitabhāvūpalakkhaṇaṃ. So hi tassa sabbakiccakārako purohito, idampi ca loke samudāciṇṇaṃ <pb ed="M" n="2.0002" /> ‘‘rājakammapasutena katampi raññā kata’’nti. Idaṃ vuttaṃ hoti – mandhāturaññā ceva mahāgovindaṃ bodhisattaṃ purohitamāṇāpetvā reṇuraññā ca aññehi ca rājūhi pariggahitattā rājagahanti. Keci pana ‘‘mahāgovindo’’ti mahānubhāvo eko purātano rājāti vadanti. <hi rend="bold">Pariggahitattā</hi>ti rājadhānībhāvena pariggahitattā. Gayhatīti hi <hi rend="bold">gahaṃ,</hi> rājūnaṃ, rājūhi vā gahanti <hi rend="bold">rājagahaṃ.</hi> Nagarasaddāpekkhāya napuṃsakaniddeso.</p>

<p rend="bodytext"><hi rend="bold">Aññepettha pakāre</hi>ti nagaramāpanena raññā kāritasabbagehattā <hi rend="bold">rājagahaṃ,</hi> gijjhakūṭādīhi pañcahi pabbatehi parikkhittattā pabbatarājehi parikkhittagehasadisantipi <hi rend="bold">rājagahaṃ,</hi> sampannabhavanatāya rājamānaṃ gehantipi <hi rend="bold">rājagahaṃ,</hi> susaṃvihitārakkhatāya anatthāvahitukāmena upagatānaṃ paṭirājūnaṃ gahaṃ gahaṇabhūtantipi <hi rend="bold">rājagahaṃ,</hi> rājūhi disvā sammā patiṭṭhāpitattā tesaṃ gahaṃ gehabhūtantipi <hi rend="bold">rājagahaṃ,</hi> ārāmarāmaṇeyyatādīhi rājati, nivāsasukhatādinā ca sattehi mamattavasena gayhati pariggayhatītipi <hi rend="bold">rājagaha</hi>nti edise pakāre. Nāmamattameva pubbe vuttanayenāti attho. So pana padeso visesaṭṭhānabhāvena uḷārasattaparibhogoti āha <hi rend="bold">‘‘taṃ paneta’’</hi>ntiādi. Tattha <hi rend="bold">‘‘buddhakāle, cakkavattikāle cā’’</hi>ti idaṃ yebhuyyavasena vuttaṃ aññadāpi kadāci sambhavato, <hi rend="bold">‘‘nagaraṃ hotī’’</hi>ti ca idaṃ upalakkhaṇameva manussāvāsasseva asambhavato. Tathā hi vuttaṃ <hi rend="bold">‘‘sesakāle suññaṃ hotī’’</hi>tiādi. <hi rend="bold">Tesa</hi>nti yakkhānaṃ. <hi rend="bold">Vasanavana</hi>nti āpānabhūmibhūtaṃ upavanaṃ.</p>

<p rend="bodytext"><hi rend="bold">Avisesenā</hi>ti vihārabhāvasāmaññena, saddantarasannidhānasiddhaṃ visesaparāmasanamantarenāti attho. Idaṃ vuttaṃ hoti – ‘‘pātimokkhasaṃvarasaṃvuto viharati, (a. ni. 5.101; pāci. 147; pari. 441) paṭhamaṃ jhānaṃ upasampajja viharati, (dha. sa. 160) mettāsahagatena cetasā ekaṃ disaṃ pharitvā viharati, (dī. ni. 3.71, 308; ma. ni. 1.77, 459, 509; 2.309, 315; 3.230; vibha. 642) sabbanimittānaṃ amanasikārā animittaṃ cetosamādhiṃ upasampajja viharatī’’tiādīsu (ma. ni. 1.459) saddantarasannidhānasiddhena visesaparāmasanena yathākkamaṃ iriyāpathavihārādivisesavihārasamaṅgīparidīpanaṃ <pb ed="V" n="2.0003" /><pb ed="M" n="2.0003" />, na evamidaṃ, idaṃ pana tathā visesaparāmasanamantarena aññataravihārasamaṅgīparidīpananti.</p>

<p rend="bodytext">Satipi ca vuttanayena aññataravihārasamaṅgīparidīpane idha iriyāpathasaṅkhātavisesavihārasamaṅgīparidīpanameva sambhavatīti dasseti <hi rend="bold">‘‘idha panā’’</hi>tiādinā. Kasmā pana saddantarasannidhānasiddhassa visesaparāmasanassābhāvepi idha visesavihārasamaṅgīparidīpanaṃ sambhavatīti? Visesavihārasamaṅgīparidīpanassa saddantarasaṅkhātavisesavacanassa abhāvato eva. Visesavacane hi asati visesamicchatā viseso payojitabboti. Apica iriyāpathasamāyogaparidīpanassa atthato siddhattā tathādīpanameva sambhavatīti. Kasmā cāyamattho siddhoti? Dibbavihārādīnampi sādhāraṇato. Kadācipi hi iriyāpathavihārena vinā na bhavati tamantarena attabhāvapariharaṇābhāvatoti.</p>

<p rend="bodytext">Iriyanaṃ pavattanaṃ <hi rend="bold">iriyā,</hi> kāyikakiriyā, tassā pavattanupāyabhāvato pathoti <hi rend="bold">iriyāpatho,</hi> ṭhānanisajjādayo. Na hi ṭhānanisajjādiavatthāhi vinā kañci kāyikaṃ kiriyaṃ pavattetuṃ sakkā, tasmā so tāya pavattanupāyoti vuccati. Viharati pavattati etena, viharaṇamattaṃ vā tanti <hi rend="bold">vihāro,</hi> so eva vihāro tathā, atthato panesa ṭhānanisajjādiākārappavatto catusantatirūpappabandhova. Divi bhavo <hi rend="bold">dibbo,</hi> tattha bahulaṃ pavattiyā brahmapārisajjādidevaloke bhavoti attho, yo vā tattha dibbānubhāvo, tadatthāya saṃvattatīti <hi rend="bold">dibbo,</hi> abhiññābhinīhārādivasena vā mahāgatikattā <hi rend="bold">dibbo,</hi> sova vihāro, dibbabhāvāvaho vā vihāro <hi rend="bold">dibbavihāro,</hi> mahaggatajjhānāni. <hi rend="bold">Nettiyaṃ</hi> [netti. 86 (atthato samānaṃ)] pana catasso āruppasamāpattiyo āneñjavihārāti visuṃ vuttaṃ, taṃ pana mettājjhānādīnaṃ brahmavihāratā viya tāsaṃ bhāvanāvisesabhāvaṃ sandhāya vuttaṃ. <hi rend="bold">Aṭṭhakathāsu</hi> pana dibbabhāvāvahasāmaññato tāpi ‘‘dibbavihārā’’ tveva vuttā. Brahmānaṃ, brahmabhūtā vā hitūpasaṃhārādivasena pavattiyā seṭṭhabhūtā vihārāti <hi rend="bold">brahmavihārā,</hi> mettājjhānādivasena pavattā catasso appamaññāyo. Ariyā uttamā, anaññasādhāraṇattā vā ariyānaṃ vihārāti <hi rend="bold">ariyavihārā,</hi> catassopi phalasamāpattiyo. Idha pana rūpāvacaracatutthajjhānaṃ, tabbasena pavattā appamaññāyo <pb ed="M" n="2.0004" />, catutthajjhānikaaggaphalasamāpatti ca bhagavato dibbabrahmaariyavihārā.</p>

<p rend="bodytext"><hi rend="bold">Aññataravihārasamaṅgīparidīpana</hi>nti tāsamekato appavattattā ekena vā dvīhi vā samaṅgībhāvaparidīpanaṃ, bhāvalopenāyaṃ bhāvappadhānena vā niddeso. Bhagavā hi lobhadosamohussanne loke <pb ed="V" n="2.0004" /> sakapaṭipattiyā veneyyānaṃ vinayanatthaṃ taṃ taṃ vihāre upasampajja viharati. Tathā hi yadā sattā kāmesu vippaṭipajjanti, tadā kira bhagavā dibbena vihārena viharati tesaṃ alobhakusalamūluppādanatthaṃ ‘‘appeva nāma imaṃ paṭipattiṃ disvā ettha rucimuppādetvā kāmesu virajjeyyu’’nti. Yadā pana issariyatthaṃ sattesu vippaṭipajjanti, tadā brahmavihārena viharati tesaṃ adosakusalamūluppādanatthaṃ ‘‘appeva nāma imaṃ paṭipattiṃ disvā ettha rucimuppādetvā adosena dosaṃ vūpasameyyu’’nti. Yadā pana pabbajitā dhammādhikaraṇaṃ vivadanti, tadā ariyavihārena viharati tesaṃ amohakusalamūluppādanatthaṃ ‘‘appeva nāma imaṃ paṭipattiṃ disvā ettha rucimuppādetvā amohena mohaṃ vūpasameyyu’’nti. Evañca katvā imehi dibbabrahmaariyavihārehi sattānaṃ vividhaṃ hitasukhaṃ harati, iriyāpathavihārena ca ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ haratīti vuttaṃ ‘‘aññataravihārasamaṅgīparidīpana’’nti.</p>

<p rend="bodytext"><hi rend="bold">‘‘Tenā’’</hi>tiādi yathāvuttasaṃvaṇṇanāya guṇadassanaṃ, tasmāti attho, yathāvuttatthasamatthanaṃ vā. Tena iriyāpathavihārena viharatīti sambandho. Tathā vadamāno pana <hi rend="bold">viharatī</hi>ti ettha <hi rend="bold">vi</hi>-saddo vicchedanatthajotako, <hi rend="bold">‘‘haratī’’</hi>ti etassa ca neti pavattetīti atthoti ñāpeti <hi rend="bold">‘‘ṭhitopī’’</hi>tiādinā vicchedanayanākārena vuttattā. Evañhi sati tattha kassa kena vicchindanaṃ, kathaṃ kassa nayananti antolīnacodanaṃ sandhāyāha. <hi rend="bold">‘‘So hī’’</hi>tiādīti ayampi sambandho upapanno hoti. Yadipi bhagavā ekeneva iriyāpathena cirataraṃ kālaṃ pavattetuṃ sakkoti, tathāpi upādinnakassa nāma sarīrassa ayaṃ sabhāvoti dassetuṃ <hi rend="bold">‘‘ekaṃ iriyāpathabādhana’’</hi>ntiādi vuttaṃ. <hi rend="bold">Aparipatanta</hi>nti bhāvanapuṃsakaniddeso, apatamānaṃ katvāti attho. Yasmā pana bhagavā yattha katthaci vasanto veneyyānaṃ dhammaṃ desento, nānāsamāpattīhi ca kālaṃ <pb ed="M" n="2.0005" /> vītināmento vasati, sattānaṃ, attano ca vividhaṃ sukhaṃ harati, tasmā vividhaṃ haratīti viharatīti evampettha attho veditabbo.</p>

<p rend="bodytext">Gocaragāmanidassanatthaṃ ‘‘rājagahe’’ti vatvā buddhānamanurūpanivāsaṭṭhānadassanatthaṃ puna ‘‘ambavane’’ti vuttanti dassento <hi rend="bold">‘‘idamassā’’</hi>tiādimāha. <hi rend="bold">Assā</hi>ti bhagavato. <hi rend="bold">Tassā</hi>ti rājagahasaṅkhātassa gocaragāmassa. Yassa samīpavasena ‘‘rājagahe’’ti bhummavacanaṃ pavattati, sopi tassa samīpavasena vattabboti dasseti <hi rend="bold">‘‘rājagahasamīpe ambavane’’</hi>ti iminā. <hi rend="bold">Samīpatthe</hi>ti ambavanassa samīpatthe. <hi rend="bold">Eta</hi>nti ‘‘rājagahe’’ti vacanaṃ. <hi rend="bold">Bhummavacana</hi>nti ādhāravacanaṃ. Bhavanti etthāti hi <hi rend="bold">bhummaṃ,</hi> ādhāro, tadeva vacanaṃ tathā, bhumme pavattaṃ vā vacanaṃ vibhatti <hi rend="bold">bhummavacanaṃ</hi><pb ed="V" n="2.0005" />, tena yuttaṃ tathā, sattamīvibhattiyuttapadanti attho. Idaṃ vuttaṃ hoti – kāmaṃ bhagavā ambavaneyeva viharati. Tassamīpattā pana gocaragāmadassanatthaṃ bhummavacanavasena ‘‘rājagahe’’tipi vuttaṃ yathā taṃ ‘‘gaṅgāyaṃ gāvo caranti, kūpe gaggakula’’nti cāti. Aneneva yadi bhagavā rājagahe viharati, atha na vattabbaṃ ‘‘ambavane’’ti. Yadi ca ambavane, evampi na vattabbaṃ ‘‘rājagahe’’ti. Na hi ‘‘pāṭaliputte pāsāde vasatī’’tiādīsu viya idha adhikaraṇādhikaraṇassa abhāvato adhikaraṇassa dvayaniddeso yutto siyāti codanā anavakāsā katāti daṭṭhabbaṃ. Kumārabhato eva <hi rend="bold">komārabhacco</hi> sakatthavuttipaccayena, niruttinayena vā yathā ‘‘bhisaggameva bhesajja’’nti. <hi rend="bold">‘‘Yathāhā’’</hi>tiādinā khandhakapāḷivasena tadatthaṃ sādheti. Kasmā ca ambavanaṃ jīvakasambandhaṃ katvā vuttanti anuyogena mūlato paṭṭhāya tamatthaṃ dassento <hi rend="bold">‘‘ayaṃ panā’’</hi>tiādimāha.</p>

<p rend="bodytext"><hi rend="bold">Dosābhisanna</hi>nti vātapittādivasena ussannadosaṃ. <hi rend="bold">Virecetvā</hi>ti dosappakopato vivecetvā. <hi rend="bold">Siveyyakaṃ dussayuga</hi>nti siviraṭṭhe jātaṃ mahagghaṃ dussayugaṃ. <hi rend="bold">Divasassa dvattikkhattu</hi>nti ekasseva divasassa dvivāre vā tivāre vā bhāge, bhummatthe vā etaṃ sāmivacanaṃ, ekasmiṃyeva divase dvivāraṃ vā tivāraṃ vāti attho. <hi rend="bold">Tambapaṭṭavaṇṇenā</hi>ti tambalohapaṭṭavaṇṇena. <hi rend="bold">Sacīvarabhattenā</hi>ti cīvarena, bhattena ca. <hi rend="bold">‘‘Taṃ sandhāyā’’</hi>ti iminā na bhagavā ambavanamatteyeva viharati, atha kho evaṃ kate vihāre. So pana tadadhikaraṇatāya visuṃ adhikaraṇabhāvena na vuttoti sandhāyabhāsitamatthaṃ <pb ed="M" n="2.0006" /> dasseti. Sāmaññe hi sati sandhāyabhāsitaniddhāraṇaṃ.</p>

<p rend="bodytext">Aḍḍhena teḷasa <hi rend="bold">aḍḍhateḷasa.</hi> Tādisehi <hi rend="bold">bhikkhusatehi. </hi> Aḍḍho panettha satasseva. Yena hi payutto tabbhāgavācako aḍḍhasaddo, so ca kho paṇṇāsāva, tasmā paññāsāya ūnāni teḷasa bhikkhusatānīti atthaṃ viññāpetuṃ <hi rend="bold">‘‘aḍḍhasatenā’’</hi>tiādi vuttaṃ. Aḍḍhameva sataṃ satassa vā aḍḍhaṃ tathā.</p>

<p rend="bodytext"><hi rend="bold">Rājatī</hi>ti attano issariyasampattiyā dibbati sobhati ca. <hi rend="bold">Rañjetī</hi>ti dānādinā, sassamedhādinā ca catūhi saṅgahavatthūhi rameti, attani vā rāgaṃ karotīti attho. <hi rend="bold">Ca</hi>-saddo cettha vikappanattho. Janapadavācino puthuvacanaparattā <hi rend="bold">‘‘magadhāna’’</hi>nti vuttaṃ, janappadāpadesena vā tabbāsikānaṃ gahitattā. <hi rend="bold">Rañño</hi>ti pitu bimbisārarañño. Sasati hiṃsatīti <hi rend="bold">sattu,</hi> verī, ajātoyeva sattu <hi rend="bold">ajātasattu. ‘‘Nemittakehi niddiṭṭho’’</hi>ti vacanena ca ajātassa tassa sattubhāvo na tāva hoti, sattubhāvassa pana tathā niddiṭṭhattā evaṃ voharīyatīti dasseti. Ajātasseva <pb ed="V" n="2.0006" /> pana tassa ‘‘rañño lohitaṃ piveyya’’nti deviyā dohaḷassa pavattattā ajātoyevesa rañño sattūtipi vadanti.</p>

<p rend="bodytext"><hi rend="bold">‘‘Tasmi’’</hi>ntiādinā tadatthaṃ vivarati, samattheti ca. <hi rend="bold">Dohaḷo</hi>ti abhilāso. <hi rend="bold">Bhāriye</hi>ti garuke, aññesaṃ asakkuṇeyye vā. <hi rend="bold">Asakkontī</hi>ti asakkuṇamānā. <hi rend="bold">Akathentī</hi>ti akathayamānā samānā. <hi rend="bold">Nibandhitvā</hi>ti vacasā bandhitvā. <hi rend="bold">Suvaṇṇasatthakenā</hi>ti suvaṇṇamayena satthakena, ghanasuvaṇṇakatenāti attho. Ayomayañhi rañño sarīraṃ upanetuṃ ayuttanti vadanti. Suvaṇṇaparikkhatena vā ayomayasatthenāti atthepi ayamevādhippāyo. <hi rend="bold">Bāhuṃ phālāpetvā</hi>ti lohitasirāvedhavasena bāhuṃ phālāpetvā. Kevalassa lohitassa gabbhiniyā dujjīrabhāvato udakena sambhinditvā pāyesi. <hi rend="bold">Haññissatī</hi>ti haññissate, āyatiṃ hanīyateti attho. Nemittakānaṃ vacanaṃ tathaṃ vā siyā, vitathaṃ vāti adhippāyena <hi rend="bold">‘‘puttoti vā dhītāti vā na paññāyatī’’</hi>ti vuttaṃ. <hi rend="bold">‘‘Attano’’</hi>tiādinā aññampi kāraṇaṃ dassetvā nivāresi. Rañño bhāvo <hi rend="bold">rajjaṃ,</hi> rajjassa samīpe pavattatīti <hi rend="bold">oparajjaṃ,</hi> ṭhānantaraṃ.</p>

<p rend="bodytext"><hi rend="bold">Mahā</hi>ti <pb ed="M" n="2.0007" /> mahatī. Samāse viya hi vākyepi mahantasaddassa mahādeso. <hi rend="bold">Dhurā</hi>ti gaṇassa dhurabhūtā, dhorayhā jeṭṭhakāti attho. <hi rend="bold">Dhuraṃ nīharāmī</hi>ti gaṇadhuramāvahāmi, gaṇabandhiyaṃ nibbattessāmīti vuttaṃ hoti. <hi rend="bold">‘‘So na sakkā’’</hi>tiādinā puna cintanākāraṃ dasseti. <hi rend="bold">Iddhipāṭihāriyenā</hi>ti ahimekhalikakumāravaṇṇavikubbaniddhinā. <hi rend="bold">Tenā</hi>ti appāyukabhāvena. <hi rend="bold">Hī</hi>ti nipātamattaṃ. <hi rend="bold">Tena hī</hi>ti vā uyyojanatthe nipāto. Tena vuttaṃ ‘‘kumāraṃ…pe… uyyojesī’’ti. <hi rend="bold">Buddho bhavissāmī</hi>ti ettha <hi rend="bold">iti</hi>-saddo idamattho, iminā khandhake āgatanayenāti attho. <hi rend="bold">Pubbe kho</hi>tiādīhipi khandhakapāḷiyeva (cūḷava. 339).</p>

<p rend="bodytext"><hi rend="bold">Potthaniya</hi>nti churikaṃ. Yaṃ ‘‘nakhara’’ntipi vuccati, <hi rend="bold">divā divase</hi>ti (dī. ni. ṭī. 1.150) divasassapi divā. Sāmyatthe hetaṃ bhummavacanaṃ ‘‘divā divasassā’’ti aññattha dassanato. Divassa divasetipi vaṭṭati akārantassapi divasaddassa vijjamānattā. Nepātikampi divāsaddamicchanti saddavidū, majjhanhikavelāyanti attho. Sā hi divasassa viseso divasoti. <hi rend="bold">‘‘Bhīto’’</hi>tiādi pariyāyo, kāyathambhanena vā <hi rend="bold">bhīto. </hi> Hadayamaṃsacalanena <hi rend="bold">ubbiggo.</hi> ‘‘Jāneyyuṃ vā, mā vā’’ti parisaṅkāya <hi rend="bold">ussaṅkī.</hi> Ñāte sati attano āgacchamānabhayavasena <hi rend="bold">utrasto. Vuttappakāra</hi>nti devadattena vuttākāraṃ <hi rend="bold">vippakāra</hi>nti apakāraṃ anupakāraṃ, viparītakiccaṃ vā. <hi rend="bold">Sabbe bhikkhū</hi>ti devadattaparisaṃ sandhāyāha.</p>

<p rend="bodytext"><hi rend="bold">Acchinditvā</hi>ti <pb ed="V" n="2.0007" /> apanayanavasena vilumpitvā. <hi rend="bold">Rajjenā</hi>ti vijitena. Ekassa rañño āṇāpavattiṭṭhānaṃ ‘‘rajja’’nti hi vuttaṃ, rājabhāvena vā.</p>

<p rend="bodytext">Manaso attho icchā <hi rend="bold">manoratho</hi> ra-kārāgamaṃ, ta-kāralopañca katvā, cittassa vā nānārammaṇesu vibbhamakaraṇato manaso ratho iva <hi rend="bold">manoratho,</hi> mano eva ratho viyāti vā <hi rend="bold">manoratho</hi>tipi neruttikā vadanti. <hi rend="bold">Sukiccakārimhī</hi>ti sukiccakārī amhi. <hi rend="bold">Avamāna</hi>nti avamaññanaṃ anādaraṃ. <hi rend="bold">Mūlaghacca</hi>nti jīvitā voropanaṃ sandhāyāha, bhāvanapuṃsakametaṃ. Rājakulānaṃ kira satthena ghātanaṃ rājūnamanāciṇṇaṃ, tasmā so <hi rend="bold">‘‘nanu bhante’’</hi>tiādimāha. <hi rend="bold">Tāpanagehaṃ</hi> nāma uṇhagahāpanagehaṃ, taṃ pana dhūmeneva acchinnā. Tena vuttaṃ <hi rend="bold">‘‘dhūmaghara’’</hi>nti. <hi rend="bold">Kammakaraṇatthāyā</hi>ti tāpana kammakaraṇatthameva. Kenaci chāditattā ucco aṅgoti <hi rend="bold">uccaṅgo</hi><pb ed="M" n="2.0008" />, yassa kassaci gahaṇatthaṃ paṭicchanno unnataṅgoti idha adhippeto. Tena vuttaṃ <hi rend="bold">‘‘uccaṅgaṃ katvā pavisituṃ mā dethā’’</hi>ti. <hi rend="bold">‘‘Ucchaṅge katvā’’</hi>tipi pāṭho, evaṃ sati majjhimaṅgova, ucchaṅge kiñci gahetabbaṃ katvāti attho. <hi rend="bold">Moḷiya</hi>nti cūḷāyaṃ ‘‘chetvāna moḷiṃ varagandhavāsita’’ntiādīsu (ma. ni. aṭṭha. 2.1; saṃ. ni. aṭṭha. 2.2.55; apa. aṭṭha. 1.avidūrenidānakathā; bu. vaṃ. aṭṭha. 27.avidūrenidānakathā; jā. aṭṭha. 1.avidūrenidānakathā) viya. Tenāha <hi rend="bold">‘‘moḷiṃ bandhitvā’’</hi>ti. <hi rend="bold">Catumadhurenā</hi>ti sappisakkaramadhunāḷikerasnehasaṅkhātehi catūhi madhurehi abhisaṅkhatapānavisesenāti vadanti, taṃ mahādhammasamādānasuttapāḷiyā (ma. ni. 1.473) na sameti. Vuttañhi tattha ‘‘dadhi ca madhu ca sappi ca phāṇitañca ekajjhaṃ saṃsaṭṭha’’nti, (ma. ni. 1.485) <hi rend="bold">tadaṭṭhakathāya</hi>ñca vuttaṃ <hi rend="bold">‘‘dadhi ca madhu cā</hi>ti suparisuddhaṃ dadhi ca sumadhuraṃ madhu ca. <hi rend="bold">Ekajjhaṃ saṃsaṭṭha</hi>nti ekato katvā missitaṃ āluḷitaṃ. <hi rend="bold">Tassa ta</hi>nti tassa taṃ catumadhurabhesajjaṃ pivato’’ti ‘‘attupakkamena maraṇaṃ na yutta’’nti manasi katvā <hi rend="bold">rājā tassā sarīraṃ lehitvā yāpeti.</hi> Na hi ariyā attānaṃ vinipātenti.</p>

<p rend="bodytext"><hi rend="bold">Maggaphalasukhenā</hi>ti maggaphalasukhavatā, sotāpattimaggaphalasukhūpasañhitena caṅkamena yāpetīti attho. <hi rend="bold">Hāressāmī</hi>ti apanessāmi. <hi rend="bold">Vītaccitehī</hi>ti vigataaccitehi jālavigatehi suddhaṅgārehi. <hi rend="bold">Kenaci saññatto</hi>ti kenaci sammā ñāpito, ovaditoti vuttaṃ hoti. <hi rend="bold">Massukaraṇatthāyā</hi>ti massuvisodhanatthāya. <hi rend="bold">Manaṃ karothā</hi>ti yathā rañño manaṃ hoti, tathā karotha. <hi rend="bold">Pubbe</hi>ti purimabhave. <hi rend="bold">Cetiyaṅgaṇe</hi>ti gandhapupphādīhi pūjanaṭṭhānabhūte cetiyassa bhūmitale. <hi rend="bold">Nisajjanatthāyā</hi>ti bhikkhusaṅghassa nisīdanatthāya. <hi rend="bold">Paññattakaṭasāraka</hi>nti paññapetabbauttamakilañjaṃ. Tathāvidho <pb ed="V" n="2.0008" /> kilañjo hi ‘‘kaṭasārako’’ti vuccati. <hi rend="bold">Tassā</hi>ti yathāvuttassa kammadvayassa. Taṃ pana manopadosavaseneva tena katanti daṭṭhabbaṃ. Yathāha –</p>

<p rend="gatha1">‘‘Manopubbaṅgamā dhammā, manoseṭṭhā manomayā;</p>

<p rend="gatha2">Manasā ce paduṭṭhena, bhāsati vā karoti vā;</p>

<p rend="gathalast">Tato naṃ dukkhamanveti, cakkaṃva vahato pada’’nti. (dha. pa. 1; netti. 90);</p>

<p rend="bodytext"><hi rend="bold">Paricārako</hi>ti sahāyako. Abhedepi bhedamiva vohāro loke pākaṭoti vuttaṃ <hi rend="bold">‘‘yakkho hutvā nibbattī’’</hi>ti. Ekāyapi hi uppādakiriyāya <pb ed="M" n="2.0009" /> idha bhedavohāro, paṭisandhivasena hutvā, pavattivasena nibbattīti vā paccekaṃ yojetabbaṃ, paṭisandhivasena vā pavattanasaṅkhātaṃ sātisayanibbattanaṃ ñāpetuṃ ekāyeva kiriyā padadvayena vuttā. Tathāvacanañhi paṭisandhivasena nibbattaneyeva dissati ‘‘makkaṭako nāma devaputto hutvā nibbatti (dha. pa. aṭṭha. 1.5) kaṇṭako nāma…pe… nibbatti, (jā. aṭṭha. 1.avidūrenidānakathā) maṇḍūko nāma…pe… nibbattī’’tiādīsu viya. Dvinnaṃ vā padānaṃ bhāvatthamapekkhitvā ‘‘yakkho’’tiādīsu sāmiatthe paccattavacanaṃ kataṃ purimāya pacchimavisesanato, paricārakassa…pe… yakkhassa bhāvena nibbattīti attho, hetvatthe vā ettha tvā-saddo yakkhassa bhāvato pavattanahetūti. Assa pana rañño mahāpuññassapi samānassa tattha bahulaṃ nibbattapubbatāya ciraparicitanikanti vasena tattheva nibbatti veditabbā.</p>

<p rend="bodytext"><hi rend="bold">Taṃ divasamevā</hi>ti rañño maraṇadivaseyeva. <hi rend="bold">Khobhetvā</hi>ti puttasnehassa balavabhāvato, taṃsahajātapīti vegassa ca savipphāratāya taṃ samuṭṭhānarūpadhammehi pharaṇavasena sakalasarīraṃ āloḷetvā. Tenāha <hi rend="bold">‘‘aṭṭhimiñjaṃ āhacca aṭṭhāsī’’</hi>ti. <hi rend="bold">Pituguṇa</hi>nti pituno attani sinehaguṇaṃ. Tena vuttaṃ <hi rend="bold">‘‘mayi jātepī’’</hi>tiādi. <hi rend="bold">Vissajjetha vissajjethā</hi>ti turitavasena, sokavasena ca vuttaṃ.</p>

<p rend="bodytext"><hi rend="bold">Anuṭṭhubhitvā</hi>ti achaḍḍetvā.</p>

<p rend="bodytext"><hi rend="bold">Nāḷāgirihatthiṃ muñcāpetvā</hi>ti ettha <hi rend="bold">iti</hi>-saddo pakārattho, tena ‘‘abhimārakapurisapesenādippakārenā’’ti pubbe vuttappakārattayaṃ paccāmasati, katthaci pana so na <pb ed="V" n="2.0009" /> diṭṭho. <hi rend="bold">Pañca vatthūnī</hi>ti ‘‘sādhu bhante bhikkhū yāvajīvaṃ āraññikā assū’’tiādinā (pārā. 409; cūḷava. 343) vinaye vuttāni pañca vatthūni. <hi rend="bold">Yācitvā</hi>ti ettha yācanaṃ viya katvāti attho. Na hi so paṭipajjitukāmo yācatīti ayamattho <hi rend="bold">vinaye</hi> (pārā. aṭṭha. 2.410) vuttoyeva. <hi rend="bold">Saññāpessāmī</hi>ti cintetvā saṅghabhedaṃ katvāti sambandho. Idañca tassa anikkhittadhuratādassanavasena vuttaṃ, so pana akatepi saṅghabhede tehi saññāpetiyeva. <hi rend="bold">Uṇhalohita</hi>nti balavasokasamuṭṭhitaṃ uṇhabhūtaṃ lohitaṃ. <hi rend="bold">Mahāniraye</hi>ti avīciniraye. <hi rend="bold">Vitthārakathānayo</hi>ti ajātasattupasādanādivasena vitthārato vattabbāya kathāya nayamattaṃ. Kasmā panettha <pb ed="M" n="2.0010" /> sā na vuttā, nanu saṅgītikathā viya <hi rend="bold">khandhake</hi> (cūḷava. 343) āgatāpi sā vattabbāti codanāya āha <hi rend="bold">‘‘āgatattā pana sabbaṃ na vutta’’</hi>nti, khandhake āgatattā, kiñcimattassa ca vacanakkamassa vuttattā na ettha koci virodhoti adhippāyo. <hi rend="bold">‘‘Eva’’</hi>ntiādi yathānusandhinā nigamanaṃ.</p>

<p rend="bodytext"><hi rend="bold">Kosalarañño</hi>ti pasenadikosalassa pitu mahākosalarañño. Nanu videhassa rañño dhītā vedehīti attho sambhavatīti codanamapaneti <hi rend="bold">‘‘na videharañño’’</hi>ti iminā. Atha kenaṭṭhenāti āha <hi rend="bold">‘‘paṇḍitādhivacanameta’’</hi>nti, paṇḍitavevacanaṃ, paṇḍitanāmanti vā attho. Ayaṃ pana padattho kena nibbacanenāti vuttaṃ <hi rend="bold">‘‘tatrāya’’</hi>ntiādi. <hi rend="bold">Vidantī</hi>ti jānanti. <hi rend="bold">Vedenā</hi>ti karaṇabhūtena ñāṇena. <hi rend="bold">‘‘Īhatī’’</hi>ti etassa pavattatītipi attho <hi rend="bold">ṭīkāyaṃ</hi> vutto. <hi rend="bold">Vedehī</hi>ti idha nadādigaṇoti āha <hi rend="bold">‘‘vedehiyā’’</hi>ti.</p>

<p rend="bodytext">Soyeva aho <hi rend="bold">tadaho,</hi> sattamīvacanena pana <hi rend="bold">‘‘tadahū’’</hi>ti padasiddhi. <hi rend="bold">Etthā</hi>ti etasmiṃ divase. Upasaddena visiṭṭho vasasaddo upavasaneyeva, na vasanamatte, upavasanañca samādānamevāti dassetuṃ <hi rend="bold">‘‘sīlenā’’</hi>tiādi vuttaṃ. Ettha ca <hi rend="bold">sīlenā</hi>ti sāsane ariyuposathaṃ sandhāya vuttaṃ. <hi rend="bold">Anasanenā</hi>ti abhuñjanamattasaṅkhātaṃ bāhiruposathaṃ. <hi rend="bold">Vā</hi>-saddo cettha aniyamattho, tena ekaccaṃ manoduccaritaṃ, dussīlyādiñca saṅgaṇhāti. Tathā hi gopālakuposatho abhijjhāsahagatassa cittassa vasena vutto, nigaṇṭhuposatho mosavajjādivasena. Yathāha visākhuposathe ‘‘so tena abhijjhāsahagatena cetasā divasaṃ atināmetī’’ti, (a. ni. 3.71) ‘‘iti yasmiṃ samaye sacce samādapetabbā, musāvāde tasmiṃ samaye samādapetī’’ti (a. ni. 3.71) ca ādi.</p>

<p rend="bodytext">Evaṃ adhippetatthānurūpaṃ nibbacanaṃ dassetvā idāni atthuddhāravasena nibbacanānurūpaṃ adhippetatthaṃ <pb ed="V" n="2.0010" /> dassetuṃ <hi rend="bold">‘‘ayaṃ panā’’</hi>tiādimāha. <hi rend="bold">Etthā</hi>ti uposathasadde. Samānasaddavacanīyānaṃ anekappabhedānaṃ atthānamuddharaṇaṃ <hi rend="bold">atthuddhāro</hi> samānasaddavacanīyesu vā atthesu adhippetasseva atthassa uddharaṇaṃ <hi rend="bold">atthuddhāro</hi>tipi vaṭṭati. Anekatthadassanañhi adhippetatthassa uddharaṇatthameva. Nanu ca ‘‘atthamattaṃ pati saddā abhinivisantī’’tiādinā atthuddhāre <pb ed="M" n="2.0011" /> codanā, sodhanā ca heṭṭhā vuttāyeva. Apica visesasaddassa avācakabhāvato pātimokkhuddesādivisayopi uposathasaddo sāmaññarūpo eva, atha kasmā pātimokkhuddesādivisesavisayo vuttoti? Saccametaṃ, ayaṃ panattho tādisaṃ saddasāmaññamanādiyitvā tattha tattha sambhavatthadassanavaseneva vuttoti, evaṃ sabbattha. Sīladiṭṭhivasena (sīlasuddhivasena dī. ni. ṭī. 1.150) upetehi samaggehi vasīyati na uṭṭhīyatīti <hi rend="bold">uposatho,</hi> pātimokkhuddeso. Samādānavasena, adhiṭṭhānavasena vā upecca ariyavāsādiatthāya vasitabbo āvasitabboti <hi rend="bold">uposatho,</hi> sīlaṃ. Anasanādivasena upecca vasitabbo anuvasitabboti <hi rend="bold">uposatho,</hi> vatasamādānasaṅkhāto upavāso. Navamahatthikulapariyāpanne hatthināge kiñci kiriyamanapekkhitvā taṃkulasambhūtatāmattaṃ pati ruḷhivaseneva <hi rend="bold">uposatho</hi>ti samaññā, tasmā tattha nāmapaññatti veditabbā. Arayo upagantvā useti dāhetīti <hi rend="bold">uposatho,</hi> usasaddo dāhetipi saddavidū vadanti. Divase pana uposatha saddapavatti aṭṭhakathāyaṃ vuttāyeva. <hi rend="bold">‘‘Suddhassa ve sadāphaggū’’</hi>tiādīsu <hi rend="bold">suddhassā</hi>ti sabbaso kilesamalābhāvena parisuddhassa. <hi rend="bold">Ve</hi>ti nipātamattaṃ, byattanti vā attho. <hi rend="bold">Sadā</hi>ti niccakālampi. <hi rend="bold">Phaggū</hi>ti phagguṇīnakkhattameva yuttaṃ bhavati, niruttinayena cetassa siddhi. Yassa hi sundarikabhāradvājassa nāma brāhmaṇassa phagguṇamāse uttaraphagguṇīyuttadivase titthanhānaṃ karontassa saṃvaccharampi katapāpapavāhanaṃ hotīti laddhi. Tato taṃ vivecetuṃ idaṃ majjhimāgamāvare mūlapaṇṇāsake vatthasutte bhagavatā vuttaṃ. <hi rend="bold">Suddhassuposatho sadā</hi>ti yathāvuttakilesamalasuddhiyā parisuddhassa uposathaṅgāni, vatasamādānāni ca asamādiyatopi niccakālaṃ uposathavāso eva bhavatīti attho. <hi rend="bold">‘‘Na bhikkhave’’</hi>tiādīsu ‘‘abhikkhuko āvāso na gantabbo’’ti nīharitvā sambandho. <hi rend="bold">Upavasitabbadivaso</hi>ti upavasanakaraṇadivaso, adhikaraṇe vā tabbasaddo daṭṭhabbo. Evañhi aṭṭhakathāyaṃ vuttanibbacanena sameti. Antogadhāvadhāraṇena, aññatthāpohanena ca nivāraṇaṃ sandhāya <hi rend="bold">‘‘sesadvayanivāraṇattha’’</hi>nti vuttaṃ. ‘‘Pannarase’’ti padamārabbha divasavasena yathāvuttanibbacanaṃ katanti <pb ed="M" n="2.0012" /> dassento <hi rend="bold">‘‘teneva vutta’’</hi>ntiādimāha. Pañcadasannaṃ tithīnaṃ pūraṇavasena ‘‘pannaraso’’ti hi divaso vutto.</p>

<p rend="bodytext"><hi rend="bold">‘‘Tāni ettha santī’’</hi>ti ettakeyeva vutte nanvetāni aññatthāpi santīti codanā siyāti taṃ nivāretuṃ <hi rend="bold">‘‘tadā kirā’’</hi>tiādi vuttaṃ. Anena bahuso, atisayato vā ettha taddhitavisayo <pb ed="V" n="2.0011" /> payuttoti dasseti. Cātumāsī, cātumāsinīti ca paccayavisesena itthiliṅgeyeva pariyāyavacanaṃ. <hi rend="bold">Pariyosānabhūtā</hi>ti ca pūraṇabhāvameva sandhāya vadati tāya saheva catumāsaparipuṇṇabhāvato. <hi rend="bold">Idhā</hi>ti pāḷiyaṃ. Tīhi ākārehi pūretīti <hi rend="bold">puṇṇā</hi>ti atthaṃ dasseti <hi rend="bold">‘‘māsapuṇṇatāyā’’</hi>tiādinā. Tattha tadā kattikamāsassa puṇṇatāya <hi rend="bold">māsapuṇṇatā.</hi> Purimapuṇṇamito hi paṭṭhāya yāva aparā puṇṇamī, tāva eko māsoti tattha vohāro. Vassānassa utuno puṇṇatāya <hi rend="bold">utupuṇṇatā.</hi> Kattikamāsalakkhitassa saṃvaccharassa puṇṇatāya <hi rend="bold">saṃvaccharapuṇṇatā.</hi> Purimakattikamāsato pabhuti yāva aparakattikamāso, tāva eko kattikasaṃvaccharoti evaṃ saṃvaccharapuṇṇatāyāti vuttaṃ hoti. Lokikānaṃ matena pana māsavasena saṃvaccharasamaññā lakkhitā. Tathā ca lakkhaṇaṃ garusaṅkantivasena. Vuttañhi <hi rend="bold">jotisatthe</hi> –</p>

<p rend="gatha1">‘‘Nakkhattena sahodaya-matthaṃ yāti sūramanti;</p>

<p rend="gathalast">Tassa saṅkaṃ tatra vattabbaṃ, vassaṃ māsakamenevā’’ti.</p>

<p rend="bodytext">Minīyati divaso etenāti <hi rend="bold">mā.</hi> Tassa hi gatiyā divaso minitabbo ‘‘pāṭipado dutiyā, tatiyā’’tiādinā. <hi rend="bold">Ettha puṇṇo</hi>ti etissā rattiyā sabbakalāpāripūriyā puṇṇo. Candassa hi soḷasamo bhāgo ‘‘kalā’’ti vuccati, tadā ca cando sabbāsampi soḷasannaṃ kalānaṃ vasena paripuṇṇo hutvā dissati. Ettha ca ‘‘tadahuposathe pannarase’’ti padāni divasavasena vuttāni, ‘‘komudiyā’’tiādīni tadekadesarattivasena.</p>

<p rend="bodytext">Kasmā pana rājā amaccaparivuto nisinno, na ekakovāti codanāya sodhanālesaṃ dassetuṃ pāḷipadatthameva avatvā <hi rend="bold">‘‘evarūpāyā’’</hi>tiādīnipi vadati. Etehi cāyaṃ sodhanāleso dassito ‘‘evaṃ ruciyamānāya rattiyā tadā pavattattā tathā parivuto nisinno’’ti. <hi rend="bold">Dhoviyamānadisābhāgāyā</hi>ti <pb ed="M" n="2.0013" /> etthāpi viyasaddo yojetabbo. <hi rend="bold">Rajatavimānaniccharitehī</hi>ti rajatavimānato nikkhantehi, rajatavimānappabhāya vā vipphuritehi. <hi rend="bold">‘‘Visaro’’</hi>ti idaṃ muttāvaḷiādīnampi visesanapadaṃ. Abbhaṃ dhūmo rajo rāhūti ime cattāro upakkilesā pāḷinayena (a. ni. 4.50; pāci. 447). <hi rend="bold">Rājāmaccehī</hi>ti rājakulasamudāgatehi amaccehi. Atha vā anuyuttakarājūhi ceva amaccehi cāti attho. <hi rend="bold">Kañcanāsane</hi>ti sīhāsane. ‘‘Raññaṃ tu hemamāsanaṃ, sīhāsanamatho vāḷabījanitthī ca cāmara’’nti hi vuttaṃ. <hi rend="bold">Kasmā nisinno</hi>ti nisīdanamatte codanā. <hi rend="bold">Eta</hi> nti kandanaṃ, pabodhanaṃ vā. <hi rend="bold">Itī</hi>ti iminā hetunā. <hi rend="bold">Nakkhatta</hi> nti kattikānakkhattachaṇaṃ. Sammā ghositabbaṃ etarahi nakkhattanti <hi rend="bold">saṅghuṭṭhaṃ.</hi> Pañcavaṇṇakusumehi <pb ed="V" n="2.0012" /> lājena, puṇṇaghaṭehi ca paṭimaṇḍitaṃ gharesu dvāraṃ yassa tadetaṃ nagaraṃ <hi rend="bold">pañca…pe… dvāraṃ.</hi><hi rend="bold">Dhajo</hi> vaṭo. <hi rend="bold">Paṭāko</hi> paṭṭoti sīhaḷiyā vadanti. Tadā kira padīpujjalanasīsena katanakkhattaṃ. Tathā hi <hi rend="bold">ummādantijātakā</hi>dīsupi (jā. 2.18.57) kattikamāse evameva vuttaṃ. Tenāha <hi rend="bold">‘‘samujjalitadīpamālālaṅkatasabbadisābhāga’’</hi>nti. <hi rend="bold">Vīthi</hi> nāma rathikā mahāmaggo. <hi rend="bold">Racchā</hi> nāma anibbiddhā khuddakamaggo. Tattha tattha nisinnavasena samānabhāgena pāṭiyekkaṃ nakkhattakīḷaṃ anubhavamānena samabhikiṇṇanti vuttaṃ hoti. <hi rend="bold">Mahāaṭṭhakathāyaṃ</hi> evaṃ vatvāpi tattheva iti sanniṭṭhānaṃ katanti attho.</p>

<p rend="bodytext"><hi rend="bold">Udānaṃ udāhāro</hi>ti atthato ekaṃ. <hi rend="bold">Māna</hi>nti mānapattaṃ kattubhūtaṃ. Chaḍḍanavasena <hi rend="bold">avaseko.</hi> Sotavasena <hi rend="bold">ogho. Pītivacana</hi>nti pītisamuṭṭhānavacanaṃ kammabhūtaṃ. <hi rend="bold">Hadaya</hi>nti cittaṃ kattubhūtaṃ. <hi rend="bold">Gahetu</hi>nti bahi aniccharaṇavasena gaṇhituṃ, hadayantoyeva ṭhapetuṃ na sakkotīti adhippāyo. Tena vuttaṃ <hi rend="bold">‘‘adhikaṃ hutvā’’</hi>tiādi. Idaṃ vuttaṃ hoti – yaṃ vacanaṃ paṭiggāhaka nirapekkhaṃ kevalaṃ uḷārāya pītiyā vasena sarasato sahasāva mukhato niccharati, tadevidha ‘‘udāna’’nti adhippetanti.</p>

<p rend="bodytext">Dosehi itā gatā apagatāti <hi rend="bold">dosinā</hi> ta-kārassa na-kāraṃ katvā yathā ‘‘kilese jito vijitāvīti jino’’ti āha <hi rend="bold">‘‘dosāpagatā’’</hi>ti. Yadipi sutte vuttaṃ ‘‘cattārome bhikkhave candimasūriyānaṃ upakkilesā, yehi upakkilesehi upakkiliṭṭhā candimasūriyā na <pb ed="M" n="2.0014" /> tapanti na bhāsanti na virocanti. Katame cattāro? Abbhā bhikkhave…pe… mahikā. Dhūmo rajo. Rāhu bhikkhave candimasūriyānaṃ upakkileso’’ti, (cūḷava. 447) tathāpi tatiyupakkilesassa pabhedadassana vasena aṭṭhakathānayena dassetuṃ <hi rend="bold">‘‘pañcahi upakkilesehī’’</hi>ti vuttaṃ. Ayamattho ca ramaṇīyādisaddayogato ñāyatīti āha <hi rend="bold">‘‘tasmā’’</hi>tiādi. Anīya-saddopi bahulā katvatthābhidhāyako yathā ‘‘niyyānikā dhammā’’ti (dha. sa. dukamātikā 96) dasseti <hi rend="bold">‘‘ramayatī’’</hi>ti iminā. Juṇhāvasena rattiyā surūpattamāha <hi rend="bold">‘‘vuttadosavimuttāyā’’</hi>tiādinā. Abbhādayo cettha vuttadosā. Ayañca hetu <hi rend="bold">‘‘dassituṃ yuttā’’</hi>ti etthāpi sambajjhitabbo. Tena kāraṇena, utusampattiyā ca pāsādikatā daṭṭhabbā. Īdisāya rattiyā yutto divaso māso utu saṃvaccharoti evaṃ divasamāsādīnaṃ <hi rend="bold">lakkhaṇā</hi> sallakkhaṇupāyā <hi rend="bold">bhavituṃ yuttā,</hi> tasmā lakkhitabbāti <hi rend="bold">lakkhaṇiyā,</hi> sā eva <hi rend="bold">lakkhaññā</hi> ya-vato ṇa-kārassa ña-kārādesavasena yathā ‘‘pokkharañño sumāpitā’’ti āha <hi rend="bold">‘‘divasamāsādīna’’</hi>ntiādi.</p>

<p rend="bodytext">‘‘Yaṃ <pb ed="V" n="2.0013" /> no payirupāsato cittaṃ pasīdeyyā’’ti vacanato <hi rend="bold">samaṇaṃ vā brāhmaṇaṃ vā</hi>ti ettha paramatthasamaṇo, paramatthabrāhmaṇo ca adhippeto, na pana pabbajjāmattasamaṇo, na ca jātimattabrāhmaṇoti vuttaṃ <hi rend="bold">‘‘samitapāpatāyā’’</hi>tiādi. Bahati pāpe bahi karotīti <hi rend="bold">brāhmaṇo</hi> niruttinayena. Bahuvacane vattabbe ekavacanaṃ, ekavacane vā vattabbe bahuvacanaṃ vacanabyattayo vacanavipallāsoti attho. Idha pana ‘‘payirupāsata’’nti vattabbe ‘‘payirupāsato’’ti vuttattā bahuvacane vattabbe ekavacanavasena vacanabyattayo dassito. Attani, garuṭṭhāniye ca hi ekasmimpi bahuvacanappayogo niruḷho. <hi rend="bold">Payirupāsato</hi>ti ca vaṇṇavipariyāyaniddeso esa yathā ‘‘payirudāhāsī’’ti. Ayañhi bahulaṃ diṭṭhapayogo, yadidaṃ parisadde ya-kārapare vaṇṇavipariyāyo. Tathā hi akkharacintakā vadanti ‘‘pariyādīnaṃ rayādivaṇṇassa yarādīhi vipariyāyo’’ti. <hi rend="bold">Ya</hi>nti samaṇaṃ vā brāhmaṇaṃ vā. <hi rend="bold">Iminā sabbenapi vacanenā</hi>ti ‘‘ramaṇīyā vatā’’tiādivacanena. <hi rend="bold">Obhāsanimittakamma</hi>nti obhāsabhūtaṃ nimittakammaṃ <pb ed="M" n="2.0015" />, paribyattaṃ nimittakaraṇanti attho. <hi rend="bold">Mahāparādhatāyā</hi>ti mahādosatāya.</p>

<p rend="bodytext"><hi rend="bold">‘‘Tena hī’’</hi>tiādi tadatthavivaraṇaṃ. <hi rend="bold">Devadatto cā</hi>ti ettha <hi rend="bold">ca</hi>-saddo samuccayavasena atthupanayane, tena yathā rājā ajātasattu attano pitu ariyasāvakassa satthu upaṭṭhākassa ghātanena mahāparādho, evaṃ bhagavato mahānatthakarassa devadattassa apassayabhāvenāpīti imamatthaṃ upaneti. <hi rend="bold">Tassa piṭṭhichāyāyā</hi>ti vohāramattaṃ, tassa jīvakassa piṭṭhiapassayena, taṃ pamukhaṃ katvā apassāyāti vuttaṃ hoti. <hi rend="bold">Vikkhepapacchedanattha</hi>nti vakkhamānāya attano kathāya uppajjanakavikkhepassa pacchindanatthaṃ, anuppajjanatthanti adhippāyo. Tenāha <hi rend="bold">‘‘tassaṃ hī’’</hi>tiādi. <hi rend="bold">Asikkhitāna</hi>nti kāyavacīsaṃyamane vigatasikkhānaṃ. <hi rend="bold">Kulūpake</hi>ti kulamupagate satthāre. <hi rend="bold">Gahitāsāratāyā</hi>ti gahetabbaguṇasāravigatatāya. <hi rend="bold">Nibbikkhepa</hi>nti aññesamapanayanavirahitaṃ.</p>

<p rend="bodytext"><hi rend="bold">Bhadda</hi>nti avassayasampannatāya sundaraṃ.</p>

<p rend="bodytext" n="151"><hi rend="paranum">151</hi><hi rend="dot">.</hi> Ayañcattho imāya pāḷicchāyāya adhigato, imamatthameva vā antogadhaṃ katvā pāḷiyamevaṃ vuttanti dasseti <hi rend="bold">‘‘tenāhā’’</hi>tiādinā. Asatthāpi samāno satthā paṭiññāto yenāti <hi rend="bold">satthupaṭiññāto,</hi> tassa abuddhassāpi samānassa buddhapaṭiññātassa ‘‘ahameko loke atthadhammānusāsako’’ti ācariyapaṭiññātabhāvaṃ vā sandhāya evaṃ vuttaṃ. <hi rend="bold">‘‘So kirā’’</hi>tiādinā anussutimattaṃ pati porāṇaṭṭhakathānayova kirasaddena vutto. Esa nayo parato makkhalipadanibbacanepi <pb ed="V" n="2.0014" />. <hi rend="bold">Ekūnadāsasataṃ pūrayamāno</hi>ti ekenūnadāsasataṃ attanā saddhiṃ anūnadāsasataṃ katvā pūrayamāno. Evaṃ jāyamāno cesa maṅgaladāso jāto. <hi rend="bold">Jātarūpenevā</hi>ti mātukucchito vijātaveseneva, yathā vā sattā anivatthā apārutā jāyanti, tathā jātarūpeneva. <hi rend="bold">Upasaṅkamantī</hi>ti upagatā bhajantā honti. <hi rend="bold">Tadeva pabbajjaṃ aggahesī</hi>ti tadeva naggarūpaṃ ‘‘ayameva pabbajjā nāma siyā’’ti pabbajjaṃ katvā aggahesi. <hi rend="bold">Pabbajiṃsū</hi>ti taṃ pabbajitamanupabbajiṃsu.</p>

<p rend="bodytext"><hi rend="bold">‘‘Pabbajitasamūhasaṅkhāto’’</hi>ti etena pabbajitasamūhatāmattena saṅgho, na niyyānikadiṭṭhivisuddhasīlasāmaññavasena saṃhatattāti dasseti. <hi rend="bold">Assa atthī</hi>ti <pb ed="M" n="2.0016" /> assa satthupaṭiññātassa parivārabhāvena atthi. <hi rend="bold">‘‘Saṅghī gaṇī’’</hi>ti cedaṃ pariyāyavacanaṃ, saṅketamattato nānanti āha <hi rend="bold">‘‘svevā’’</hi>tiādi. <hi rend="bold">Svevā</hi>ti ca pabbajitasamūhasaṅkhāto eva. Keci pana ‘‘pabbajitasamūhavasena <hi rend="bold">saṅghī,</hi> gahaṭṭhasamūhavasena <hi rend="bold">gaṇī’’</hi>ti vadanti, taṃ tesaṃ matimattaṃ gaṇe eva loke saṅgha-saddassa niruḷhattā. Acelakavatacariyādi attanā parikappitamattaṃ <hi rend="bold">ācāro.</hi><hi rend="bold">Paññāto pākaṭo</hi> saṅghīādibhāvena. <hi rend="bold">Appiccho santuṭṭho</hi>ti atthato ekaṃ. Tattha labbhamānāppicchataṃ dassetuṃ <hi rend="bold">‘‘appicchatāya vatthampi na nivāsetī’’</hi>ti vuttaṃ. Na hi tasmiṃ sāsanike viya santaguṇaniggūhaṇalakkhaṇā appicchatā labbhati. <hi rend="bold">Yaso</hi>ti kittisaddo. Taranti etena saṃsāroghanti evaṃ sammatatāya laddhi <hi rend="bold">titthaṃ</hi> nāma ‘‘sādhū’’ti sammato, na ca sādhūhi sammatoti atthamāha <hi rend="bold">‘‘aya’’</hi>ntiādinā. Na hi tassa sādhūhi sammatatā labbhati. <hi rend="bold">Sundaro sappuriso</hi>ti dvidhā attho. <hi rend="bold">Assutavato</hi>ti assutāriyadhammassa, kattutthe cetaṃ sāmivacanaṃ. ‘‘Imāni me vatasamādānāni ettakaṃ kālaṃ suciṇṇānī’’ti bahū rattiyo jānāti. Tā panassa rattiyo cirakālabhūtāti katvā <hi rend="bold">‘‘ciraṃ pabbajitassā’’</hi>tiādi vuttaṃ, antatthaaññapadatthasamāso cesa yathā ‘‘māsajāto’’ti. Atha tassa padadvayassa ko visesoti ce? Cirapabbajitaggahaṇenassa buddhisīlatā, rattaññūgahaṇena tattha sampajānatā dassitā, ayametassa visesoti. Kiṃ pana atthaṃ sandhāya so amacco āhāti vuttaṃ <hi rend="bold">‘‘acirapabbajitassā’’</hi>tiādi. <hi rend="bold">Okappanīyā</hi>ti saddahanīyā. <hi rend="bold">Addhāna</hi>nti dīghakālaṃ. Kittako pana soti āha <hi rend="bold">‘‘dve tayo rājaparivaṭṭe’’</hi>ti, dvinnaṃ, tiṇṇaṃ vā rājūnaṃ rajjānusāsanapaṭipāṭiyoti attho. ‘‘Addhagato’’ti vatvāpi puna kataṃ vayaggahaṇaṃ osānavayāpekkhaṃ padadvayassa atthavisesasambhavatoti dasseti <hi rend="bold">‘‘pacchimavaya’’</hi>nti iminā. <hi rend="bold">Ubhaya</hi>nti ‘‘addhagato, vayoanuppatto’’ti padadvayaṃ.</p>

<p rend="bodytext"><hi rend="bold">Kājaro</hi><pb ed="V" n="2.0015" /> nāma eko rukkhaviseso, yo ‘‘paṇṇakarukkho’’tipi vuccati. Disvā viya anattamanoti sambandho. Pubbe pitarā saddhiṃ satthu santikaṃ gantvā desanāya sutapubbataṃ sandhāyāha <hi rend="bold">‘‘jhānā…pe… kāmo’’</hi>ti. <hi rend="bold">Tilakkhaṇabbhāhata</hi>nti tīhi lakkhaṇehi abhighaṭitaṃ. <hi rend="bold">Dassanenā</hi>ti nidassanamattaṃ. So hi disvā tena saddhiṃ allāpasallāpaṃ katvā <pb ed="M" n="2.0017" />, tato akiriyavādaṃ sutvā ca anattamano ahosi. <hi rend="bold">Guṇakathāyā</hi>ti abhūtaguṇakathāya. Tenāha <hi rend="bold">‘‘suṭṭhutaraṃ anattamano’’</hi>ti. Yadi anattamano, kasmā tuṇhī ahosīti codanaṃ visodheti <hi rend="bold">‘‘anattamano samānopī’’</hi>tiādinā.</p>

<p rend="bodytext" n="152"><hi rend="paranum">152</hi><hi rend="dot">.</hi><hi rend="bold">Gosālāyā</hi>ti evaṃnāmake gāmeti vuttaṃ. Vassānakāle gunnaṃ patiṭṭhitasālāyāti pana atthe tabbasena tassa nāmaṃ sātisayamupapannaṃ hoti bahulamanaññasādhāraṇattā, tathāpi so porāṇehi ananussutoti ekaccavādo nāma kato. <hi rend="bold">‘‘Mā khalīti sāmiko āhā’’</hi>ti iminā tathāvacanamupādāya tassa ākhyātapadena samaññāti dasseti. Saññāya hi vattumicchāya ākhyātapadampi nāmikaṃ bhavati yathā ‘‘aññāsikoṇḍañño’’ti (mahāva. 17). <hi rend="bold">Sesa</hi>nti ‘‘so paṇṇena vā’’tiādivacanaṃ.</p>

<p rend="bodytext" n="153"><hi rend="paranum">153</hi><hi rend="dot">.</hi> Dāsādīsu sirivaḍḍhakādināmamiva <hi rend="bold">ajito</hi>ti tassa nāmamattaṃ. Kesehi vāyito kambalo yassātipi yujjati. <hi rend="bold">Paṭikiṭṭhatara</hi>nti nihīnataraṃ. <hi rend="bold">‘‘Yathāhā’’</hi>tiādinā aṅguttarāgame tikanipāte makkhalisutta (a. ni. 3.138) māhari. <hi rend="bold">Tantāvutānī</hi>ti tante vītāni. <hi rend="bold">‘‘Sīte sīto’’</hi>tiādinā chahākārehi tassa paṭikiṭṭhataraṃ dasseti.</p>

<p rend="bodytext" n="154"><hi rend="paranum">154</hi><hi rend="dot">.</hi> Pakujjhati sammādiṭṭhikesu byāpajjatīti <hi rend="bold">pakudho. Vaccaṃ katvāpī</hi>ti ettha <hi rend="bold">pi</hi>-saddena bhojanaṃ bhuñjitvāpi kenaci asucinā makkhitvāpīti imamatthaṃ sampiṇḍeti. <hi rend="bold">Vālikāthūpaṃ katvā</hi>ti vatasamādānasīsena vālikāsañcayaṃ katvā, tathārūpe anupagamanīyaṭṭhāne puna vataṃ samādāya gacchatīti vuttaṃ hoti.</p>

<p rend="bodytext" n="156"><hi rend="paranum">156</hi><hi rend="dot">.</hi><hi rend="bold">‘‘Gaṇṭhanakileso’’</hi>ti etassa ‘‘palibundhanakileso’’ti atthavacanaṃ, saṃsāre paribundhanakicco khettavatthuputtadārādivisayo rāgādikilesoti attho. <hi rend="bold">‘‘Evaṃvāditāyā’’</hi>ti iminā laddhivasenassa nāmaṃ, na panatthatoti dasseti. Yāva hi so maggena samugghāṭito, tāva atthiyeva. Ayaṃ pana vacanattho – ‘‘natthi mayhaṃ gaṇṭho’’ti gaṇhātīti <hi rend="bold">nigaṇṭho</hi>ti. <hi rend="bold">Nāṭassā</hi>ti evaṃnāmakassa.</p>

<p rend="subhead">Komārabhaccajīvakakathāvaṇṇanā</p>

<p rend="bodytext" n="157"><hi rend="paranum">157</hi><hi rend="dot">.</hi> Sabbathā <pb ed="V" n="2.0016" /><pb ed="M" n="2.0018" /> tuṇhībhūtabhāvaṃ sandhāya <hi rend="bold">‘‘esa nāga…pe… viyā’’</hi>ti vuttaṃ. <hi rend="bold">Supaṇṇo</hi>ti garuḷo, garuḍo vā sakkaṭamatena. ‘‘Ḍa-ḷāna’maviseso’’ti hi tattha vadanti. Yathādhippāyaṃ na vattatīti katvā <hi rend="bold">‘‘anattho vata me’’</hi>ti vuttaṃ. <hi rend="bold">Upasantassā</hi>ti sabbathā saññamena upasamaṃ gatassa. Jīvakassa tuṇhībhāvo mama adhippāyassa maddanasadiso, tasmā tadeva tuṇhībhāvaṃ pucchitvā kathāpanena mama adhippāyo sampādetabboti ayamettha rañño adhippāyoti dassento <hi rend="bold">‘‘hatthimhi kho panā’’</hi>tiādimāha. <hi rend="bold">Ki</hi>nti kāraṇapucchāyaṃ nipātoti dasseti <hi rend="bold">‘‘kena kāraṇenā’’</hi>ti iminā, yena tuvaṃ tuṇhī, kiṃ taṃ kāraṇanti vā atthaṃ dasseti. Tattha yathāsambhavaṃ kāraṇaṃ uddharitvā adhippāyaṃ dassetuṃ ‘‘<hi rend="bold">imesa’’</hi>ntiādi vuttaṃ. <hi rend="bold">Yathā etesa</hi>nti etesaṃ kulūpako atthi yathā, imesaṃ nu kho tiṇṇaṃ kāraṇānaṃ aññatarena kāraṇena tuṇhī bhavasīti pucchatīti adhippāyo.</p>

<p rend="bodytext"><hi rend="bold">Kathāpetī</hi>ti kathāpetukāmo hoti. <hi rend="bold">Pañcapatiṭṭhitenā</hi>ti ettha pañcahi aṅgehi abhimukhaṃ ṭhitenāti attho, pādajāṇu kappara hattha sīsasaṅkhātāni pañca aṅgāni samaṃ katvā onāmetvā abhimukhaṃ ṭhitena paṭhamaṃ vanditvāti vuttaṃ hoti. Yampi vadanti ‘‘navakatarenupāli bhikkhunā vuḍḍhatarassa bhikkhuno pāde vandantena ime pañca dhamme ajjhattaṃ upaṭṭhāpetvā pādā vanditabbā’tiādikaṃ (pari. 469) vinayapāḷimāharitvā ekaṃsakaraṇaañjalipaggahaṇapādasambāhanapemagāravupaṭṭhāpanavasena pañcapatiṭṭhitavandanā’’ti, tametthānadhippetaṃ dūrato vandane yathāvuttapañcaṅgassa aparipuṇṇattā. Vandanā cettha paṇamanā añjalipaggahaṇakarapuṭasamāyogo. <hi rend="bold">‘‘Pañcapatiṭṭhitena vanditvā’’</hi>ti ca kāyapaṇāmo vutto, <hi rend="bold">‘‘mama satthuno’’</hi>tiādinā pana vacīpaṇāmo, tadubhayapurecarānucaravasena manopaṇāmoti. Kāmaṃ sabbāpi tathāgatassa paṭipatti anaññasādhāraṇā acchariyabbhutarūpāva, tathāpi gabbhokkanti abhijāti abhinikkhamana abhisambodhi dhammacakkappavattana (saṃ. ni. 5.1081; paṭi. ma. 3.30) yamakapāṭihāriyadevorohanāni sadevake loke ativiya supākaṭāni, na sakkā kenaci paṭibāhitunti tāniyevettha uddhaṭāni.</p>

<p rend="bodytext">Itthaṃ <pb ed="M" n="2.0019" /> imaṃ pakāraṃ bhūto pattoti <hi rend="bold">itthambhūto,</hi> tassa ākhyānaṃ <hi rend="bold">itthambhūtākhyānaṃ,</hi> soyevattho <hi rend="bold">itthambhūtākhyānattho. </hi> Atha vā itthaṃ evaṃpakāro bhūto jātoti <hi rend="bold">itthambhūto,</hi> tādisoti ākhyānaṃ <hi rend="bold">itthambhūtākhyānaṃ,</hi> tadevattho <hi rend="bold">itthambhūtākhyānattho,</hi> tasmiṃ upayogavacananti attho. <hi rend="bold">Abbhuggato</hi>ti ettha <pb ed="V" n="2.0017" /> hi <hi rend="bold">abhi</hi>saddo padhānavasena itthambhūtākhyānatthajotako kammappavacanīyo abhibhavitvā uggamanakiriyāpakārassa dīpanato, tena payogato ‘‘taṃ kho pana bhagavanta’’nti idaṃ upayogavacanaṃ sāmiatthe samānampi appadhānavasena itthambhūtākhyānatthadīpanato ‘‘itthambhūtākhyānatthe’’ti vuttaṃ. Tenevāha <hi rend="bold">‘‘tassa kho pana bhagavatoti attho’’</hi>ti. Nanu ca ‘‘sādhu devadatto mātaramabhī’’ti ettha viya ‘‘taṃ kho pana bhagavanta’’nti ettha abhisaddo appayutto, kathamettha taṃpayogato upayogavacanaṃ siyāti? Atthato payuttattā. Atthasaddapayogesu hi atthapayogoyeva padhānoti. Idaṃ vuttaṃ hoti – yathā ‘‘sādhu devadatto mātaramabhī’’ti ettha abhisaddapayogato itthambhūtākhyāne upayogavacanaṃ kataṃ, evamidhāpi ‘‘taṃ kho pana bhagavantaṃ abhi evaṃ kalyāṇo kittisaddo uggato’’ti abhisaddapayogato itthambhūtākhyāne upayogavacanaṃ katanti. Yathā hi ‘‘sādhu devadatto mātaramabhī’’ti ettha ‘‘devadatto mātaramabhi mātuvisaye, mātuyā vā sādhū’’ti evaṃ adhikaraṇatthe, sāmiatthe vā bhummavacanassa, sāmivacanassa vā pasaṅge itthambhūtākhyānajotakena kammappavacanīyena abhisaddena payogato upayogavacanaṃ kataṃ, evamidhāpi sāmiatthe sāmivacanappasaṅge yathā ca tattha ‘‘devadatto mātuvisaye, mātu sambandhī vā sādhuttappakārappatto’’ti ayamattho viññāyati, evamidhāpi ‘‘bhagavato sambandhī kittisaddo abbhuggato abhibhavitvā uggamanappakārappatto’’ti ayamattho viññāyati. Tattha hi devadattaggahaṇaṃ viya idha kittisaddaggahaṇaṃ, ‘‘mātara’’nti vacanaṃ viya ‘‘bhagavanta’’nti vacanaṃ, sādhusaddo viya uggatasaddo veditabbo.</p>

<p rend="bodytext"><hi rend="bold">Kalyāṇo</hi>ti bhaddako. Kalyāṇabhāvo cassa kalyāṇaguṇavisayatāyāti āha <hi rend="bold">‘‘kalyāṇaguṇasamannāgato’’</hi>ti, kalyāṇehi guṇehi samannāgato tabbisayatāya yuttoti attho. Taṃ visayatā hettha samannāgamo, kalyāṇaguṇavisayatāya tannissitoti <pb ed="M" n="2.0020" /> adhippāyo. <hi rend="bold">Seṭṭho</hi>ti pariyāyavacanepi eseva nayo. Seṭṭhaguṇavisayatā eva hi kittisaddassa seṭṭhatā ‘‘bhagavāti vacanaṃ seṭṭhaṃ, bhagavāti vacanamuttama’’ntiādīsu (visuddhi. 1.142; pārā. aṭṭha. 1.verañjakaṇḍavaṇṇanā; udā. aṭṭha. 1; itivu. aṭṭha. nidānavaṇṇanā; mahāni. aṭṭha. 49) viya. ‘‘Arahaṃ sammāsambuddho’’tiādinā guṇānaṃ saṃkittanato, saddanīyato ca vaṇṇoyeva kittisaddo nāmāti āha <hi rend="bold">‘‘kittiyevā’’</hi>ti. Vaṇṇo eva hi kittetabbato <hi rend="bold">kitti,</hi> saddanīyato <hi rend="bold">saddo</hi>ti ca vuccati. Kittipariyāyo hi saddasaddo yathā ‘‘uḷārasaddā isayo, guṇavanto tapassino’’ti. Kittivasena pavatto saddo <hi rend="bold">kittisaddo</hi>ti bhinnādhikaraṇataṃ dasseti <hi rend="bold">‘‘thutighoso’’</hi>ti iminā. Kittisaddo hettha thutipariyāyo kittanamabhitthavanaṃ kittīti. Thutivasena pavatto ghoso <hi rend="bold">thutighoso,</hi> abhitthavudāhāroti attho. Abhisaddo abhibhavane, abhibhavanañcettha <pb ed="V" n="2.0018" /> ajjhottharaṇamevāti vuttaṃ <hi rend="bold">‘‘ajjhottharitvā’’</hi>ti, anaññasādhāraṇe guṇe ārabbha pavattattā abhibyāpetvāti attho. Kinti-saddo abbhuggatoti codanāya ‘‘itipi so bhagavā’’tiādimāhāti anusandhiṃ dassetuṃ <hi rend="bold">‘‘kintī’’</hi>ti vuttaṃ.</p>

<p rend="bodytext">Padānaṃ sambajjhanaṃ <hi rend="bold">padasambandho. So bhagavā</hi>ti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho devānamatidevo sakkānamatisakko brahmānamatibrahmā lokanātho bhāgyavantatādīhi kāraṇehi sadevake loke ‘‘bhagavā’’ti patthaṭakittisaddo, so bhagavā. Yaṃ taṃ-saddā hi niccasambandhā. ‘‘Bhagavā’’ti ca idamādipadaṃ satthu nāmakittanaṃ. Tenāha āyasmā dhammasenāpati ‘‘bhagavāti netaṃ nāmaṃ mātarā kataṃ, na pitarā kata’’ntiādi (mahāni. 6; cūḷani. 2). Parato pana ‘‘bhagavā’’ti padaṃ guṇakittanaṃ. Yathā kammaṭṭhānikena‘‘araha’’ntiādīsu navasu ṭhānesu paccekaṃ itipisaddaṃ yojetvā buddhaguṇā anussarīyanti, evamidha buddhaguṇasaṃkittakenāpīti dassento <hi rend="bold">‘‘itipi arahaṃ…pe… itipi bhagavā’’</hi>ti āha. Evañhi sati‘‘araha’’ntiādīhi navahi padehi ye sadevake loke ativiya pākaṭā paññātā buddhaguṇā, te nānappakārato vibhāvitā honti ‘‘itipī’’ti padadvayena tesaṃ nānappakāratādīpanato. ‘‘Itipetaṃ bhūtaṃ, itipetaṃ <pb ed="M" n="2.0021" /> taccha’’ntiādīsu (dī. ni. 1.6) viya hi <hi rend="bold">iti</hi>-saddo idha āsannapaccakkhakaraṇattho, <hi rend="bold">pi</hi>-saddo sampiṇḍanattho, tena ca nesaṃ nānappakārabhāvo dīpito, tāni ca guṇasallakkhaṇakāraṇāni saddhāsampannānaṃ viññujātikānaṃ paccakkhāni honti, tasmā tāni saṃkittentena viññunā cittassa sammukhībhūtāneva katvā saṃkittetabbānīti dassento <hi rend="bold">‘‘iminā ca iminā ca kāraṇenāti vuttaṃ hotī’’</hi>ti āha. Evañhi nirūpetvā kittente yassa saṃkitteti, tassa bhagavati ativiya pasādo hoti.</p>

<p rend="bodytext"><hi rend="bold">Ārakattā</hi>ti kilesehi suvidūrattā. <hi rend="bold">Arīna</hi>nti kilesārīnaṃ. <hi rend="bold">Arāna</hi>nti saṃsāracakkassa arānaṃ. <hi rend="bold">Hatattā</hi>ti viddhaṃsitattā. <hi rend="bold">Paccayādīna</hi>nti cīvarādipaccayānañceva pūjā visesānañca. <hi rend="bold">Rahābhāvā</hi>ti cakkhurahādīnamabhāvato. Rahopāpakaraṇābhāvo hi padamanatikkamma rahābhāvoti vuttaṃ. Evampi hi yathādhippetamattho labbhatīti. <hi rend="bold">Tato</hi>ti visuddhimaggato (visuddhi. 1.123). Yathā ca visuddhimaggato, evaṃ taṃsaṃvaṇṇanāya <hi rend="bold">paramatthamañjūsāyaṃ</hi> (visuddhi. ṭī. 1.124) nesaṃ vitthāro gahetabbo.</p>

<p rend="bodytext">Yasmā jīvako bahuso satthu santike buddhaguṇe sutvā ṭhito, diṭṭhasaccatāya ca satthusāsane <pb ed="V" n="2.0019" /> vigatakathaṃkatho, satthuguṇakathane ca vesārajjappatto, tasmā so evaṃ vitthārato eva āhāti vuttaṃ <hi rend="bold">‘‘jīvako panā’’</hi>tiādi. <hi rend="bold">‘‘Ettha cā’’</hi>tiādinā sāmatthiyatthamāha. <hi rend="bold">Thāmo</hi> desanāñāṇameva, <hi rend="bold">balaṃ</hi> pana dasabalañāṇaṃ. <hi rend="bold">Vissattha</hi>nti bhāvanapuṃsakapadaṃ, anāsaṅkanti attho.</p>

<p rend="bodytext"><hi rend="bold">Pañcavaṇṇāyā</hi>ti khuddikādivasena pañcapakārāya. <hi rend="bold">Nirantaraṃ phuṭaṃ ahosi</hi> katādhikārabhāvato. Kammantarāyavasena hissa rañño guṇasarīraṃ khatūpahataṃ hoti. Kasmā panesa jīvakameva gamanasajjāya āṇāpetīti āha <hi rend="bold">‘‘imāyā’’</hi>tiādi.</p>

<p rend="bodytext" n="158"><hi rend="paranum">158</hi><hi rend="dot">.</hi> ‘‘Uttama’’nti vatvā na kevalaṃ uttamabhāvoyevettha kāraṇaṃ, atha kho appasaddatāpīti dassetuṃ <hi rend="bold">‘‘assayānarathayānānī’’</hi>tiādi vuttaṃ. Hatthiyānesu ca nibbisevanameva gaṇhanto hatthiniyopi kappāpesi. <hi rend="bold">Padānupada</hi>nti padamanugataṃ padaṃ purato gacchantassa hatthiyānassa pade tesaṃ padaṃ katvā, padasaddo cettha padavaḷañje. <hi rend="bold">Nibbutassā</hi>ti sabbakilesadarathavūpasamassa <pb ed="M" n="2.0022" />. <hi rend="bold">Nibbutehevā</hi>ti appasaddatāya saddasaṅkhobhanavūpasameheva.</p>

<p rend="bodytext"><hi rend="bold">Kareṇū</hi>ti hatthinipariyāyavacanaṃ. Kaṇati saddaṃ karotīti hi <hi rend="bold">kareṇu,</hi> karova yassā, na dīgho dantoti vā <hi rend="bold">kareṇu,</hi><hi rend="bold">‘‘kareṇukā’’</hi>tipi pāṭho, niruttinayena padasiddhi. <hi rend="bold">Ārohanasajjanaṃ</hi> kuthādīnaṃ bandhanameva. <hi rend="bold">Opavayha</hi>nti rājānamupavahituṃ samatthaṃ. <hi rend="bold">‘‘Opaguyha’’</hi>ntipi paṭhanti, rājānamupagūhituṃ gopituṃ samatthanti attho. <hi rend="bold">‘‘Evaṃ kirassā’’</hi>tiādi paṇḍitabhāvavibhāvanaṃ. <hi rend="bold">Kathā vattatī</hi>ti laddhokāsabhāvena dhammakathā pavattati. ‘‘Rañño āsaṅkānivattanatthaṃ āsannacārībhāvena hatthinīsu itthiyo nisajjāpitā’’ti (dī. ni. ṭī. 1.158) <hi rend="bold">ācariyadhammapālattherena</hi> vuttaṃ. Aṭṭhakathāyaṃ pana ‘‘itthiyo nissāya purisānaṃ bhayaṃ nāma natthi, sukhaṃ itthiparivuto gamissāmī’’ti tattha kāraṇaṃ vuttameva. Imināpi kāraṇena bhavitabbanti pana ācariyena evaṃ vuttaṃ siyā. Rañño paresaṃ dūrupasaṅkamanabhāvadassanatthaṃ tā purisavesaṃ gāhāpetvā āvudhahatthā kāritā. <hi rend="bold">Hatthinikāsatānī</hi>ti ettha hatthiniyo eva hatthinikā. ‘‘Pañca hatthiniyā satānī’’tipi katthaci pāṭho, so ayuttova ‘‘pañcamattehi bhikkhusatehī’’tiādīsu (pārā. 1) viya īdisesu pacchimapadassa samāsasseva dassanato. <hi rend="bold">Kassacidevā</hi>ti sannipatite mahājane yassa kassaci eva, tadaññesampi āyatiṃ maggaphalānamupanissayoti āha <hi rend="bold">‘‘sā mahājanassa upakārāya bhavissatī’’</hi>ti.</p>

<p rend="bodytext"><hi rend="bold">Paṭivedesī</hi>ti ñāpesi. <hi rend="bold">Upacāravacana</hi>nti vohāravacanamattaṃ teneva adhippetatthassa apariyosānato <pb ed="V" n="2.0020" />. Tenāha <hi rend="bold">‘‘tadeva attano ruciyā karohī’’</hi>ti. Imināyeva hi tadatthapariyosānaṃ. <hi rend="bold">Maññasī</hi>ti pakatiyāva jānāsi. <hi rend="bold">Tadevā</hi>ti gamanāgamanameva. Yadi gantukāmo, gaccha, atha na gantukāmo, mā gaccha, attano ruciyevettha pamāṇanti vuttaṃ hoti.</p>

<p rend="bodytext" n="159"><hi rend="paranum">159</hi><hi rend="dot">.</hi> Pāṭiekkāyeva sandhivasena <hi rend="bold">paccekā.</hi> ‘‘Mahañca’’nti pade karaṇatthe paccattavacananti āha <hi rend="bold">‘‘mahatā’’</hi>ti. Mahantassa bhāvo <hi rend="bold">mahañcaṃ. Na</hi> kevalaṃ niggahītantavaseneva pāṭho, atha kho ākārantavasenāpīti āha <pb ed="M" n="2.0023" /><hi rend="bold">‘‘mahaccātipi pāḷī’’</hi>ti. Yathā ‘‘khattiyā’’ti vattabbe ‘‘khatyā’’ti, evaṃ ‘‘mahatiyā’’ti vattabbe mahatyā. Puna ca-kāraṃ katvā mahaccāti sandhivasena padasiddhi. Pulliṅgavasena vattabbe itthiliṅgavasena vipallāso <hi rend="bold">liṅgavipariyāyo.</hi> Visesanañhi bhiyyo visesyaliṅgādigāhakaṃ.<hi rend="bold"> Tiyojanasatāna</hi>nti paccekaṃ tiyojanasataparimaṇḍalānaṃ. <hi rend="bold">Dvinnaṃ mahāraṭṭhānaṃ issariyasirī</hi>ti aṅgamagadharaṭṭhānamādhipaccamāha. Tadatthaṃ vivarati <hi rend="bold">‘‘tassā’’</hi>tiādinā. <hi rend="bold">Paṭimukkaveṭhanānī</hi>ti ābandhasiroveṭhanāni. <hi rend="bold">Āsattakhaggānī</hi>ti aṃse olambanavasena sannaddhāsīni. <hi rend="bold">Maṇidaṇḍatomare</hi>ti maṇidaṇḍaṅkuse.</p>

<p rend="bodytext"><hi rend="bold">‘‘Aparāpī’’</hi>tiādinā padasā parivārā vuttā. Khujjavāmanakā vesavasena, kirātasavaraandhakādayo jātivasena tāsaṃ paricārakiniyo dassitā. <hi rend="bold">Vissāsikapurisā</hi>ti vassavare sandhāyāha. Kulabhogaissariyādivasena mahatī mattā pamāṇametesanti <hi rend="bold">mahāmattā,</hi> mahānubhāvā rājāmaccā. <hi rend="bold">Vijjādharataruṇā viyā</hi>ti mantānubhāvena vijjāmayiddhisampannā vijjādharakumārakā viya. <hi rend="bold">Raṭṭhiyaputtā</hi>ti bhojaputtā. Raṭṭhe paricarantīti hi luddakā <hi rend="bold">raṭṭhiyā,</hi> tesaṃ nānāvudhaparicayatāya rājabhaṭabhūtā puttāti attho, antararaṭṭhabhojakānaṃ vā puttā <hi rend="bold">raṭṭhiyaputtā,</hi> khattiyā bhojarājāno. ‘‘Anuyuttā bhavantu te’’tiādīsu viya hi <hi rend="bold">ṭīkāyaṃ</hi> (dī. ni. ṭī. 1.159) vutto bhojasaddo bhojakavācakoti daṭṭhabbaṃ. <hi rend="bold">Ussāpetvā</hi>ti uddhaṃ pasāretvā. <hi rend="bold">Jayasadda</hi>nti ‘‘jayatu mahārājā’’tiādijayapaṭibaddhaṃ saddaṃ. <hi rend="bold">Dhanupantiparikkhepo</hi>ti dhanupantiparivāro. Sabbattha taṃgāhakavasena veditabbo. <hi rend="bold">Hatthighaṭā</hi>ti hatthisamūhā. <hi rend="bold">Paharamānā</hi>ti phusamānā. <hi rend="bold">Aññamaññasaṅghaṭṭanā</hi>ti avicchedagamanena aññamaññasambandhā. <hi rend="bold">Seṇiyo</hi>ti gandhikaseṇīdussikaseṇīādayo ‘‘anapaloketvā rājānaṃ vā saṅghaṃ vā gaṇaṃ vā pūgaṃ vā seṇiṃ vā aññatra kappā vuṭṭhāpeyyā’’tiādīsu (pāci. 682) viya. ‘‘Aṭṭhārasa akkhobhiṇī seniyo’’ti katthaci likhanti, so anekesupi potthakesu na diṭṭho. Anekasaṅkhyā ca senā heṭṭhā <pb ed="V" n="2.0021" /> gaṇitāti ayuttoyeva. Tadā sabbāvudhato sarova dūragāmīti katvā sarapatanātikkamappamāṇena rañño parisaṃ saṃvidahati. Kimatthanti āha <hi rend="bold">‘‘sace’’</hi>tiādi.</p>

<p rend="bodytext">Sayaṃ <pb ed="M" n="2.0024" /> bhāyanaṭṭhena <hi rend="bold">cittutrāso bhayaṃ</hi> yathā tathā bhāyatīti katvā. Bhāyitabbe eva vatthusmiṃ bhayato upaṭṭhite ‘‘bhāyitabbamida’’nti bhāyitabbākārena tīraṇato <hi rend="bold">ñāṇaṃ bhayaṃ</hi> bhayato tīretīti katvā. Tenevāha <hi rend="bold">visuddhimagge</hi> (visuddhi. 2.751) ‘‘bhayatupaṭṭhānañāṇaṃ pana bhāyati, na bhāyatīti? Na bhāyati. Tañhi ‘atītā saṅkhārā niruddhā, paccuppannā nirujjhanti, anāgatā nirujjhissantī’ti tīraṇamattameva hotī’’ti. Bhāyanaṭṭhānaṭṭhena <hi rend="bold">ārammaṇaṃ bhayaṃ</hi> bhāyati etasmāti katvā. Bhāyanahetuṭṭhena <hi rend="bold">ottappaṃ bhayaṃ</hi> pāpato bhāyati etenāti katvā. <hi rend="bold">Bhayānaka</hi>nti bhāyanākāro. <hi rend="bold">Tepī</hi>ti dīghāyukā devāpi. <hi rend="bold">Dhammadesana</hi>nti pañcasu khandhesu pannarasalakkhaṇapaṭimaṇḍitaṃ dhammadesanaṃ. <hi rend="bold">Yebhuyyenā</hi>ti ṭhapetvā khīṇāsavadeve tadaññesaṃ vasena bāhullato. Khīṇāsavattā hi tesaṃ cittutrāsabhayampi na uppajjati. Kāmaṃ <hi rend="bold">sīhopamasuttaṭṭhakathāyaṃ</hi> (a. ni. aṭṭha. 2.4.33) cittutrāsabhayampi tadatthabhāvena vuttaṃ, idha pana pakaraṇānurūpato ñāṇabhayameva gahitaṃ. <hi rend="bold">Saṃvega</hi>nti sahottappañāṇaṃ. <hi rend="bold">Santāsa</hi>nti sabbaso ubbijjanaṃ. Bhāyitabbaṭṭhena bhayameva bhīmabhāvena bheravanti <hi rend="bold">bhayabheravaṃ,</hi> bhītabbavatthu. Tenāha <hi rend="bold">‘‘āgacchatī’’</hi>ti, etaṃ naraṃ taṃ bhayabheravaṃ āgacchati nūnāti attho.</p>

<p rend="bodytext"><hi rend="bold">Bhīruṃ pasaṃsantī</hi>ti pāpato bhāyanato utrāsanato bhīruṃ pasaṃsanti paṇḍitā. <hi rend="bold">Na hi tattha sūra</hi>nti tasmiṃ pāpakaraṇe sūraṃ pagabbhadhaṃsinaṃ na hi pasaṃsanti. Tenāha <hi rend="bold">‘‘bhayā hi santo na karonti pāpa’’</hi>nti. Tattha <hi rend="bold">bhayā</hi>ti pāputrāsato, ottappahetūti attho.</p>

<p rend="bodytext"><hi rend="bold">Chambhitassā</hi>ti thambhitassa, tha-kārassa cha-kārādeso. Tadatthamāha <hi rend="bold">‘‘sakalasarīracalana’’</hi>nti, bhayavasena sakalakāyapakampananti attho. Uyyodhanaṃ <hi rend="bold">sampahāro.</hi></p>

<p rend="bodytext"><hi rend="bold">Eke</hi>ti uttaravihāravāsino. <hi rend="bold">‘‘Rājagahe’’</hi>tiādi tesamadhippāyavivaraṇaṃ. Ekekasmiṃ mahādvāre dve dve katvā <hi rend="bold">catusaṭṭhi khuddakadvārāni. ‘‘Tadā’’</hi>tiādinā akāraṇabhāve hetuṃ dasseti.</p>

<p rend="bodytext">Idāni sakavādaṃ dassetuṃ <hi rend="bold">‘‘ayaṃ panā’’</hi>tiādi vuttaṃ. <hi rend="bold">‘‘Jīvako kirā’’</hi>tiādi āsaṅkanākāradassanaṃ. <hi rend="bold">Assā</hi>ti ajātasatturañño. <hi rend="bold">Ukkaṇṭhito</hi>ti anabhirato. Chattaṃ ussāpetukāmo <pb ed="V" n="2.0022" /> maññeti sambandho <pb ed="M" n="2.0025" />. <hi rend="bold">Bhāyitvā</hi>ti bhāyanahetu. <hi rend="bold">Tassā</hi>ti jīvakassa. Sammasaddo samānattho, samānabhāvo ca vayenāti āha <hi rend="bold">‘‘vayassābhilāpo’’</hi>ti. Vayena samāno <hi rend="bold">vayasso</hi> yathā ‘‘ekarājā harissavaṇṇo’’ti (jā. 1.2.17). Samānasaddassa hi sādesamicchanti saddavidū, tena abhilāpo ālapanaṃ tathā, ruḷhīniddeso esa, ‘‘mārisā’’ti ālapanamiva. Yathā hi mārisāti niddukkhatābhilāpo sadukkhepi nerayike vuccati ‘‘yadā kho te mārisa saṅkunā saṅku hadaye samāgaccheyyā’’tiādīsu, (ma. ni. 1.512) evaṃ yo koci sahāyo asamānavayopi ‘‘sammā’’ti vuccatīti, tasmā sahāyābhilāpo icceva attho. Kacci na vañcesīti pāḷiyā sambandho. ‘‘Na palambhesī’’ti vuttepi idha parikappatthova sambhavatīti vuttaṃ <hi rend="bold">‘‘na vippalambheyyāsī’’</hi>ti, na palobheyyāsīti attho. Kathāya sallāpo, so eva nigghoso tathā.</p>

<p rend="bodytext"><hi rend="bold">Vinasseyyā</hi>ti cittavighātena vihaññeyya. ‘‘Na taṃ devā’’tiādivacanaṃ sandhāya <hi rend="bold">‘‘daḷhaṃ katvā’’</hi>ti vuttaṃ. Turitavasenidamāmeḍitanti dasseti <hi rend="bold">‘‘taramānovā’’</hi>ti iminā. ‘‘Abhikkama mahārājā’’ti vatvā tattha kāraṇaṃ dassetuṃ ‘‘ete’’tiādi vuttanti sasambandhamatthaṃ dassento <hi rend="bold">‘‘mahārāja corabalaṃ nāmā’’</hi>tiādimāha.</p>

<p rend="subhead">Sāmaññaphalapucchāvaṇṇanā</p>

<p rend="bodytext" n="160"><hi rend="paranum">160</hi><hi rend="dot">.</hi> Ayaṃ bahidvārakoṭṭhakokāso <hi rend="bold">nāgassa bhūmi nāma.</hi> Tenāha <hi rend="bold">‘‘vihārassā’’</hi>tiādi. <hi rend="bold">Bhagavato tejo</hi>ti buddhānubhāvo. <hi rend="bold">Rañño sarīraṃ phari</hi> yathā taṃ soṇadaṇḍassa brāhmaṇassa bhagavato santikaṃ āgacchantassa antovanasaṇḍagatassa. <hi rend="bold">‘‘Attano aparādhaṃ saritvā mahābhayaṃ uppajjī’’</hi>ti idaṃ sedamuñcanassa kāraṇadassanaṃ. Na hi buddhānubhāvato sedamuñcanaṃ sambhavati kāyacittapassaddhihetubhāvato.</p>

<p rend="bodytext"><hi rend="bold">Eke</hi>ti uttaravihāravāsinoyeva. Tadayuttamevāti dasseti <hi rend="bold">‘‘iminā’’</hi>tiādinā. <hi rend="bold">Abhimāre</hi>ti dhanuggahe. <hi rend="bold">Dhanapāla</hi>nti nāḷāgiriṃ. So hi tadā nāgarehi pūjitadhanarāsino labbhanato ‘‘dhanapālo’’ti voharīyati. Na kevalaṃ diṭṭhapubbatoyeva, atha kho pakatiyāpi bhagavā saññātoti <pb ed="M" n="2.0026" /> dassetuṃ <hi rend="bold">‘‘bhagavā hī’’</hi>tiādimāha. <hi rend="bold">Ākiṇṇavaralakkhaṇo</hi>ti battiṃsa mahāpurisalakkhaṇe sandhāyāha. <hi rend="bold">Anubyañjanapaṭimaṇḍito</hi>ti asītānubyañjane (jinālaṅkāraṭīkāya vijātamaṅgalavaṇṇanāyaṃ vitthāro). <hi rend="bold">Chabbaṇṇāhi rasmīhī</hi>ti tadā vattamānā rasmiyo. <hi rend="bold">Issariyalīḷāyā</hi>ti <pb ed="V" n="2.0023" /> issariyavilāsena. Nanu ca bhagavato santike issariyalīlāya pucchā agāravoyeva siyāti codanāya <hi rend="bold">‘‘pakati hesā’’</hi>tiādimāha, pakatiyā pucchanato na agāravoti adhippāyo. Parivāretvā nisinnena bhikkhusaṅghena pure katepi atthato tassa <hi rend="bold">purato nisinno</hi> nāma. Tenāha <hi rend="bold">‘‘parivāretvā’’</hi>tiādi.</p>

<p rend="bodytext" n="161"><hi rend="paranum">161</hi><hi rend="dot">.</hi><hi rend="bold">Yena, tenā</hi>ti ca bhummatthe karaṇavacananti dasseti <hi rend="bold">‘‘yattha, tatthā’’</hi>ti iminā. Yena maṇḍalassa dvāraṃ, tenūpasaṅkamīti sampattabhāvassa vuttattā idha upagamanameva yuttanti āha <hi rend="bold">‘‘upagato’’</hi>ti. <hi rend="bold">Anucchavike ekasmiṃ padese</hi>ti yattha viññujātikā aṭṭhaṃsu, tasmiṃ. Ko panesa anucchavikapadeso nāma? Atidūratādichanisajjadosavirahito padeso, napacchatādiaṭṭhanisajjadosavirahito vā. Yathāhu aṭṭhakathācariyā –</p>

<p rend="gatha1">‘‘Na pacchato na purato, nāpi āsannadūrato;</p>

<p rend="gatha2">Na kacche no paṭivāte, na cāpi onatunnate;</p>

<p rend="gathalast">Ime dose vissajjetvā, ekamantaṃ ṭhitā ahū’’ti. (khu. pā. aṭṭha. evamiccādipāṭhavaṇṇanā; su. ni. aṭṭha. 2.261);</p>

<p rend="bodytext">Tadā bhikkhusaṅghe tuṇhībhāvassa anavasesato byāpitabhāvaṃ dassetuṃ <hi rend="bold">‘‘tuṇhībhūtaṃ tuṇhībhūta’’</hi>nti vicchāvacanaṃ vuttanti āha <hi rend="bold">‘‘yato…pe… mevā’’</hi>ti, yato yato bhikkhutoti attho. Hatthena, hatthassa vā kukatabhāvo <hi rend="bold">hatthakukkuccaṃ,</hi> asaññamo, asampajaññakiriyā ca. Tathā <hi rend="bold">pādakukkucca</hi>nti etthāpi. <hi rend="bold">Vā</hi>-saddo avuttavikappane, tena tadaññopi cakkhusotādiasaññamo natthīti vibhāvito. Tattha pana cakkhuasaṃyamo sabbapaṭhamo dunnivārito cāti tadabhāvaṃ dassetuṃ <hi rend="bold">‘‘sabbālaṅkārapaṭimaṇḍita’’</hi>ntiādi vuttaṃ.</p>

<p rend="bodytext"><hi rend="bold">Vippasannarahadamivā</hi>ti anāvilodakasaramiva. Yenetarahi…pe… iminā me…pe… hotūti sambandho. Añño hi atthakkamo, añño saddakkamoti <pb ed="M" n="2.0027" /> āha <hi rend="bold">‘‘yenā’’</hi>tiādi. Tattha kāyika-vācasikena upasamena laddhena mānasikopi upasamo anumānato laddho evāti katvā <hi rend="bold">‘‘mānasikena cā’’</hi>ti vuttaṃ. <hi rend="bold">Sīlūpasamenā</hi>ti sīlasaññamena. Vuttamatthaṃ lokapakatiyā sādhento <hi rend="bold">‘‘dullabhañhī’’</hi>tiādimāha. <hi rend="bold">Laddhā</hi>ti labhitvā.</p>

<p rend="bodytext"><hi rend="bold">Upasama</hi>nti ācārasampattisaṅkhātaṃ saṃyamaṃ. <hi rend="bold">‘‘Eva’’</hi>ntiādinā tathā icchāya kāraṇaṃ dasseti <pb ed="V" n="2.0024" />. <hi rend="bold">So</hi>ti ayyako, udayabhaddo vā. <hi rend="bold">‘‘Kiñcāpī’’</hi>tiādi tadattha-samatthanaṃ. <hi rend="bold">Ghātessatiyevā</hi>ti taṃkālāpekkhāya vuttaṃ. Tenāha <hi rend="bold">‘‘ghātesī’’</hi>ti. Idañhi sampatipekkhavacanaṃ. <hi rend="bold">Pañcaparivaṭṭo</hi>ti pañcarājaparivaṭṭo.</p>

<p rend="bodytext"><hi rend="bold">Kasmā evamāha,</hi> nanu bhagavantamuddissa rājā na kiñci vadatīti adhippāyo. <hi rend="bold">Vacībhede</hi>ti yathāvuttaudānavacībhede. <hi rend="bold">Tuṇhī niravo</hi>ti pariyāyavacanametaṃ. <hi rend="bold">‘‘Aya’’</hi>ntiādi cittajānanākāradassanaṃ. Ayaṃ…pe… na sakkhissatīti ñatvāti sambandho. <hi rend="bold">Vacanānantara</hi>nti udānavacanānantaraṃ. <hi rend="bold">Yenā</hi>ti yattha padese, yena vā sotapathena. <hi rend="bold">Yena pema</hi>nti etthāpi yathārahamesa nayo.</p>

<p rend="bodytext">Katāparādhassa ālapanaṃ nāma dukkaranti sandhāya <hi rend="bold">‘‘mukhaṃ nappahotī’’</hi>ti vuttaṃ. ‘‘Āgamā kho tvaṃ mahārāja yathāpema’’nti vacananiddiṭṭhaṃ vā tadā tadatthadīpanākārena pavattaṃ nānānayavicittaṃ bhagavato madhuravacanampi sandhāya evaṃ vuttanti daṭṭhabbaṃ. Ekampi hi atthaṃ bhagavā yathā sotūnaṃ ñāṇaṃ pavattati, tathā deseti. Yaṃ sandhāya aṭṭhakathāsu vuttaṃ ‘‘bhagavatā abyākataṃ tantipadaṃ nāma natthi, sabbesaññeva atthopi bhāsito’’ti. <hi rend="bold">Pañcahākārehī</hi>ti iṭṭhāniṭṭhesu samabhāvādisaṅkhātehi pañcahi kāraṇehi. Vuttañhetaṃ <hi rend="bold">mahāniddese</hi> (mahāni. 38, 162) –</p>

<p rend="indent">‘‘Pañcahākārehi tādī iṭṭhāniṭṭhe tādī, cattāvīti tādī, tiṇṇāvīti tādī, muttāvīti tādī, taṃniddesā tādī.</p>

<p rend="indent">Kathaṃ arahā iṭṭhāniṭṭhe tādī? Arahā lābhepi tādī, alābhepi, yasepi, ayasepi, pasaṃsāyapi, nindāyapi, sukhepi, dukkhepi tādī, ekaṃ ce bāhaṃ gandhena limpeyyuṃ, ekaṃ ce bāhaṃ vāsiyā <pb ed="M" n="2.0028" /> taccheyyuṃ, amusmiṃ natthi rāgo, amusmiṃ natthi paṭighaṃ, anunayapaṭighavippahīno, ugghātinighātivītivatto, anurodhavirodhasamatikkanto, evaṃ arahā iṭṭhāniṭṭhe tādī.</p>

<p rend="indent">Kathaṃ arahā cattāvīti tādī? Arahato…pe… thambho, sārambho, māno, atimāno, mado, pamādo, sabbe kilesā, sabbe duccaritā, sabbe darathā, sabbe pariḷāhā <pb ed="V" n="2.0025" />, sabbe santāpā, sabbā kusalābhisaṅkhārā cattā vantā muttā pahīnā paṭinissaṭṭhā, evaṃ arahā cattāvīti tādī.</p>

<p rend="indent">Kathaṃ arahā tiṇṇāvīti tādī? Arahā kāmoghaṃ tiṇṇo, bhavoghaṃ tiṇṇo, diṭṭhoghaṃ tiṇṇo, avijjoghaṃ tiṇṇo, sabbaṃ saṃsārapathaṃ tiṇṇo uttiṇṇo nittiṇṇo atikkanto samatikkanto vītivatto, so vuṭṭhavāso ciṇṇacaraṇo jātimaraṇasaṅkhayo, jātimaraṇasaṃsāro (mahāni. 38) natthi tassa punabbhavoti, evaṃ arahā tiṇṇāvīti tādī.</p>

<p rend="indent">Kathaṃ arahā muttāvīti tādī? Arahato rāgā cittaṃ muttaṃ vimuttaṃ suvimuttaṃ, dosā, mohā, kodhā, upanāhā, makkhā, paḷāsā, issāya, macchariyā, māyāya, sāṭheyyā, thambhā, sārambhā, mānā, atimānā, madā, pamādā, sabbakilesehi, sabbaduccaritehi, sabbadarathehi, sabbapariḷāhehi, sabbasantāpehi, sabbākusalābhisaṅkhārehi cittaṃ muttaṃ vimuttaṃ suvimuttaṃ; evaṃ arahā muttāvīti tādī.</p>

<p rend="indent">Kathaṃ arahā taṃniddesā tādī? Arahā ‘sīle sati sīlavā’ti taṃniddesā tādī, ‘saddhāya sati saddho’ti, ‘vīriye sati vīriyavā’ti, ‘satiyā sati satimā’ti, ‘samādhimhi sati samāhito’ti, ‘paññāya sati paññavā’ti, ‘vijjāya sati tevijjo’ti, ‘abhiññāya sati chaḷabhiñño’ti taṃniddesā tādī, evaṃ arahā taṃniddesā tādī’’ti.</p>

<p rend="bodytext">Bhagavā pana sabbesampi tādīnamatisayo <hi rend="bold">tādī.</hi> Tenāha <hi rend="bold">‘‘suppatiṭṭhito’’</hi>ti. Vuttampi cetaṃ bhagavatā <hi rend="bold">kāḷakārāmasuttante</hi> ‘‘iti kho bhikkhave <pb ed="M" n="2.0029" /> tathāgato diṭṭhasutamutaviññātabbesu dhammesu tādīyeva tādī, tamhā ca pana tādimhā añño tādī uttaritaro vā paṇītataro vā natthīti vadāmī’’ti (a. ni. 4.24). Atha vā pañcavidhāriyiddhisiddhehi pañcahākārehi tādilakkhaṇe suppatiṭṭhitoti attho. Vuttañhetaṃ āyasmatā dhammasenāpatinā <hi rend="bold">paṭisambhidāmagge –</hi></p>

<p rend="indent">‘‘Katamā ariyā iddhi? Idha bhikkhu sace ākaṅkhati ‘paṭikūle appaṭikūlasaññī vihareyya’nti, appaṭikūlasaññī tattha viharati, sace ākaṅkhati ‘appaṭikūle <pb ed="V" n="2.0026" /> paṭikūlasaññī vihareyya’nti, paṭikūlasaññī tattha viharati, sace ākaṅkhati ‘paṭikūle ca appaṭikūle ca appaṭikūlasaññī vihareyya’nti, appaṭikūlasaññī tattha viharati, sace ākaṅkhati ‘appaṭikūle ca paṭikūle ca paṭikūlasaññī vihareyya’nti, paṭikūlasaññī tattha viharati, sace ākaṅkhati ‘paṭikūle ca appaṭikūle ca tadubhayaṃ abhinivajjetvā upekkhako vihareyyaṃ sato sampajāno’ti, upekkhako tattha viharati sato sampajāno’’ti (paṭi. ma. 3.17).</p>

<p rend="bodytext"><hi rend="bold">Bahiddhā</hi>ti sāsanato bahisamaye.</p>

<p rend="bodytext" n="162"><hi rend="paranum">162</hi><hi rend="dot">.</hi><hi rend="bold">Esā</hi>ti bhikkhusaṅghassa vandanākāro. Tamatthaṃ lokasiddhāya upamāya sādhetuṃ <hi rend="bold">‘‘rājāna’’</hi>ntiādi vuttaṃ. <hi rend="bold">Okāsa</hi>nti pucchitabbaṭṭhānaṃ.</p>

<p rend="bodytext"><hi rend="bold">Na me pañhavissajjane bhāro atthī</hi>ti satthu sabbattha appaṭihatañāṇacāratāya atthato āpannāya dassanaṃ. ‘‘Yadi ākaṅkhasī’’ti vutteyeva hi esa attho āpanno hoti. <hi rend="bold">Sabbaṃ te vissajjessāmī</hi>ti etthāpi ayaṃ nayo. ‘‘Yaṃ ākaṅkhasi, taṃ pucchā’’ti vacaneneva hi ayamattho sijjhati. Asādhāraṇaṃ sabbaññupavāraṇanti sambandho. Yadi ‘‘yadākaṅkhasī’’ti na vadanti, atha kathaṃ vadantīti āha <hi rend="bold">‘‘sutvā’’</hi>tiādi. Padesañāṇeyeva ṭhitattā tathā vadantīti veditabbaṃ. Buddhā pana sabbaññupavāraṇaṃ pavārentīti sambandho.</p>

<p rend="bodytext">‘‘Pucchāvuso yadākaṅkhasī’’tiādīni suttapadāni yesaṃ puggalānaṃ vasena āgatāni, taṃ dassanatthaṃ <hi rend="bold">‘‘yakkhanarindadevasamaṇabrāhmaṇaparibbājakāna’’</hi>nti vuttaṃ. Tattha hi <hi rend="bold">‘‘pucchāvuso yadākaṅkhasī’’</hi>ti āḷavakassa yakkhassa <pb ed="M" n="2.0030" /> okāsakaraṇaṃ, <hi rend="bold">‘‘puccha mahārājā’’</hi>ti narindānaṃ, <hi rend="bold">‘‘puccha vāsavā’’</hi>tiādi devānamindassa, <hi rend="bold">‘‘tena hī’’</hi>tiādi samaṇānaṃ, <hi rend="bold">‘‘bāvarissa cā’’</hi>tiādi brāhmaṇānaṃ, <hi rend="bold">‘‘puccha maṃ sabhiyā’’</hi>tiādi paribbājakānaṃ okāsakaraṇanti daṭṭhabbaṃ. <hi rend="bold">Vāsavā</hi>ti devānamindālapanaṃ. Tadetañhi <hi rend="bold">sakkapañhasutte. Manasicchasī</hi>ti manasā icchasi.</p>

<p rend="bodytext"><hi rend="bold">Katāvakāsā</hi>ti yasmā tumhe mayā katokāsā, tasmā bāvarissa ca tuyhaṃ ajitassa ca sabbesañca sesānaṃ yaṃ kiñci sabbaṃ saṃsayaṃ yathā manasā icchatha, tathā pucchavho pucchathāti yojanā. Ettha ca bāvarissa saṃsayaṃ manasā pucchavho, tumhākaṃ pana sabbesaṃ saṃsayaṃ manasā ca <pb ed="V" n="2.0027" /> aññathā ca yathā icchatha, tathā pucchavhoti adhippāyo. Bāvarī hi ‘‘attano saṃsayaṃ manasāva pucchathā’’ti antevāsike āṇāpesi. Vuttañhi –</p>

<p rend="gatha1">‘‘Anāvaraṇadassāvī, yadi buddho bhavissati;</p>

<p rend="gathalast">Manasā pucchite pañhe, vācāya vissajessatī’’ti. (su. ni. 1011);</p>

<p rend="unindented">Tadetaṃ <hi rend="bold">pārāyanavagge.</hi> Tathā ‘‘puccha maṃ sabhiyā’’tiādipi.</p>

<p rend="bodytext"><hi rend="bold">Buddhabhūmi</hi>nti buddhaṭṭhānaṃ, āsavakkhayañāṇaṃ, sabbaññutaññāṇañca. <hi rend="bold">Bodhisattabhūmi</hi> nāma bodhisattaṭṭhānaṃ pāramīsambharaṇañāṇaṃ, bhūmisaddo vā avatthāvācako, buddhāvatthaṃ, bodhisattāvatthāyanti ca attho. Ekattanayena hi pavattesu khandhesu avatthāyeva taṃ tadākāranissitā.</p>

<p rend="bodytext">Yo bhagavā bodhisattabhūmiyaṃ padesañāṇe ṭhito sabbaññupavāraṇaṃ pavāresi, tassa tadeva acchariyanti sambandho. Kathanti āha <hi rend="bold">‘‘koṇḍañña pañhānī’’</hi>tiādi. Tattha <hi rend="bold">koṇḍaññā</hi>ti gottavasena sarabhaṅgamālapanti. <hi rend="bold">Viyākarohī</hi>ti byākarohi. <hi rend="bold">Sādhurūpā</hi>ti sādhusabhāvā. <hi rend="bold">Dhammo</hi>ti sanantano paveṇīdhammo. <hi rend="bold">Ya</hi>nti āgamanakiriyāparāmasanaṃ, yena vā kāraṇena āgacchati, tena viyākarohīti sambandho. <hi rend="bold">Vuddha</hi>nti sīlapaññādīhi vuddhippattaṃ, garunti attho. <hi rend="bold">Esa bhāro</hi>ti saṃsayupacchedanasaṅkhāto eso bhāro, āgato bhāro tayā avassaṃ vahitabboti adhippāyo.</p>

<p rend="bodytext">Mayā <pb ed="M" n="2.0031" /> katāvakāsā bhonto pucchantu. Kasmāti ce? Ahañhi taṃ taṃ vo byākarissaṃ ñatvā sayaṃ lokamimaṃ, parañcāti. <hi rend="bold">Saya</hi>nti ca sayameva parūpadesena vinā. Evaṃ sarabhaṅgakāle sabbaññupavāraṇaṃ pavāresīti sambandho.</p>

<p rend="bodytext"><hi rend="bold">Pañhāna</hi>nti dhammayāgapañhānaṃ. <hi rend="bold">Antakara</hi>nti niṭṭhānakaraṃ. <hi rend="bold">Suciratenā</hi>ti evaṃ nāmakena brāhmaṇena. <hi rend="bold">Puṭṭhu</hi>nti pucchituṃ. <hi rend="bold">Jātiyā</hi>ti paṭisandhiyā, ‘‘vijātiyā’’tipi vadanti. Paṃsuṃ kīḷanto sambhavakumāro nisinnova hutvā pavāresīti yojetabbaṃ.</p>

<p rend="bodytext"><hi rend="bold">Tagghā</hi>ti ekaṃsatthe nipāto. <hi rend="bold">Yathāpi kusalo tathā</hi>ti yathā sabbadhammakusalo sabbadhammavidū buddho jānāti katheti, tathā te ahamakkhissanti attho. <hi rend="bold">Jānāti</hi>-saddo hi idha sambandhamupagacchati <pb ed="V" n="2.0028" />. Yathāha ‘‘yena yassa hi sambandho, dūraṭṭhampi ca tassa ta’’nti (sārattha. ṭī. 1.paṭhamamahāsaṅgītikathāvaṇṇanā). Jānanā cettha kathanā. Yathā ‘‘iminā imaṃ jānātī’’ti vuttovāyamattho ācariyena. <hi rend="bold">Rājā ca kho taṃ yadi kāhati vā,</hi><hi rend="bold">na vā</hi>ti yo taṃ idha pucchituṃ pesesi, so korabyarājā taṃ tayā pucchitamatthaṃ, tayā vā puṭṭhena mayā akkhātamatthaṃ yadi karotu vā, na vā karotu, ahaṃ pana yathādhammaṃ te akkhissaṃ ācikkhissāmīti vuttaṃ hoti. <hi rend="bold">Jātakaṭṭhakathāyaṃ</hi> pana –</p>

<p rend="indent"><hi rend="bold">‘‘Rājā ca kho ta</hi>nti ahaṃ taṃ pañhaṃ yathā tumhākaṃ rājā jānāti jānituṃ sakkoti, tathā akkhissaṃ. Tato uttari rājā yathā jānāti, tathā yadi karissati vā, na vā karissati, karontassa vā akarontassa vā tassevetaṃ bhavissati, mayhaṃ pana doso natthīti dīpetī’’ti (jā. aṭṭha. 5.16.172) –</p>

<p rend="unindented">Jānāti-saddo vākyadvayasādhāraṇavasena vutto.</p>

<p rend="bodytext" n="163"><hi rend="paranum">163</hi><hi rend="dot">.</hi><hi rend="bold">Sippameva sippāyatanaṃ</hi> āyatanasaddassa tabbhāvavuttittā. Apica sikkhitabbatāya sippañca taṃ sattānaṃ jīvitavuttiyā kāraṇabhāvato, nissayabhāvato vā āyatanañcāti <hi rend="bold">sippāyatanaṃ. Seyyathida</hi>nti ekova nipāto, nipātasamudāyo vā. Tassa te katameti <pb ed="M" n="2.0032" /> idha atthoti āha <hi rend="bold">‘‘katame pana te’’</hi>ti. Ime katametipi paccekamattho yujjati. Evaṃ sabbattha. Idañca vattabbāpekkhanavasena vuttaṃ, tasmā te sippāyatanikā katameti attho. ‘‘Puthusippāyatanānī’’ti hi sādhāraṇato sippāni uddisitvā upari taṃtaṃsippūpajīvinova niddiṭṭhā puggalādhiṭṭhānāya kathāya. Kasmāti ce? Papañcaṃ pariharitukāmattā. Aññathā hi yathādhippetāni tāva sippāyatanāni dassetvā puna taṃtaṃsippūpajīvinopi dassetabbā siyuṃ tesamevettha padhānato adhippetattā. Evañca sati kathāpapañco bhaveyya, tasmā taṃ papañcaṃ pariharituṃ sippūpajīvīhi taṃtaṃsippāyatanāni saṅgahetvā evamāhāti tamatthaṃ dassetuṃ ‘‘<hi rend="bold">hatthārohātiādīhi ye taṃ taṃ sippaṃ nissāya jīvanti, te dassetī’’</hi>ti vuttaṃ. Kasmāti āha <hi rend="bold">‘‘ayañhī’’</hi>tiādi. Sippaṃ upanissāya jīvantīti <hi rend="bold">sippūpajīvino.</hi></p>

<p rend="bodytext">Hatthimārohantīti <hi rend="bold">hatthārohā,</hi> hatthāruḷhayodhā. Hatthiṃ ārohāpayantīti <hi rend="bold">hatthārohā,</hi> hatthācariya hatthivejja hatthimeṇḍādayo. Yena hi payogena puriso hatthino ārohanayoggo hoti, taṃ hatthissa payogaṃ vidhāyantānaṃ sabbesampetesaṃ gahaṇaṃ. Tenāha <hi rend="bold">‘‘sabbepī’’</hi>tiādi. Tattha <pb ed="V" n="2.0029" /><hi rend="bold">hatthācariyā</hi> nāma ye hatthino, hatthārohakānañca sikkhāpakā. <hi rend="bold">Hatthivejjā</hi> nāma hatthibhisakkā. <hi rend="bold">Hatthimeṇḍā</hi> nāma hatthīnaṃ pādarakkhakā. Hatthiṃ maṇḍayanti rakkhantīti hatthimaṇḍā, teyeva <hi rend="bold">hatthimeṇḍā,</hi> hatthiṃ minenti sammā vidahanena hiṃsantīti vā <hi rend="bold">hatthimeṇḍā.</hi><hi rend="bold">Ādi</hi>-saddena hatthīnaṃ yavapadāyakādayo saṅgaṇhāti. <hi rend="bold">Assārohā</hi>ti etthāpi suddhahetukattuvasena yathāvuttova attho. Rathe niyuttā <hi rend="bold">rathikā. Ratharakkhā</hi> nāma rathassa āṇirakkhakā. Dhanuṃ gaṇhantīti <hi rend="bold">dhanuggahā,</hi> issāsā, dhanuṃ gaṇhāpentīti <hi rend="bold">dhanuggahā,</hi> dhanusippasikkhāpakā dhanvācariyā.</p>

<p rend="bodytext">Celena celapaṭākāya yuddhe akanti gacchantīti <hi rend="bold">celakā,</hi> jayaddhajagāhakāti āha <hi rend="bold">‘‘ye yuddhe’’</hi>tiādi. <hi rend="bold">Jayadhaja</hi>nti jayanatthaṃ, jayakāle vā paggahitadhajaṃ. <hi rend="bold">Purato</hi>ti senāya pubbe. Yathā tathā ṭhite senike byūhavicāraṇavasena tato tato calayanti uccālentīti <hi rend="bold">calakā</hi>ti vuttaṃ <hi rend="bold">‘‘idha rañño’’</hi>tiādi. Sakuṇagghiādayo viya maṃsapiṇḍaṃ parasenāsamūhasaṅkhātaṃ piṇḍaṃ sāhasikatāya chetvā chetvā <pb ed="M" n="2.0033" /> dayanti uppatitvā uppatitvā niggacchantīti <hi rend="bold">piṇḍadāyakā.</hi> Tenāha <hi rend="bold">‘‘te kirā’’</hi>tiādi. Sāhasaṃ karontīti <hi rend="bold">sāhasikā,</hi> teyeva mahāyodhā. <hi rend="bold">Piṇḍamivā</hi>ti tālaphalapiṇḍamivāti vadanti, ‘‘maṃsapiṇḍamivā’’ti (dī. ni. ṭī. 1.163) ācariyena vuttaṃ. Sabbattha ‘‘ācariyenā’’ti vutte <hi rend="bold">ācariyadhammapālatthero</hi>va gahetabbo. Dutiyavikappe piṇḍe janasamūhasaṅkhāte sammadde dayanti uppatantā viya gacchantīti <hi rend="bold">piṇḍadāyakā, daya</hi>-saddo gatiyaṃ, aya-saddassa vā da-kārāgamena nipphatti.</p>

<p rend="bodytext"><hi rend="bold">Uggatuggatā</hi>ti saṅgāmaṃ patvā javaparakkamādivasena ativiya uggatā. <hi rend="bold">Tadevā</hi>ti parehi vuttaṃ tameva sīsaṃ vā āvudhaṃ vā. <hi rend="bold">Pakkhandantī</hi>ti vīrasūrabhāvena asajjamānā parasenamanupavisanti. Thāmajavabalaparakkamādisampattiyā mahānāgasadisatā. Tenāha <hi rend="bold">‘‘hatthiādīsupī’’</hi>tiādi. <hi rend="bold">Ekantasūrā</hi>ti ekacarasūrā antasaddassa tabbhāvavuttito, sūrabhāvena ekākino hutvā yujjhanakāti attho. <hi rend="bold">Sajālikā</hi>ti savammikā. Sannāho kaṅkaṭo vammaṃ kavaco uracchado jālikāti hi atthato ekaṃ. <hi rend="bold">Sacammikā</hi>ti jālikā viya sarīraparittāṇena cammena sacammikā. <hi rend="bold">Cammakañcuka</hi>nti cammamayakañcukaṃ. <hi rend="bold">Pavisitvā</hi>ti tassa anto hutvā, paṭimuñcitvāti vuttaṃ hoti. <hi rend="bold">Saraparittāṇaṃ camma</hi>nti cammapaṭisibbitaṃ celakaṃ, cammamayaṃ vā phalakaṃ. <hi rend="bold">Balavasinehā</hi>ti sāmini atisayapemā. <hi rend="bold">Gharadāsayodhā</hi>ti antojātadāsapariyāpannā yodhā, <hi rend="bold">‘‘gharadāsikaputtā’’</hi>tipi pāṭho, antojātadāsīnaṃ puttāti attho.</p>

<p rend="bodytext">Āḷāraṃ <pb ed="V" n="2.0030" /> vuccati mahānasaṃ, tattha niyuttā <hi rend="bold">āḷārikā.</hi><hi rend="bold">Pūvikā</hi>ti pūvasampādakā, ye pūvameva nānappakārato sampādetvā vikkiṇantā jīvanti. Kesanakhasaṇṭhapanādivasena manussānaṃ alaṅkāravidhiṃ kappenti saṃvidahantīti <hi rend="bold">kappakā.</hi> Cuṇṇavilepanādīhi malaharaṇavaṇṇasampādanavidhinā nhāpenti nahānaṃ karontīti <hi rend="bold">nhāpikā.</hi> Navantādividhinā pavatto gaṇanagantho antarā chiddābhāvena <hi rend="bold">acchiddako</hi>ti vuccati, tadeva paṭhentīti <hi rend="bold">acchiddakapāṭhakā.</hi> Hatthena adhippāyaviññāpanaṃ, gaṇanaṃ vā <hi rend="bold">hatthamuddā.</hi> Aṅgulisaṅkocanañhi <hi rend="bold">muddā</hi>ti vuccati, tena ca viññāpanaṃ, gaṇanaṃ vā hoti. <hi rend="bold">Hattha</hi>saddo cettha tadekadesesu aṅgulīsu daṭṭhabbo ‘‘na bhuñjamāno sabbaṃ <pb ed="M" n="2.0034" /> hatthaṃ mukhe pakkhipissāmī’’tiādīsu (pāci. 618) viya, tamupanissāya jīvantīti <hi rend="bold">muddikā.</hi> Tenāha <hi rend="bold">‘‘hatthamuddāyā’’</hi>tiādi.</p>

<p rend="bodytext"><hi rend="bold">Ayakāro</hi> kammārakārako. <hi rend="bold">Dantakāro</hi> bhamakāro. <hi rend="bold">Cittakāro</hi> lepacittakāro. <hi rend="bold">Ādi</hi>-saddena koṭṭakalekhakavilīvakāraiṭṭhakakāradārukārādīnaṃ saṅgaho. <hi rend="bold">Diṭṭheva dhamme</hi>ti imasmiṃyeva attabhāve. Karaṇanipphādanavasena <hi rend="bold">dassetvā. Sandiṭṭhikamevā</hi>ti asamparāyikatāya sāmaṃ daṭṭhabbaṃ, sayamanubhavitabbaṃ attapaccakkhanti attho. <hi rend="bold">Upajīvantī</hi>ti upanissāya jīvanti. <hi rend="bold">Sukhita</hi>nti sukhappattaṃ. Thāmabalūpetabhāvova pīṇananti āha <hi rend="bold">‘‘pīṇitaṃ thāmabalūpeta’’</hi>nti. <hi rend="bold">Uparī</hi>ti devaloke. Tathā <hi rend="bold">uddha</hi>ntipi. So hi manussalokato uparimo. Aggaṃ viyāti <hi rend="bold">aggaṃ,</hi> phalaṃ. ‘‘Kammassa katattā phalassa nibbattanato taṃ kammassa aggisikhā viya hotī’’ti ācariyena vuttaṃ. Apica <hi rend="bold">sagga</hi>nti uttamaṃ, phalaṃ. <hi rend="bold">Sagga</hi>nti suṭṭhu aggaṃ, rūpasaddādidasavidhaṃ attano phalaṃ nipphādetuṃ arahatīti attho. Suaggikāva niruttinayena <hi rend="bold">sovaggikā,</hi> dakkhiṇāsaddāpekkhāya ca sabbattha itthiliṅganiddeso. <hi rend="bold">Sukho</hi>ti sukhūpāyo iṭṭho kanto. <hi rend="bold">Agge</hi>ti uḷāre. Attanā paribhuñjitabbaṃ bāhiraṃ <hi rend="bold">rūpaṃ,</hi> attano vaṇṇapokkharatā <hi rend="bold">vaṇṇo</hi>ti ayametesaṃ viseso. Dakkhanti vaḍḍhanti etāyāti <hi rend="bold">dakkhiṇā,</hi> pariccāgamayaṃ puññanti āha <hi rend="bold">‘‘dakkhiṇaṃ dāna’’</hi>nti.</p>

<p rend="bodytext"><hi rend="bold">Maggo sāmaññaṃ</hi> samitapāpasaṅkhātassa samaṇassa bhāvoti katvā, tassa vipākattā ariyaphalaṃ <hi rend="bold">sāmaññaphalaṃ.</hi><hi rend="bold">‘‘Yathāhā’’</hi>tiādinā mahāvaggasaṃyuttapāḷivasena tadatthaṃ sādheti. <hi rend="bold">Taṃ esa rājā na jānāti</hi> ariyadhammassa akovidatāya. Yasmā panesa ‘‘dāsakassakādibhūtānaṃ pabbajitānaṃ lokato abhivādanādilābho sandiṭṭhikaṃ sāmaññaphalaṃ nāmā’’ti cintetvā ‘‘atthi nu kho koci samaṇo vā brāhmaṇo vā īdisamatthaṃ jānanto’’ti vīmaṃsanto pūraṇādike pucchitvā tesaṃ kathāya anadhigatavitto bhagavantampi etamatthaṃ pucchi. Tasmā vuttaṃ <hi rend="bold">‘‘dāsakassakopamaṃ sandhāya pucchatī’’</hi>ti.</p>

<p rend="bodytext"><hi rend="bold">Rājāmaccā</hi>ti <pb ed="M" n="2.0035" /><pb ed="V" n="2.0031" /> rājakulasamudāgatā amaccā, anuyuttakarājāno ceva amaccā cātipi attho. <hi rend="bold">Kaṇhapakkha</hi>nti yathāpucchite atthe labbhamānadiṭṭhigatūpasaṃhitaṃ saṃkilesapakkhaṃ. <hi rend="bold">Sukkapakkha</hi>nti tabbidhuraṃ upari suttāgataṃ vodānapakkhaṃ. <hi rend="bold">Samaṇakolāhala</hi>nti samaṇakotūhalaṃ taṃ taṃ samaṇavādānaṃ aññamaññavirodhaṃ. <hi rend="bold">Samaṇabhaṇḍana</hi>nti teneva virodhena ‘‘evaṃvādīnaṃ tesaṃ samaṇabrāhmaṇānaṃ ayaṃ doso, evaṃvādīnaṃ tesaṃ ayaṃ doso’’ti evaṃ taṃ taṃ vādassa paribhāsanaṃ. <hi rend="bold">Issarānuvattako hi loko</hi>ti dhammatādassanena tadatthasamatthanaṃ. Attano desanākosallena <hi rend="bold">rañño bhāraṃ karonto,</hi> na tadaññena paravambhanādikāraṇena.</p>

<p rend="bodytext" n="164"><hi rend="paranum">164</hi><hi rend="dot">.</hi> Nu-saddo viya no-saddopi pucchāyaṃ nipātoti āha <hi rend="bold">‘‘abhijānāsi nū’’</hi>ti. <hi rend="bold">Ayañcā</hi>ti ettha <hi rend="bold">ca</hi>-saddo na kevalaṃ abhijānāsipadeneva, atha kho ‘‘pucchitā’’ti padena cāti samuccayattho. Kathaṃ yojetabboti anuyogamapaneti <hi rend="bold">‘‘idañhī’’</hi>tiādinā. <hi rend="bold">Pucchitā nū</hi>ti pubbe pucchaṃ kattā nu. <hi rend="bold">Naṃ puṭṭhabhāva</hi>nti tādisaṃ pucchitabhāvaṃ abhijānāsi nu. <hi rend="bold">Na te sammuṭṭha</hi>nti tava na pamuṭṭhaṃ vatāti attho. <hi rend="bold">Aphāsukabhāvo</hi>ti tathā bhāsanena asukhabhāvo. <hi rend="bold">Paṇḍitapatirūpakāna</hi>nti (sāmaṃ viya attano sakkārānaṃ paṇḍitabhāsānaṃ) āmaṃ viya pakkānaṃ paṇḍitā bhāsānaṃ. (Dī. ni. ṭī. 1.163) <hi rend="bold">pāḷipadaatthabyañjanesū</hi>ti pāḷisaṅkhāte pade, tadatthe tappariyāpannakkhare ca, vākyapariyāyo vā byañjanasaddo ‘‘akkharaṃ padaṃ byañjana’’ntiādīsu (netti. 28) viya. Bhagavato rūpaṃ sabhāvo viya rūpamassāti <hi rend="bold">bhagavantarūpo,</hi> bhagavā viya ekantapaṇḍitoti attho.</p>

<p rend="subhead">Pūraṇakassapavādavaṇṇanā</p>

<p rend="bodytext" n="165"><hi rend="paranum">165</hi><hi rend="dot">.</hi><hi rend="bold">Ekamidāha</hi>nti ettha <hi rend="bold">ida</hi>nti nipātamattaṃ, ekaṃ samayamicceva attho. Sammodeti sammodanaṃ karotīti <hi rend="bold">sammodanīyaṃ</hi>. Anīyasaddo hi bahulā katvatthābhidhāyako yathā ‘‘niyyānikā’’ti, (dha. sa. suttantadukamātikā 97) sammodanaṃ vā janetīti <hi rend="bold">sammodaniyaṃ</hi> taddhitavasena. Saritabbanti <hi rend="bold">sāraṇīyaṃ,</hi> saraṇassa anucchavikanti vā <hi rend="bold">sāraṇiyaṃ,</hi> etamatthaṃ dassetuṃ <hi rend="bold">‘‘sammodajanakaṃ saritabbayuttaka’’</hi>nti vuttaṃ, saritabbayuttakanti ca saraṇānucchavikanti attho.</p>

<p rend="bodytext" n="166"><hi rend="paranum">166</hi><hi rend="dot">.</hi><hi rend="bold">Sahatthā</hi>ti <pb ed="M" n="2.0036" /> sahattheneva, tena suddhakattāraṃ dasseti, <hi rend="bold">āṇattiyā</hi>ti pana hetukattāraṃ, nissaggiyathāvarādayopi idha sahattha karaṇeneva saṅgahitā. <hi rend="bold">Hatthādīnī</hi>ti hatthapādakaṇṇanāsādīni. Pacanaṃ dahanaṃ vibādhananti āha <hi rend="bold">‘‘daṇḍena uppīḷentassā’’</hi>ti. <hi rend="bold">Papañcasūdaniyaṃ</hi> nāma <hi rend="bold">majjhimāgamaṭṭhakathāyaṃ</hi><pb ed="V" n="2.0032" /> pana <hi rend="bold">‘‘pacato’’</hi>ti etassa ‘‘tajjentassa vā’’ti (ma. ni. aṭṭha. 3.97) dutiyopi attho vutto, idha pana tajjanaṃ, paribhāsanañca daṇḍena saṅgahetvā ‘‘daṇḍena uppīḷentassa icceva vutta’’nti (dī. ni. ṭī. 1.166) ācariyena vuttaṃ, adhunā pana potthakesu ‘‘tajjentassa vā’’ti pāṭhopi bahuso dissati. <hi rend="bold">Soka</hi>nti sokakāraṇaṃ, socanantipi yujjati kāraṇasampādanena phalassapi kattabbato. <hi rend="bold">Parehī</hi>ti attano vacanakarehi kammabhūtehi. <hi rend="bold">Phandato</hi>ti ettha parassa phandanavasena suddhakattuttho na labbhati, atha kho attano phandanavasenevāti āha <hi rend="bold">‘‘paraṃ phandantaṃ phandanakāle sayampi phandato’’</hi>ti, attanā katena parassa vibādhanapayogena sayampi phandatoti attho. <hi rend="bold">‘‘Atipātāpayato’’</hi>ti padaṃ suddhakattari, hetukattari ca pavattatīti dasseti <hi rend="bold">‘‘hanantassāpi hanāpentassāpī’’</hi>ti iminā. <hi rend="bold">Sabbatthā</hi>ti ‘‘ādiyato’’tiādīsu. <hi rend="bold">Karaṇakāraṇavasenā</hi>ti sayaṃkāraparaṃkāravasena.</p>

<p rend="bodytext">Gharabhittiyā anto ca bahi ca sandhi <hi rend="bold">gharasandhi.</hi> Kiñcipi asesetvā niravaseso lopo vilumpanaṃ <hi rend="bold">nillopo</hi>ti āha <hi rend="bold">‘‘mahāvilopa’’</hi>nti. Ekāgāre niyutto vilopo <hi rend="bold">ekāgāriko.</hi> Tenāha <hi rend="bold">‘‘ekamevā’’</hi>tiādi. ‘‘Paripanthe tiṭṭhato’’ti ettha acchindanatthameva tiṭṭhatīti ayamattho pakaraṇato siddhoti dasseti <hi rend="bold">‘‘āgatāgatāna’’</hi>ntiādinā. <hi rend="bold">‘‘Parito sabbaso panthe hananaṃ paripantho’’</hi>ti (dī. ni. ṭī. 1.166) ayamatthopi ācariyena vutto. <hi rend="bold">Karomī</hi>ti<hi rend="bold"> saññāyā</hi>ti sañcetanikabhāvamāha, tenetaṃ dasseti ‘‘sañcicca karotopi na karīyati nāma, pageva asañciccā’’ti. <hi rend="bold">Pāpaṃ na karīyatī</hi>ti pubbe asato uppādetuṃ asakkuṇeyyattā pāpaṃ akatameva nāma. Tenāha <hi rend="bold">‘‘natthi pāpa’’</hi>nti.</p>

<p rend="bodytext">Yadi evaṃ kathaṃ sattā pāpe pavattantīti attano vāde parehi āropitaṃ dosamapanetukāmo pūraṇo imamatthampi dassetīti āha <hi rend="bold">‘‘sattā panā’’</hi>tiādi. Saññāmattametaṃ ‘‘pāpaṃ karontī’’ti, pāpaṃ <pb ed="M" n="2.0037" /> pana natthevāti vuttaṃ hoti. Evaṃ kirassa hoti – imesaṃ sattānaṃ hiṃsādikiriyā attānaṃ na pāpuṇāti tassa niccatāya nibbikārattā, sarīraṃ pana acetanaṃ kaṭṭhakaliṅgarūpamaṃ, tasmiṃ vikopitepi na kiñci pāpanti. Pariyanto vuccati <hi rend="bold">nemi</hi> pariyosāne ṭhitattā. Tena vuttaṃ ācariyena ‘‘nisitakhuramayaneminā’’ti (dī. ni. ṭī. 1.166). Dutiyavikappe cakkapariyosānameva pariyanto, khurena sadiso pariyanto yassāti <hi rend="bold">khurapariyanto.</hi> Khuraggahaṇena cettha khuradhārā gahitā tadavarodhato. Pāḷiyaṃ <hi rend="bold">cakkenā</hi>ti cakkākārakatena āvudhavisesena. Taṃ maṃsakhalakaraṇasaṅkhātaṃ nidānaṃ kāraṇaṃ yassāti <hi rend="bold">tatonidānaṃ,</hi> ‘‘paccattavacanassa toādeso, samāse cassa lopābhāvo’’ti (pārā. aṭṭha. 1.21) aṭṭhakathāsu <pb ed="V" n="2.0033" /> vutto. ‘‘Paccattatthe nissakkavacanampi yujjatī’’ti (sārattha. ṭī. paṭhamamahāsaṅgītikathāvaṇṇanā) <hi rend="bold">ācariyasāriputtatthero.</hi> ‘‘Kāraṇatthe nipātasamudāyo’’tipi akkharacintakā.</p>

<p rend="bodytext">Gaṅgāya dakkhiṇadisā appatirūpadeso, uttaradisā pana patirūpadesoti adhippāyena <hi rend="bold">‘‘dakkhiṇañce’’</hi>tiādi vuttaṃ, tañca desadisāpadesena tannivāsino sandhāyāti dassetuṃ <hi rend="bold">‘‘dakkhiṇatīre’’</hi>tiādimāha. Hananadānakiriyā hi tadāyattā. <hi rend="bold">Mahāyāga</hi>nti mahāvijitarañño yaññasadisampi mahāyāgaṃ. Damasaddo indriyasaṃvarassa, uposathasīlassa ca vācakoti āha <hi rend="bold">‘‘indriyadamena uposathakammenā’’</hi>ti. Keci pana uposathakammenā’ti idaṃ indriyadamassa visesanaṃ, tasmā ‘uposathakammabhūtena indriyadamenā’ti’’ atthaṃ vadanti, tadayuttameva tadubhayatthavācakattā damasaddassa, atthadvayassa ca visesavuttito. Adhunā hi katthaci potthake vā-saddo, ca-saddopi dissati. <hi rend="bold">Sīlasaṃyamenā</hi>ti tadaññena kāyikavācasikasaṃvarena. <hi rend="bold">Saccavacanenā</hi>ti amosavajjena. Tassa visuṃ vacanaṃ loke garutarapuññasammatabhāvato. Yathā hi pāpadhammesu musāvādo garutaro, evaṃ puññadhammesu amosavajjo. Tenāha bhagavā <hi rend="bold">itivuttake</hi> –</p>

<p rend="gatha1">‘‘Ekadhammaṃ <pb ed="M" n="2.0038" /> atītassa, musāvādissa jantuno;</p>

<p rend="gathalast">Vitiṇṇaparalokassa, natthi pāpaṃ akāriya’’nti. (itivu. 27);</p>

<p rend="bodytext"><hi rend="bold">Pavattī</hi>ti yo karoti, tassa santāne phaluppādapaccayabhāvena uppatti. Evañhi ‘‘natthi kammaṃ, natthi kammaphala’’nti akiriyavādassa paripuṇṇatā. Sati hi kammaphale kammānamakiriyabhāvo kathaṃ bhavissati. <hi rend="bold">Sabbathāpī</hi>ti ‘‘karoto’’tiādinā vuttena sabbappakārenapi.</p>

<p rend="bodytext"><hi rend="bold">Labuja</hi>nti likucaṃ. <hi rend="bold">Pāpapuññānaṃ kiriyameva paṭikkhipati,</hi> na raññā puṭṭhaṃ sandiṭṭhikaṃ sāmaññaphalaṃ byākarotīti adhippāyo. Idañhi avadhāraṇaṃ vipākapaṭikkhepanivattanatthaṃ. Yo hi kammaṃ paṭikkhipati, tena atthato vipākopi paṭikkhittoyeva nāma hoti. Tathā hi vakkhati ‘‘kammaṃ paṭibāhantenāpī’’tiādi (dī. ni. aṭṭha. 1.170-172).</p>

<p rend="bodytext">Paṭirājūhi anabhibhavanīyabhāvena visesato jitanti <hi rend="bold">vijitaṃ,</hi> ekassa rañño āṇāpavattideso. ‘‘Mā mayhaṃ vijite vasathā’’ti apasādanā pabbajitassa pabbājanasaṅkhātā viheṭhanāyevāti <pb ed="V" n="2.0034" /> vuttaṃ <hi rend="bold">‘‘viheṭhetabba’’</hi>nti. Tena vuttassa atthassa ‘‘evameta’’nti upadhāraṇaṃ sallakkhaṇaṃ <hi rend="bold">uggaṇhanaṃ,</hi> tadaminā paṭikkhipatīti āha <hi rend="bold">‘‘sārato aggaṇhanto’’</hi>ti. Tassa pana atthassa addhaniyabhāvāpādanavasena cittena sandhāraṇaṃ <hi rend="bold">nikkujjanaṃ,</hi> tadaminā paṭikkhipatīti dasseti <hi rend="bold">‘‘sāravaseneva…pe… aṭṭhapento’’</hi>ti iminā. <hi rend="bold">Sāravasenevā</hi>ti uttamavaseneva, avitathattā vā parehi anuccālito thirabhūto attho apheggubhāvena sāroti vuccati, taṃvasenevāti attho. <hi rend="bold">Nissaraṇa</hi>nti vaṭṭato niyyānaṃ. <hi rend="bold">Paramattho</hi>ti aviparītattho, uttamassa vā ñāṇassārammaṇabhūto attho. <hi rend="bold">Byañjanaṃ pana tena uggahitañceva nikkujjitañca</hi> tathāyeva bhagavato santike bhāsitattā.</p>

<p rend="subhead">Makkhaligosālavādavaṇṇanā</p>

<p rend="bodytext" n="168"><hi rend="paranum">168</hi><hi rend="dot">.</hi><hi rend="bold">Ubhayenā</hi>ti hetupaccayapaṭisedhavacanena. <hi rend="bold">‘‘Vijjamānamevā’’</hi>ti iminā sabhāvato vijjamānasseva paṭikkhipane tassa aññāṇameva kāraṇanti dasseti. <hi rend="bold">Saṃkilesapaccaya</hi>nti saṃkilissanassa malīnassa kāraṇaṃ <pb ed="M" n="2.0039" />. <hi rend="bold">Visuddhipaccaya</hi>nti saṃkilesato visuddhiyā vodānassa paccayaṃ. <hi rend="bold">Attakāre</hi>ti paccattavacanassa e-kāravasena padasiddhi yathā ‘‘vanappagumbe yathā phusitagge’’ti, (khu. pā. 13; su. ni. 236) paccattatthe vā bhummavacanaṃ yathā ‘‘idampissa hoti sīlasmi’’nti (dī. ni. 1.194), tadevatthaṃ dasseti <hi rend="bold">‘‘attakāro’’</hi>ti iminā. So ca tena tena sattena attanā kātabbakammaṃ, attanā nipphādetabbapayogo vā. Tenāha <hi rend="bold">‘‘yenā’’</hi>tiādi. <hi rend="bold">Sabbaññuta</hi>nti sammāsambodhiṃ. <hi rend="bold">Ta</hi>nti attanā katakammaṃ. <hi rend="bold">Dutiyapadenā</hi>ti ‘‘natthi parakāre’’ti padena. <hi rend="bold">Parakāro ca nāma</hi> parassa vāhasā ijjhanakapayogo. Tena vuttaṃ <hi rend="bold">‘‘yaṃ parakāra’’</hi>ntiādi. <hi rend="bold">Ovādānusāsani</hi>nti ovādabhūtamanusāsaniṃ, paṭhamaṃ vā ovādo, pacchā anusāsanī. ‘‘Parakāra’’nti padassa upalakkhaṇavasena atthadassanañcetaṃ, lokuttaradhamme parakārāvassayo natthīti āha <hi rend="bold">‘‘ṭhapetvā mahāsatta’’</hi>nti. Atthevesa lokiyadhamme yathā taṃ amhākaṃ bodhisattassa āḷārudake nissāya pañcābhiññālokiyasamāpattilābho, tañca pacchimabhavikamahāsattaṃ sandhāya vuttaṃ, paccekabodhisattassapi ettheva saṅgaho tesampi tadabhāvato. <hi rend="bold">Manussasobhagyata</hi>nti manussesu subhagabhāvaṃ. <hi rend="bold">Eva</hi>nti vuttappakārena kammavādassa, kiriyavādassa ca paṭikkhipanena. <hi rend="bold">Jinacakke</hi>ti ‘‘atthi bhikkhave kammaṃ kaṇhaṃ kaṇhavipāka’’ntiādi (a. ni. 4.232) nayappavatte kammānaṃ, kammaphalānañca atthitāparidīpane buddhasāsane. Paccanīkakathanaṃ pahāradānasadisanti <hi rend="bold">‘‘pahāraṃ deti nāmā’’</hi>ti.</p>

<p rend="bodytext">Yathāvuttaattakāraparakārābhāvato <pb ed="V" n="2.0035" /> eva sattānaṃ paccattapurisakāro nāma koci natthīti sandhāya <hi rend="bold">‘‘natthipurisakāre’’</hi>ti tassa paṭikkhipanaṃ dassetuṃ <hi rend="bold">‘‘yenā’’</hi>tiādi vuttaṃ. ‘‘Devattampī’’tiādinā, ‘‘manussasobhagyata’’ntiādinā ca <hi rend="bold">vuttappakārā.</hi> ‘‘Bale patiṭṭhitā’’ti vatvā vīriyamevidha balanti dassetuṃ <hi rend="bold">‘‘vīriyaṃ katvā’’</hi>ti vuttaṃ. Sattānañhi diṭṭhadhammikasamparāyika nibbānasampattiāvahaṃ vīriyabalaṃ natthīti so paṭikkhipati, nidassanamattañcetaṃ vodāniyabalassa paṭikkhipanaṃ saṃkilesikassāpi balassa tena paṭikkhipanato. Yadi vīriyādīni purisakāravevacanāni, atha kasmā tesaṃ visuṃ gahaṇanti āha <hi rend="bold">‘‘idaṃ no vīriyenā’’</hi>tiādi. <hi rend="bold">Idaṃ no vīriyenā</hi>ti idaṃ phalaṃ amhākaṃ vīriyena pavattaṃ. <hi rend="bold">Pavattavacanapaṭikkhepakaraṇavasenā</hi>ti aññesaṃ pavattavohāravacanassa paṭikkhepakaraṇavasena <pb ed="M" n="2.0040" />. Vīriyathāmaparakkamasambandhanena pavattabalavādīnaṃ vādassa paṭikkhepakaraṇavasena ‘‘natthi bala’’nti padamiva sabbānipetāni tena ādīyantīti adhippāyo. Tañca vacanīyatthato vuttaṃ, vacanatthato pana tassā tassā kiriyāya ussannaṭṭhena <hi rend="bold">balaṃ. </hi> Sūravīrabhāvāvahaṭṭhena <hi rend="bold">vīriyaṃ.</hi> Tadeva daḷhabhāvato, porisadhuraṃ vahantena pavattetabbato ca <hi rend="bold">purisathāmo.</hi> Paraṃ paraṃ ṭhānaṃ akkamanavasena pavattiyā <hi rend="bold">purisaparakkamo</hi>ti veditabbaṃ.</p>

<p rend="bodytext">Rūpādīsu sattavisattatāya <hi rend="bold">sattā.</hi> Assasanapassasanavasena pavattiyā pāṇanato <hi rend="bold">pāṇā</hi>ti iminā atthena samānepi padadvaye ekindriyādivasena pāṇe vibhajitvā sattato visesaṃ katvā esa vadatīti āha <hi rend="bold">‘‘ekindriyo’’</hi>tiādi. Bhavantīti <hi rend="bold">bhūtā</hi>ti sattapāṇapariyāyepi sati aṇḍakosādīsu sambhavanaṭṭhena tato visesāva, tena vuttāti dasseti <hi rend="bold">‘‘aṇḍa…pe… vadatī’’</hi>ti iminā. <hi rend="bold">Vatthikoso</hi> gabbhāsayo. Jīvanato pāṇaṃ dhārento viya vaḍḍhanato <hi rend="bold">jīvā.</hi> Tenāha <hi rend="bold">‘‘sāliyavā’’</hi>tiādi. <hi rend="bold">Ādi</hi>saddena viruḷhadhammā tiṇarukkhā gahitā. Natthi etesaṃ saṃkilesavisuddhīsu vaso sāmatthiyanti <hi rend="bold">avasā.</hi> Tathā <hi rend="bold">abalā avīriyā.</hi> Tenāha <hi rend="bold">‘‘tesa’’</hi>ntiādi. <hi rend="bold">Niyatā</hi>ti niyamanā, achejjasuttāvutassa abhejjamaṇino viya niyatappavattitāya gatijātibandhāpavaggavasena niyāmoti attho. <hi rend="bold">Tattha tatthā</hi>ti tāsu tāsu jātīsu. <hi rend="bold">Channaṃ abhijātīnaṃ</hi> sambandhībhūtānaṃ <hi rend="bold">gamanaṃ</hi> samavāyena samāgamo. Sambandhīnirapekkhopi bhāvasaddo sambandhīsahito viya pakatiyatthavācakoti āha <hi rend="bold">‘‘sabhāvoyevā’’</hi>ti, yathā kaṇṭakassa tikkhatā, kapitthaphalādīnaṃ parimaṇḍalatā, migapakkhīnaṃ vicittākāratā ca, evaṃ sabbassāpi lokassa hetupaccayamantarena tathā tathā pariṇāmo akuttimo sabhāvoyevāti attho. Tena vuttaṃ <hi rend="bold">‘‘yenā’’</hi>tiādi. Pariṇamanaṃ nānappakāratāpatti. <hi rend="bold">Yenā</hi>ti sattapāṇādinā. Yathā bhavitabbaṃ, tathevāti sambandho.</p>

<p rend="bodytext">Chaḷabhijātiyo <pb ed="V" n="2.0036" /> parato vitthārīyissanti. ‘‘Sukhañca dukkhañca paṭisaṃvedentī’’ti vadanto makkhali adukkhamasukhabhūmiṃ sabbena sabbaṃ na jānātīti vuttaṃ <hi rend="bold">‘‘aññā adukkhamasukhabhūmi natthīti dassetī’’</hi>ti. Ayaṃ ‘‘sukhañca dukkhañca paṭisaṃvedentī’’ti <pb ed="M" n="2.0041" /> vacanaṃ karaṇabhāvena gahetvā vuttā ācariyassa mati. Potthakesu pana <hi rend="bold">‘‘aññā sukhadukkhabhūmi natthīti dassetī’’</hi>ti ayameva pāṭho diṭṭho, na ‘‘adukkhamasukhabhūmī’’ti. Evaṃ sati ‘‘chasvevābhijātīsū’’ti vacanaṃ adhikaraṇabhāvena gahetvā chasu eva abhijātīsu sukhadukkhapaṭisaṃvedanaṃ, na tehi aññattha, tāyeva sukhadukkhabhūmi, na tadaññāti dassetīti vuttanti veditabbaṃ. Ayameva ca yuttataro paṭikkhepitabbassa atthassa bhūmivasena vuttattā. Yadi hi ‘‘sukhañca dukkhañca paṭisaṃvedentī’’ti vacanena paṭikkhepitabbassa dassanaṃ siyā, atha ‘‘aññā adukkhamasukhā natthī’’ti dasseyya, na ‘‘adukkhamasukhabhūmī’’ti dassanahetuvacanassa bhūmiatthābhāvato. Dasseti cetaṃ tāsaṃ bhūmiyā abhāvameva, tena viññāyati ayaṃ pāṭho, ayañcattho yuttataroti.</p>

<p rend="bodytext"><hi rend="bold">Pamukhayonīna</hi>nti manussesu khattiyabrāhmaṇādivasena, tiracchānādīsu sīhabyagghādivasena padhānayonīnaṃ, padhānatā cettha uttamatā. Tenāha <hi rend="bold">‘‘uttamayonīna’’</hi>nti. <hi rend="bold">Saṭṭhi satānī</hi>ti cha sahassāni. ‘‘Pañca ca kammuno satānī’’ti padassa atthadassanaṃ <hi rend="bold">‘‘pañca kammasatāni cā’’</hi>ti. <hi rend="bold">‘‘Eseva nayo’’</hi>ti iminā ‘‘kevalaṃ takkamattakena niratthakaṃ diṭṭhiṃ dīpetī’’ti imamevatthamatidisati. Ettha ca <hi rend="bold">‘‘takkamattakenā’’</hi>ti vadanto yasmā takkikā avassayabhūtatathatthaggahaṇaaṅkusanayamantarena niraṅkusatāya parikappanassa yaṃ kiñci attanā parikappitaṃ sārato maññamānā tatheva abhinivissa tattha ca diṭṭhigāhaṃ gaṇhanti, tasmā na tesaṃ diṭṭhivatthusmiṃ viññūhi vicāraṇā kātabbāti imamadhippāyaṃ vibhāveti. <hi rend="bold">Kecī</hi>ti uttaravihāravāsino. <hi rend="bold">Pañcindriyavasenā</hi>ti cakkhādipañcindriyavasena. Te hi ‘‘cakkhusotaghānajivhākāyasaṅkhātāni imāni pañcindriyāni ‘pañca kammānī’ti titthiyā paññapentī’’ti vadanti ‘‘kāyavacīmanokammāni ca ‘tīṇi kammānī’ti’’. <hi rend="bold">Kammanti laddhī</hi>ti tadubhayaṃ oḷārikattā paripuṇṇakammanti laddhi. Manokammaṃ anoḷārikattā upaḍḍhakammanti laddhīti yojanā. ‘‘Dvāsaṭṭhi paṭipadā’’ti vattabbe sabhāvaniruttiṃ ajānanto ‘‘dvaṭṭhipaṭipadā’’ti vadatīti āha <hi rend="bold">‘‘dvāsaṭṭhi paṭipadā’’</hi>ti. Saddaracakā pana ‘‘dvāsaṭṭhiyā salopo, attamā’’ti vadanti, tadayuttameva sabhāvaniruttiyā yogato asiddhattā <pb ed="M" n="2.0042" />. Yadi hi sā yogena siddhā assa, evaṃ sabhāvaniruttiyeva siyā, tathā ca sati ācariyānaṃ matena virujjhatīti vadanti. ‘‘Cullāsīti sahassānī’’tiādikā pana aññatra diṭṭhapayogā sabhāvaniruttiyeva. Dissati hi <hi rend="bold">visuddhimaggādīsu –</hi></p>

<p rend="gatha1">‘‘Cullāsīti <pb ed="V" n="2.0037" /> sahassāni, kappā tiṭṭhanti ye marū;</p>

<p rend="gathalast">Na tveva tepi tiṭṭhanti, dvīhi cittehi samohitā’’ti. (visuddhi. 2.715; mahāni. 10, 39);</p>

<p rend="bodytext"><hi rend="bold">Ekasmiṃ kappe</hi>ti catunnamasaṅkhyeyyakappānaṃ aññatarabhūte ekasmiṃ asaṅkhyeyyakappe. Tatthāpi ca vivaṭṭaṭṭhāyīsaññitaṃ ekameva sandhāya <hi rend="bold">‘‘dvaṭṭhantarakappā’’</hi>ti vuttaṃ. Na hi so assutasāsanadhammo itare jānāti bāhirakānamavisayattā, ajānanto evamāhāti attho.</p>

<p rend="bodytext">Urabbhe hananti, hantvā vā jīvitaṃ kappentīti <hi rend="bold">orabbhikā</hi>. Esa nayo <hi rend="bold">sākuṇikā</hi>dīsupi. <hi rend="bold">Luddā</hi>ti vuttāvasesakā ye keci cātuppadajīvikā nesādā. Māgavikapadasmiñhi rohitādimigajātiyeva gahitā. Bandhanāgāre niyojentīti <hi rend="bold">bandhanāgārikā. Kurūrakammantā</hi>ti dāruṇakammantā. <hi rend="bold">Ayaṃ</hi> sabbopi kaṇhakammapasutatāya <hi rend="bold">kaṇhābhijātīti vadati</hi> kaṇhassa dhammassa abhijāti abbhuppatti yassāti katvā. <hi rend="bold">Bhikkhū</hi>ti buddhasāsane bhikkhū. <hi rend="bold">Kaṇṭake</hi>ti chandarāge. Saññogavasena tesaṃ pakkhipanaṃ. Kaṇṭakasadisachandarāgena saññuttā bhuñjantīti hi adhippāyena <hi rend="bold">‘‘kaṇṭake pakkhipitvā’’</hi>ti vuttaṃ. Kasmāti ce? Yasmā ‘‘te paṇītapaṇīte paccaye paṭisevantī’’ti tassa micchāgāho, tasmā ñāyaladdhepi paccaye bhuñjamānā ājīvakasamayassa vilomagāhitāya paccayesu kaṇṭake pakkhipitvā khādanti nāmāti vadati <hi rend="bold">kaṇṭakavuttikā</hi>ti kaṇṭakena yathāvuttena saha jīvikā. <hi rend="bold">Ayañhissa pāḷiyevā</hi>ti ayaṃ makkhalissa vādadīpanā attanā racitā pāḷiyevāti yathāvuttamatthaṃ samattheti. Kaṇṭakavuttikā eva nāma <hi rend="bold">eke</hi> apare <hi rend="bold">pabbajitā</hi> bāhirakā santi, te nīlābhijātīti <hi rend="bold">vadatī</hi>ti attho. Te hi savisesaṃ attakilamathānuyogamanuyuttā. Tathā hi te kaṇṭake vattantā viya bhavantīti <hi rend="bold">kaṇṭakavuttikā</hi>ti vuttā. Nīlassa dhammassa abhijāti yassāti <hi rend="bold">nīlābhijāti.</hi> Evamitaresupi.</p>

<p rend="bodytext">Amhākaṃ <pb ed="M" n="2.0043" /> saññojanagaṇṭho natthīti vādino bāhirakapabbajitā <hi rend="bold">nigaṇṭhā.</hi> Ekameva sāṭakaṃ paridahantā <hi rend="bold">ekasāṭakā.</hi> Kaṇhato parisuddho nīlo, tato pana lohitotiādinā yathākkamaṃ tassa parisuddhaṃ vādaṃ dassetuṃ <hi rend="bold">‘‘ime kirā’’</hi>tiādi vuttaṃ. <hi rend="bold">Paṇḍaratarā</hi>ti bhuñjananahānapaṭikkhepādivatasamāyogena parisuddhatarā kaṇhanīlamupādāya lohitassāpi parisuddhabhāvena vattabbato. <hi rend="bold">Odātavasanā</hi>ti odātavatthaparidahanā. <hi rend="bold">Acelakasāvakā</hi>ti ājīvakasāvakabhūtā. <hi rend="bold">Te kira</hi> ājīvakaladdhiyā visuddhacittatāya nigaṇṭhehipi <hi rend="bold">paṇḍaratarā</hi> haliddābhānampi <pb ed="V" n="2.0038" /> purime upādāya parisuddhabhāvappattito. <hi rend="bold">‘‘Eva’’</hi>ntiādinā tassa chandāgamanaṃ dasseti. Nandādīnaṃ sāvakabhūtā pabbajitā <hi rend="bold">ājīvakā.</hi> Tathā <hi rend="bold">ājīvakiniyo.</hi> Nandādayo kira tathārūpaṃ ājīvakapaṭipattiṃ ukkaṃsaṃ pāpetvā ṭhitā, tasmā nigaṇṭhehi ājīvakasāvakehi pabbajitehi paṇḍaratarā vuttā paramasukkābhijātīti ayaṃ tassa laddhi.</p>

<p rend="bodytext"><hi rend="bold">Purisabhūmiyo</hi>ti padhānaniddeso. Itthīnampi hetā bhūmiyo esa icchateva. <hi rend="bold">Satta divase</hi>ti accantasaññogavacanaṃ, ettakampi mandā momūhāti. <hi rend="bold">Sambādhaṭṭhānato</hi>ti mātukucchiṃ sandhāyāha. <hi rend="bold">Rodanti ceva viravanti ca</hi> tamanussaritvā. Khedanaṃ, kīḷanañca khiḍḍāsaddeneva saṅgahetvā <hi rend="bold">khiḍḍābhūmi</hi> vuttā. Padassa nikkhipanaṃ <hi rend="bold">padanikkhipanaṃ.</hi> Yadā tathā padaṃ nikkhipituṃ samattho, tadā <hi rend="bold">padavīmaṃsabhūmi nāmā</hi>ti bhāvo. Vatāvatassa <hi rend="bold">jānanakāle. Bhikkhu ca pannako</hi>tiādipi tesaṃ bāhirakānaṃ pāḷiyeva. Tattha <hi rend="bold">pannako</hi>ti bhikkhāya vicaraṇako, tesaṃ vā paṭipattiyā paṭipannako. <hi rend="bold">Jino</hi>ti jiṇṇo jarāvasena hīnadhātuko, attano vā paṭipattiyā paṭipakkhaṃ jinitvā ṭhito. So kira tathābhūto dhammampi kassaci na kathesi. Tenāha <hi rend="bold">‘‘na kiñci āhā’’</hi>ti. Oṭṭhavadanādivippakāre katepi khamanavasena na kiñci kathetītipi vadanti. <hi rend="bold">Alābhi</hi>nti ‘‘so na kumbhimukhā paṭiggaṇhātī’’tiādinā nayena mahāsīhanādasutte (dī. ni. 1.394; ma. ni. 1.155) vuttaalābhahetusamāyogena alābhiṃ. Tatoyeva jighacchādubbalaparetatāya sayanaparāyanaṭṭhena <hi rend="bold">samaṇaṃ pannabhūmīti vadati.</hi></p>

<p rend="bodytext"><hi rend="bold">Ājīvavuttisatānī</hi>ti sattānamājīvabhūtāni jīvikāvuttisatāni. ‘‘Paribbājakasatānī’’ti vuccamānepi cesa sabhāvaliṅgamajānanto <hi rend="bold">‘‘paribbājakasate’’</hi>ti <pb ed="M" n="2.0044" /> vadati. Evamaññesupi. Tenāha <hi rend="bold">‘‘paribbājakapabbajjāsatānī’’</hi>ti. Nāgabhavanaṃ <hi rend="bold">nāgamaṇḍalaṃ</hi> yathā ‘‘mahiṃsakamaṇḍala’’nti. Paramāṇuādi <hi rend="bold">rajo. Pasu</hi>ggahaṇena eḷakajāti gahitā. <hi rend="bold">Miga</hi>ggahaṇena rurugavayādi migajāti. <hi rend="bold">Gaṇṭhimhī</hi>ti phaḷumhi, pabbeti attho. Cātumahārājikādibrahmakāyikādivasena, tesañca antarabhedavasena <hi rend="bold">bahū devā.</hi> Tattha cātumahārājikānaṃ ekaccaantarabhedo <hi rend="bold">mahāsamayasuttena</hi> (dī. ni. 2.331) dīpetabbo. <hi rend="bold">‘‘So panā’’</hi>tiādinā ajānanto panesa bahū devepi satta eva vadatīti tassa appamāṇataṃ dasseti. <hi rend="bold">Manussāpi anantā</hi>ti dīpadesakulavaṃsājīvādivibhāgavasena. Pisācā eva <hi rend="bold">pesācā,</hi> te aparapetādivasena <hi rend="bold">mahantamahantā,</hi> bahutarāti attho. Bāhirakasamaye pana ‘‘chaddantadahamandākiniyo kuvāḷiyamucalindanāmena voharitā’’ti (dī. ni. ṭī. 1.168) ācariyena vuttaṃ.</p>

<p rend="bodytext"><hi rend="bold">Gaṇṭhikā</hi>ti <pb ed="V" n="2.0039" /> pabbagaṇṭhikā. Pabbagaṇṭhimhi hi pavuṭasaddo. <hi rend="bold">Mahāpapātā</hi>ti mahātaṭā. Pārisesanayena <hi rend="bold">khuddakapapātasatāni.</hi> Evaṃ supinesupi. <hi rend="bold">‘‘Mahākappino’’</hi>ti idaṃ ‘‘mahākappāna’’nti atthato veditabbaṃ. Saddato panesa ajānanto evaṃ vadatīti na vicāraṇakkhamaṃ. Tathā <hi rend="bold">‘‘cullāsīti satasahassānī’’</hi>ti idampi. So hi ‘‘caturāsīti satasahassānī’’ti vattumasakkonto evaṃ vadati. Saddaracakā pana ‘‘caturāsītiyā tulopo, cassa cu, rassa lo, dvittañcā’’ti vadanti. <hi rend="bold">Ettakā mahāsarā</hi>ti etappamāṇavatā mahāsarato, sattamahāsaratoti vuttaṃ hoti. <hi rend="bold">Kirā</hi>ti tassa vādānussavane nipāto. <hi rend="bold">Paṇḍitopi…pe… na gacchati,</hi> kasmā? Sattānaṃ saṃsaraṇakālassa niyatabhāvato.</p>

<p rend="bodytext">‘‘Acelakavatena vā aññena vā yena kenacī’’ti vuttamatidisati <hi rend="bold">‘‘tādisenevā’’</hi>ti iminā. <hi rend="bold">Tapokammenā</hi>ti tapakaraṇena. Etthāpi ‘‘tādisenevā’’ti adhikāro. Yo…pe… visujjhati, so aparipakkaṃ kammaṃ paripāceti nāmāti yojanā. <hi rend="bold">Antarā</hi>ti caturāsītimahākappasatasahassānamabbhantare. <hi rend="bold">Phussa phussā</hi>ti patvā patvā. <hi rend="bold">Vuttaparimāṇaṃ kāla</hi>nti caturāsītimahākappasatasahassapamāṇaṃ kālaṃ. Idaṃ vuttaṃ hoti – <hi rend="bold">aparipakkaṃ</hi> saṃsaraṇanimittaṃ kammaṃ sīlādinā sīghaṃyeva visuddhappattiyā <pb ed="M" n="2.0045" /><hi rend="bold">paripāceti nāma. Paripakkaṃ</hi> kammaṃ phussa phussa kālena paripakkabhāvānāpādanena <hi rend="bold">byantiṃ</hi> vigamanaṃ <hi rend="bold">karoti nāmā</hi>ti. <hi rend="bold">Doṇenā</hi>ti pariminanadoṇatumbena. Rūpakavasenattho labbhatīti vuttaṃ <hi rend="bold">‘‘mitaṃ viyā’’</hi>ti. Na hāpanavaḍḍhanaṃ paṇḍitabālavasenāti dasseti <hi rend="bold">‘‘na saṃsāro’’</hi>tiādinā. Vaḍḍhanaṃ <hi rend="bold">ukkaṃso.</hi> Hāpanaṃ <hi rend="bold">avakaṃso.</hi></p>

<p rend="bodytext"><hi rend="bold">Katasuttaguḷe</hi>ti katasuttavaṭṭiyaṃ. <hi rend="bold">Paletī</hi>ti pareti yathā ‘‘abhisamparāyo’’ti, (mahāni. 69; cūḷani. 85; paṭi. ma. 3.4) ra-kārassa pana la-kāraṃ katvā evaṃ vuttaṃ yathā ‘‘palibuddho’’ti (cūḷani. 15; mi. pa. 3.6). So ca curādigaṇavasena gatiyanti vuttaṃ <hi rend="bold">‘‘gacchatī’’</hi>ti. Imāya upamāya cesa sattānaṃ saṃsāro anukkamena khīyateva, na vaḍḍhati paricchinnarūpattāti imamatthaṃ vibhāvetīti āha <hi rend="bold">‘‘sutte khīṇe’’</hi>tiādi. <hi rend="bold">Tatthevā</hi>ti khīyanaṭṭhāneyeva.</p>

<p rend="subhead">Ajitakesakambalavādavaṇṇanā</p>

<p rend="bodytext" n="171"><hi rend="paranum">171</hi><hi rend="dot">.</hi><hi rend="bold">Dinna</hi>nti deyyadhammasīsena dānacetanāyeva vuttā. Taṃmukhena ca phalanti dasseti <hi rend="bold">‘‘dinnassa phalābhāva’’</hi>nti iminā. Dinnañhi mukhyato annādivatthu, taṃ kathamesa paṭikkhipissati <pb ed="V" n="2.0040" />. Esa nayo <hi rend="bold">yiṭṭhaṃ huta</hi>nti etthāpi. Sabbasādhāraṇaṃ mahādānaṃ <hi rend="bold">mahāyāgo.</hi> Pāhunabhāvena kattabbasakkāro <hi rend="bold">pāhunakasakkāro. Phala</hi>nti ānisaṃsaphalaṃ, nissandaphalañca. <hi rend="bold">Vipāko</hi>ti sadisaphalaṃ. Caturaṅgasamannāgate dāne ṭhānantarādipatti viya hi ānisaṃso, <hi rend="bold">saṅkhabrāhmaṇassa</hi> dāne (jā. 1.10.39) tāṇalābhamattaṃ viya nissando, paṭisandhisaṅkhātaṃ sadisaphalaṃ vipāko. <hi rend="bold">Ayaṃ loko, paralokoti</hi> ca kammunā laddhabbo vutto phalābhāvameva sandhāya paṭikkhipanato. Paccakkhadiṭṭho hi loko kathaṃ tena paṭikkhitto siyā. <hi rend="bold">‘‘Sabbe tattha tattheva ucchijjantī’’</hi>ti iminā kāraṇamāha, yattha yattha bhavayoniādīsu ṭhitā ime sattā, tattha tattheva ucchijjanti, nirudayavināsavasena vinassantīti attho. <hi rend="bold">Tesū</hi>ti mātāpitūsu. <hi rend="bold">Phalābhāvavaseneva vadati,</hi> na mātāpitūnaṃ, nāpi tesu idāni kariyamānasakkārāsakkārānamabhāvavasena tesaṃ loke paccakkhattā. Pubbuḷassa viya imesaṃ sattānaṃ uppādo nāma kevalo, na cavitvā āgamanapubbako atthīti dassanatthaṃ <pb ed="M" n="2.0046" /> ‘‘natthi sattā opapātikā’’ti vuttanti āha <hi rend="bold">‘‘cavitvā upapajjanakā sattā nāma natthī’’</hi>ti. Samaṇena nāma yāthāvato jānantena kassaci akathetvā saññatena bhavitabbaṃ, aññathā ahopurisikā nāma siyā. Kiñhi paro parassa karissati, tathā ca attano sampādanassa kassaci avassayo eva na siyā tattha tattheva ucchijjanatoti imamatthaṃ sandhāya <hi rend="bold">‘‘ye imañca…pe… pavedentī’’</hi>ti āha. Ayaṃ aṭṭhakathāvasesako attho.</p>

<p rend="bodytext">Catūsu mahābhūtesu niyutto <hi rend="bold">cātumahābhūtiko,</hi> atthamattato pana dassetuṃ <hi rend="bold">‘‘catumahābhūtamayo’’</hi>ti vuttaṃ. Yathā hi mattikāya nibbattaṃ bhājanaṃ mattikāmayaṃ, evamayampi catūhi mahābhūtehi nibbatto catumahābhūtamayoti vuccati. <hi rend="bold">Ajjhattikapathavīdhātū</hi>ti sattasantānagatā pathavīdhātu. <hi rend="bold">Bāhirapathavīdhātu</hi>nti bahiddhā mahāpathaviṃ, tena pathavīyeva kāyoti dasseti. <hi rend="bold">Anugacchatī</hi>ti anubandhati. <hi rend="bold">Ubhayenāpī</hi>ti padadvayenapi. <hi rend="bold">Upeti upagacchatī</hi>ti bāhirapathavikāyato tadekadesabhūtā pathavī āgantvā ajjhattikabhāvappatti hutvā sattabhāvena saṇṭhitā, sā ca mahāpathavī ghaṭādigatapathavī viya idāni tameva bāhiraṃ pathavikāyaṃ samudāyabhūtaṃ puna upeti upagacchati, sabbaso tena bāhirapathavikāyena nibbisesataṃ ekībhāvameva gacchatīti attho. <hi rend="bold">Āpādīsupi eseva nayo</hi>ti ettha pajjunnena mahāsamuddato gahitaāpo viya vassodakabhāvena punapi mahāsamuddaṃ, sūriyaraṃsito gahitaindaggisaṅkhātatejo viya punapi sūriyaraṃsiṃ, mahāvāyukkhandhato niggatamahāvāto viya punapi mahāvāyukkhandhaṃ upeti upagacchatīti parikappanāmattena diṭṭhigatikassa adhippāyo.</p>

<p rend="bodytext"><hi rend="bold">Manacchaṭṭhāni</hi><pb ed="V" n="2.0041" /><hi rend="bold">indriyānī</hi>ti manameva chaṭṭhaṃ yesaṃ cakkhusotaghānajivhākāyānaṃ, tāni indriyāni. <hi rend="bold">Ākāsaṃ pakkhandanti</hi> tesaṃ visayabhāvāti vadanti. Visayīgahaṇena hi visayāpi gahitā eva honti. Kathaṃ gaṇitā mañcapañcamāti āha <hi rend="bold">‘‘mañco ceva…pe… attho’’</hi>ti. Āḷāhanaṃ susānanti atthato ekaṃ. <hi rend="bold">Guṇāguṇapadānī</hi>ti guṇadosakoṭṭhāsāni. <hi rend="bold">Sarīrameva vā padāni</hi> taṃtaṃkiriyāya pajjitabbato. <hi rend="bold">Pārāvatapakkhivaṇṇānī</hi>ti pārāvatassa nāma pakkhino vaṇṇāni. <hi rend="bold">‘‘Pārāvatapakkhavaṇṇānī’’</hi>ti pāṭho, pārāvatasakuṇassa pattavaṇṇānīti attho. <hi rend="bold">Bhasmantā</hi>ti <pb ed="M" n="2.0047" /> chārikāpariyantā. Tenāha <hi rend="bold">‘‘chārikāvasānamevā’’</hi>ti. Āhutisaddenettha ‘‘dinnaṃ yiṭṭhaṃ huta’’nti vuttappakāraṃ dānaṃ sabbampi gahitanti dasseti <hi rend="bold">‘‘pāhunakasakkārādibhedaṃ dinnadāna’’</hi>nti iminā, virūpekasesaniddeso vā esa. <hi rend="bold">Attho</hi>ti adhippāyato attho saddato tassa anadhigamitattā. Evamīdisesu. Dabbanti muyhantīti dattū, bālapuggalā, tehi <hi rend="bold">dattūhi.</hi> Kiṃ vuttaṃ hotīti āha <hi rend="bold">‘‘bālā dentī’’</hi>tiādi. Pāḷiyaṃ ‘‘loko atthī’’ti mati yesaṃ te <hi rend="bold">atthikā,</hi> ‘‘atthī’’ti cedaṃ nepātikapadaṃ, tesaṃ vādo atthikavādo, taṃ <hi rend="bold">atthikavādaṃ.</hi></p>

<p rend="bodytext"><hi rend="bold">Tatthā</hi>ti tesu yathāvuttesu tīsu micchāvādīsu. <hi rend="bold">Kammaṃ paṭibāhati</hi> akiriyavādibhāvato. <hi rend="bold">Vipākaṃ paṭibāhati</hi> sabbena sabbaṃ āyatiṃ upapattiyā paṭikkhipanato. <hi rend="bold">Vipāka</hi>nti ca ānisaṃsanissandasadisaphalavasena tividhampi vipākaṃ. <hi rend="bold">Ubhayaṃ paṭibāhati</hi> sabbaso hetupaṭisedhaneneva phalassāpi paṭisedhitattā. <hi rend="bold">Ubhaya</hi>nti ca kammaṃ vipākampi. So hi ‘‘ahetū appaccayā sattā saṃkilissanti, visujjhanti cā’’ti vadanto kammassa viya vipākassāpi saṃkilesavisuddhīnaṃ paccayattābhāvajotanato tadubhayaṃ paṭibāhati nāma. <hi rend="bold">Vipāko paṭibāhito hoti</hi> asati kammasmiṃ vipākābhāvato. <hi rend="bold">Kammaṃ paṭibāhitaṃ hoti</hi> asati vipāke kammassa niratthakatāpattito. <hi rend="bold">Itī</hi>ti vuttatthanidassanaṃ. <hi rend="bold">Atthato</hi>ti sarūpato, visuṃ visuṃ taṃtaṃdiṭṭhidīpakabhāvena pāḷiyaṃ āgatāpi tadubhayapaṭibāhakāvāti attho. Paccekaṃ tividhadiṭṭhikā eva te ubhayapaṭibāhakattā. <hi rend="bold">‘‘Ubhayappaṭibāhakā’’</hi>ti hi hetuvacanaṃ hetugabbhattā tassa visesanassa. <hi rend="bold">Ahetukavādā cevā</hi>tiādi paṭiññāvacanaṃ tapphalabhāvena nicchitattā. Tasmā vipākapaṭibāhakattā <hi rend="bold">natthikavādā,</hi> kammapaṭibāhakattā <hi rend="bold">akiriyavādā,</hi> tadubhayapaṭibāhakattā <hi rend="bold">ahetukavādā</hi>ti yathālābhaṃ hetuphalatāsambandho veditabbo. Yo hi vipākapaṭibāhanena natthikadiṭṭhiko ucchedavādī, so atthato kammapaṭibāhanena akiriyadiṭṭhiko, ubhayapaṭibāhanena ahetukadiṭṭhiko ca hoti. Sesadvayepi eseva nayo.</p>

<p rend="bodytext"><hi rend="bold">‘‘Ye vā panā’’</hi>tiādinā tesamanudiṭṭhikānaṃ niyāmokkantivinicchayo vutto. Tattha <hi rend="bold">tesa</hi>nti <pb ed="V" n="2.0042" /> pūraṇādīnaṃ. <hi rend="bold">Sajjhāyantī</hi>ti taṃ diṭṭhidīpakaṃ ganthaṃ yathā <pb ed="M" n="2.0048" /> tathā tehi kataṃ uggahetvā paṭhanti. <hi rend="bold">Vīmaṃsantī</hi>ti tassa atthaṃ vicārenti. <hi rend="bold">‘‘Tesa’’</hi>ntiādi vīmaṃsanākāradassanaṃ. ‘‘Karoto…pe… ucchijjatī’’ti evaṃ vīmaṃsantānaṃ tesanti sambandho. <hi rend="bold">Tasmiṃ ārammaṇe</hi>ti yathāparikappite kammaphalābhāvādike ‘‘karoto na karīyati pāpa’’ntiādi nayappavattāya micchādassanasaṅkhātāya laddhiyā ārammaṇe. <hi rend="bold">Micchāsati santiṭṭhatī</hi>ti micchāsatisaṅkhātā laddhisahagatā taṇhā santiṭṭhati. ‘‘Karoto na karīyati pāpa’’ntiādivasena hi anussavūpaladdhe atthe tadākāraparivitakkanehi saviggahe viya sarūpato cittassa paccupaṭṭhite cirakālaparicayena ‘‘evameta’’nti nijjhānakkhamabhāvūpagamane, nijjhānakkhantiyā ca tathā tathā gahite punappunaṃ tatheva āsevantassa bahulīkarontassa micchāvitakkena samānīyamānā micchāvāyāmupatthambhitā ataṃsabhāvampi ‘‘taṃsabhāva’’nti gaṇhantī micchāladdhisahagatā taṇhā musā vitathaṃ saraṇato pavattanato micchāsatīti vuccati. <hi rend="bold">Caturaṅguttaraṭīkāya</hi>mpi (a. ni. aṭṭha. 2.4.30) cesa attho vuttoyeva. Micchāsaṅkappādayo viya hi micchāsati nāma pāṭiyekko koci dhammo natthi, taṇhāsīsena gahitānaṃ catunnampi akusalakkhandhānametaṃ adhivacananti <hi rend="bold">majjhimāgamaṭṭhakathāya</hi>mpi <hi rend="bold">sallekhasuttavaṇṇanāyaṃ</hi> (ma. ni. aṭṭha. 1.83) vuttaṃ.</p>

<p rend="bodytext"><hi rend="bold">Cittaṃ ekaggaṃ hotī</hi>ti yathāsakaṃ vitakkādipaccayalābhena tasmiṃ ārammaṇe avaṭṭhitatāya anekaggataṃ pahāya ekaggaṃ appitaṃ viya hoti, cittasīsena cettha micchāsamādhi eva vutto. So hi paccayavisesehi laddhabhāvanābalo īdise ṭhāne samādhānapatirūpakakiccakaroyeva hoti vālavijjhanādīsu viyāti daṭṭhabbaṃ. <hi rend="bold">Javanāni javantī</hi>ti anekakkhattuṃ tenākārena pubbabhāgiyesu javanavāresu pavattesu sanniṭṭhānabhūte sabbapacchime javanavāre satta javanāni javanti. <hi rend="bold">‘‘Paṭhamajavane satekicchā honti, tathā dutiyādīsū’’</hi>ti idaṃ dhammasabhāvadassanameva, na pana tasmiṃ khaṇe tesaṃ tikicchā kenaci sakkā kātunti dassanaṃ tesveva ṭhatvā sattamajavanassa avassamuppajjamānassa nivattituṃ asakkuṇeyyattā, evaṃ lahuparivatte ca cittavāre ovādānusāsana vasena tikicchāya asambhavato. Tenāha <hi rend="bold">‘‘buddhānampi atekicchā anivattino’’</hi>ti <pb ed="M" n="2.0049" />. <hi rend="bold">Ariṭṭhakaṇṭakasadisā</hi>ti ariṭṭhabhikkhukaṇṭakasāmaṇerasadisā, te viya atekicchā anivattino micchādiṭṭhigatikāyeva jātāti vuttaṃ hoti.</p>

<p rend="bodytext"><hi rend="bold">Tatthā</hi>ti tesu tīsu micchādassanesu. <hi rend="bold">Koci ekaṃ dassanaṃ okkamatī</hi>ti yassa ekasmiṃyeva abhiniveso, āsevanā ca pavattā, so ekameva dassanaṃ okkamati. <hi rend="bold">Koci dve, koci tīṇipī</hi>ti yassa dvīsu, tīsupi vā abhiniveso, āsevanā ca pavattā, so dve <pb ed="V" n="2.0043" />, tīṇipi okkamati, etena pana vacanena yā pubbe ‘‘iti sabbepete atthato ubhayappaṭibāhakā’’tiādinā ubhayappaṭibāhakatāmukhena dīpitā atthato siddhā sabbadiṭṭhikatā, sā pubbabhāgiyā. Yā pana micchattaniyāmokkantibhūtā, sā yathāsakaṃ paccayasamudāgamasiddhito bhinnārammaṇānaṃ viya visesādhigamānaṃ ekajjhaṃ anuppattiyā aññamaññaṃ abbokiṇṇā evāti dasseti. <hi rend="bold">‘‘Ekasmiṃ okkantepī’’</hi>tiādinā tissannampi diṭṭhīnaṃ samānasāmatthiyataṃ, samānaphalatañca vibhāveti. Saggāvaraṇādinā hetā samānasāmatthiyā ceva samānaphalā ca, tasmā tissopi cetā ekassa uppannāpi abbokiṇṇā eva, ekāya vipāke dinne itarā tassā anubalappadāyikāyoti daṭṭhabbaṃ. <hi rend="bold">‘‘Patto saggamaggāvaraṇañcevā’’</hi>tiādiṃ vatvā <hi rend="bold">‘‘abhabbo’’</hi>tiādinā tadevatthaṃ āvikaroti. <hi rend="bold">Mokkhamaggāvaraṇa</hi>nti nibbānapathabhūtassa ariyamaggassa nivāraṇaṃ. <hi rend="bold">Pagevā</hi>ti paṭikkhepatthe nipāto, mokkhasaṅkhātaṃ pana nibbānaṃ gantuṃ kā nāma kathāti attho. Apica <hi rend="bold">pagevā</hi>ti pā eva, paṭhamatarameva mokkhaṃ gantumabhabbo, mokkhagamanatopi dūrataramevāti vuttaṃ hoti. Evamaññatthāpi yathārahaṃ.</p>

<p rend="bodytext"><hi rend="bold">‘‘Vaṭṭakhāṇu nāmesa satto’’</hi>ti idaṃ vacanaṃ neyyatthameva, na nītatthaṃ. Tathā hi vuttaṃ <hi rend="bold">papañcasūdaniyaṃ</hi> nāma <hi rend="bold">majjhimāgamaṭṭhakathāyaṃ</hi> ‘‘kiṃ panesa ekasmiṃyeva attabhāve niyato hoti, udāhu aññasmimpīti? Ekasmiṃyeva niyato, āsevanavasena pana bhavantarepi taṃ taṃ diṭṭhiṃ rocetiyevā’’ti (ma. ni. aṭṭha. 3.103). Akusalañhi nāmetaṃ abalaṃ dubbalaṃ, na kusalaṃ viya sabalaṃ mahābalaṃ, tasmā ‘‘ekasmiṃyeva attabhāve niyato’’ti tattha vuttaṃ. Aññathā sammattaniyāmo viya micchattaniyāmopi accantiko siyā, na ca accantiko. Yadevaṃ vaṭṭakhāṇujotanā kathaṃ yujjeyyāti āha <pb ed="M" n="2.0050" /> ‘‘āsevanavasenā’’tiādi, tasmā yathā <hi rend="bold">sattaṅguttarapāḷiyaṃ</hi> ‘‘sakiṃ nimuggopi nimuggo eva bālo’’ti [a. ni. 7.15 (atthato samānaṃ)] vuttaṃ, evaṃ vaṭṭakhāṇujotanāpi vuttā. Yādise hi paccaye paṭicca ayaṃ taṃ taṃ dassanaṃ okkanto, puna kadāci tappaṭipakkhe paccaye paṭicca tato sīsukkhipanamassa na hotīti na vattabbaṃ. Tasmā tattha, (ma. ni. aṭṭha. 3.102) idha ca aṭṭhakathāyaṃ <hi rend="bold">‘‘evarūpassa hi yebhuyyena bhavato vuṭṭhānaṃ nāma natthī’’</hi>ti yebhuyyaggahaṇaṃ kataṃ, iti āsevanavasena bhavantarepi taṃtaṃdiṭṭhiyā rocanato yebhuyyenassa bhavato vuṭṭhānaṃ natthīti katvā vaṭṭakhāṇuko nāmesa jāto, na pana micchattaniyāmassa accantikatāyāti nīharitvā ñātabbatthatāya neyyatthamidaṃ, na nītatthanti veditabbaṃ. Yaṃ sandhāya <hi rend="bold">abhidhamme</hi>pi ‘‘arahā, ye ca puthujjanā maggaṃ na paṭilabhissanti, te rūpakkhandhañca na parijānanti, vedanākkhandhañca na parijānissantī’’tiādi <pb ed="V" n="2.0044" /> (yama. 1.khandhayamaka 210) vuttaṃ. <hi rend="bold">Pathavigopako</hi>ti yathāvuttakāraṇena pathavipālako. Tadatthaṃ samatthetuṃ <hi rend="bold">‘‘yebhuyyenā’’</hi>tiādi vuttaṃ.</p>

<p rend="bodytext">Evaṃ micchādiṭṭhiyā paramasāvajjānusārena sotūnaṃ satimuppādento <hi rend="bold">‘‘tasmā’’</hi>tiādimāha. Tattha <hi rend="bold">tasmā</hi>ti yasmā evaṃ saṃsārakhāṇubhāvassāpi paccayo apaṇṇakajāto, tasmā parivajjeyyāti sambandho. <hi rend="bold">Akalyāṇajana</hi>nti kalyāṇadhammavirahitajanaṃ asādhujanaṃ. <hi rend="bold">Āsīvisa</hi>nti āsumāgatahalāhalaṃ. <hi rend="bold">Bhūtikāmo</hi>ti diṭṭhadhammikasamparāyikaparamatthānaṃ vasena attano guṇehi vuḍḍhikāmo. <hi rend="bold">Vicakkhaṇo</hi>ti paññācakkhunā vividhatthassa passako, dhīroti attho.</p>

<p rend="subhead">Pakudhakaccāyanavādavaṇṇanā</p>

<p rend="bodytext" n="174"><hi rend="paranum">174</hi><hi rend="dot">.</hi> ‘‘Akaṭā’’ti ettha ta-kārassa ṭa-kārādesoti āha <hi rend="bold">‘‘akatā’’</hi>ti, samena, visamena vā kenacipi hetunā akatā, na vihitāti attho. Tathā <hi rend="bold">akaṭavidhā</hi>ti etthāpi. Natthi katavidho karaṇavidhi etesanti <hi rend="bold">akaṭavidhā.</hi> Padadvayenāpi loke kenaci hetupaccayena nesaṃ anibbattabhāvaṃ dasseti. Tenāha <hi rend="bold">‘‘evaṃ karohī’’</hi>tiādi. <hi rend="bold">Iddhiyāpi na nimmitā</hi>ti kassaci iddhimato cetovasippattassa puggalassa, devassa, issarādino ca iddhiyāpi na nimmitā. <hi rend="bold">Animmāpitā</hi>ti kassaci <pb ed="M" n="2.0051" /> animmāpitā. Kāmaṃ saddato yuttaṃ, atthato ca purimena samānaṃ, tathāpi pāḷiyamaṭṭhakathāyañca anāgatameva agahetabbabhāve kāraṇanti dasseti <hi rend="bold">‘‘taṃ neva pāḷiya’’</hi>ntiādinā.</p>

<p rend="bodytext">Brahmajālasuttasaṃvaṇṇanāyaṃ (dī. ni. aṭṭha. 1.30) <hi rend="bold">vuttatthameva.</hi> Idamettha yojanāmattaṃ – vañjhāti hi vañjhapasuvañjhatālādayo viya aphalā kassaci ajanakā, tena pathavikāyādīnaṃ rūpādijanakabhāvaṃ paṭikkhipati. Rūpasaddādayo hi pathavikāyādīhi appaṭibaddhavuttikāti tassa laddhi. Pabbatassa kūṭamiva ṭhitāti <hi rend="bold">kūṭaṭṭhā,</hi> yathā pabbatakūṭaṃ kenaci anibbattitaṃ kassaci ca anibbattakaṃ, evametepi sattakāyāti adhippāyo. Yamidaṃ ‘‘bījato aṅkurādi jāyatī’’ti vuccati, taṃ vijjamānameva tato nikkhamati, na avijjamānaṃ, itarathā aññatopi aññassa upaladdhi siyā, evametepi sattakāyā, tasmā <hi rend="bold">esikaṭṭhāyiṭṭhitā</hi>ti. <hi rend="bold">Ṭhitattā</hi>ti nibbikārabhāvena suppatiṭṭhitattā. <hi rend="bold">Na calantī</hi>ti na vikāramāpajjanti. Vikārābhāvato hi tesaṃ sattannaṃ kāyānaṃ esikaṭṭhāyiṭṭhitatā, aniñjanañca attano pakatiyā avaṭṭhānameva. Tenāha <hi rend="bold">‘‘na vipariṇamantī’’</hi>ti. <hi rend="bold">Pakati</hi>nti sabhāvaṃ <pb ed="V" n="2.0045" />. Avipariṇāmadhammattā eva <hi rend="bold">na aññamaññaṃ upahananti.</hi> Sati hi vikāramāpādetabbabhāve upaghātakatā siyā, tathā anuggahetabbabhāve sati anuggāhakatāpīti tadabhāvaṃ dassetuṃ pāḷiyaṃ <hi rend="bold">‘‘nāla’’</hi>ntiādi vuttaṃ. Pathavīyeva kāyekadesattā <hi rend="bold">pathavikāyo</hi> yathā ‘‘samuddo diṭṭho’’ti, <hi rend="bold">pathavisamūho vā</hi> kāyasaddassa samūhavācakattā yathā ‘‘hatthikāyo’’ti. Jīvasattamānaṃ kāyānaṃ niccatāya nibbikārabhāvato na hantabbatā, na ghātetabbatā ca, tasmā neva koci hantā, ghātetā vā atthīti dassetuṃ pāḷiyaṃ <hi rend="bold">‘‘sattannaṃ tveva kāyāna’’</hi>ntiādi vuttaṃ. Yadi koci hantā natthi, kathaṃ tesaṃ satthappahāroti tattha codanāyāha <hi rend="bold">‘‘yathā’’</hi>tiādi. Tattha <hi rend="bold">sattannaṃ tvevā</hi>ti sattannameva. <hi rend="bold">Iti</hi>saddo hettha nipātamattaṃ. <hi rend="bold">Pahata</hi>nti paharitaṃ. Ekatodhārādikaṃ <hi rend="bold">satthaṃ.</hi> Antareneva pavisati, na tesu. Idaṃ vuttaṃ hoti – <hi rend="bold">kevalaṃ</hi> ‘‘ahaṃ imaṃ jīvitā voropemī’’ti tesaṃ tathā <hi rend="bold">saññāmattameva,</hi> hananaghātanādi pana paramatthato nattheva kāyānaṃ avikopanīyabhāvatoti.</p>

<p rend="subhead">Nigaṇṭhanāṭaputtavādavaṇṇanā</p>

<p rend="bodytext" n="177"><hi rend="paranum">177</hi><hi rend="dot">.</hi> Cattāro <pb ed="M" n="2.0052" /> yāmā bhāgā catuyāmaṃ, catuyāmaṃ eva <hi rend="bold">cātuyāmaṃ.</hi> Bhāgattho hi idha <hi rend="bold">yāma</hi>-saddo yathā ‘‘rattiyā paṭhamo yāmo’’ti (saṃ. ni. aṭṭha. 3.368). So panettha bhāgo saṃvaralakkhitoti āha <hi rend="bold">‘‘catukoṭṭhāsena saṃvarena saṃvuto’’</hi>ti, saṃyamattho vā <hi rend="bold">yāma</hi>saddo yamanaṃ saññamanaṃ yāmoti katvā. ‘‘Yatatto’’tiādīsu viya hi anupasaggopi saupasaggo viya saññamatthavācako, so pana catūhi ākārehīti āha <hi rend="bold">‘‘catukoṭṭhāsena saṃvarenā’’</hi>ti. Ākāro koṭṭhāsoti hi atthato ekaṃ. Vārito sabbavāri yassāyaṃ <hi rend="bold">sabbavārivārito</hi> yathā ‘‘agyāhito’’ti. Tenāha <hi rend="bold">‘‘vāritasabbaudako’’</hi>ti. Vārisaddena cettha vāriparibhogo vutto yathā ‘‘rattūparato’’ti. Paṭikkhitto sabbasītodako tapparibhogo yassāti tathā. <hi rend="bold">Ta</hi>nti sītodakaṃ. <hi rend="bold">Sabbavāriyutto</hi>ti saṃvaralakkhaṇamattaṃ kathitaṃ. <hi rend="bold">Sabbavāridhuto</hi>ti pāpanijjaralakkhaṇaṃ. <hi rend="bold">Sabbavāriphuṭo</hi>ti kammakkhayalakkhaṇanti imamatthaṃ dassento <hi rend="bold">‘‘sabbenā’’</hi>tiādimāha, <hi rend="bold">sabbena pāpavāraṇena yutto</hi>ti hi sabbappakārena saṃvaralakkhaṇena pāpavāraṇena samannāgato. <hi rend="bold">Dhutapāpo</hi>ti sabbena nijjaralakkhaṇena pāpavāraṇena vidhutapāpo. <hi rend="bold">Phuṭṭho</hi>ti aṭṭhannampi kammānaṃ khepanena mokkhappattiyā kammakkhayalakkhaṇena sabbena pāpavāraṇena phuṭṭho, taṃ patvā ṭhitoti attho. ‘‘Dveyeva gatiyo bhavanti, anaññā’’tiādīsu (dī. ni. 1.258; 2.34; 3.199, 200; ma. ni. 2.384, 398) viya gamusaddo niṭṭhānatthoti vuttaṃ <hi rend="bold">‘‘koṭippattacitto’’</hi>ti, mokkhādhigamena uttamamariyādappattacittoti attho. Kāyādīsu indriyesu saṃyametabbassa abhāvato <pb ed="V" n="2.0046" /><hi rend="bold">saṃyatacitto.</hi> Atīte hettha ta-saddo. Saṃyametabbassa avasesassa abhāvato <hi rend="bold">suppatiṭṭhitacitto. Kiñci sāsanānuloma</hi>nti pāpavāraṇaṃ sandhāya vuttaṃ. <hi rend="bold">Asuddhaladdhitāyā</hi>ti ‘‘atthi jīvo, so ca siyā nicco, siyā anicco’’ti (dī. ni. ṭī. 1.177). Evamādimalīnaladdhitāya. <hi rend="bold">Sabbā</hi>ti kammapakativibhāgādivisayāpi sabbā nijjhānakkhantiyo. <hi rend="bold">Diṭṭhiyevā</hi>ti micchādiṭṭhiyo eva jātā.</p>

<p rend="subhead">Sañcayabelaṭṭhaputtavādavaṇṇanā</p>

<p rend="bodytext" n="179-181"><hi rend="paranum">179-181</hi><hi rend="dot">.</hi><hi rend="bold">Amarāvikkhepe</hi><pb ed="M" n="2.0053" /><hi rend="bold">vuttanayo evā</hi>ti brahmajāle amarāvikkhepavādavaṇṇanāyaṃ (dī. ni. aṭṭha. 1.61) vuttanayo eva. Kasmā? Vikkhepabyākaraṇabhāvato, tatheva ca tattha vikkhepavādassa āgatattā.</p>

<p rend="subhead">Paṭhamasandiṭṭhikasāmaññaphalavaṇṇanā</p>

<p rend="bodytext" n="182"><hi rend="paranum">182</hi><hi rend="dot">.</hi><hi rend="bold">Pīḷetvā</hi>ti telayantena uppīḷetvā, iminā rañño ābhogamāha. Vadato hi ābhogavasena sabbattha atthanicchayo. Aṭṭhakathācariyā ca tadābhogaññū, paramparābhatatthassāvirodhino ca, tasmā sabbattha yathā tathā vacanokāsaladdhabhāvamattena attho na vutto, atha kho tesaṃ vattumicchitavasenāti gahetabbaṃ, evañca katvā tattha tattha atthuddhārādivasena atthavivecanā katāti.</p>

<p rend="bodytext" n="183"><hi rend="paranum">183</hi><hi rend="dot">.</hi><hi rend="bold">Yathā te rucceyyā</hi>ti idāni mayā pucchiyamāno attho yathā tava citte rucceyya, tayā citte ruccethāti attho. Kammatthe hetaṃ kiriyāpadaṃ. Mayā vā dāni pucchiyamānamatthaṃ tava sampadānabhūtassa roceyyātipi vaṭṭati. Gharadāsiyā kucchismiṃ jāto <hi rend="bold">antojāto.</hi> Dhanena kīto <hi rend="bold">dhanakkīto.</hi> Bandhaggāhagahito <hi rend="bold">karamarānīto.</hi> Sāmameva yena kenaci hetunā dāsabhāvamupagato <hi rend="bold">sāmaṃdāsabyopagato. Sāma</hi>nti hi sayameva. <hi rend="bold">Dāsabya</hi>nti dāsabhāvaṃ. Koci dāsopi samāno alaso kammaṃ akaronto ‘‘kammakāro’’ti na vuccati, so pana na tathābhūtoti visesanametanti āha <hi rend="bold">‘‘analaso’’</hi>tiādi. <hi rend="bold">Dūrato</hi>ti dūradesato āgataṃ. <hi rend="bold">Paṭhamamevā</hi>ti attano āsannataraṭṭhānupasaṅkamanato pageva puretarameva. <hi rend="bold">Uṭṭhahatī</hi>ti gāravavasena uṭṭhahitvā tiṭṭhati, paccuṭṭhātīti vā attho. <hi rend="bold">Pacchā</hi>ti sāmikassa nipajjāya pacchā. <hi rend="bold">Sayanato avuṭṭhite</hi>ti rattiyā vibhāyanavelāya seyyato avuṭṭhite. <hi rend="bold">Paccūsakālato</hi>ti atītarattiyā paccūsakālato <pb ed="V" n="2.0047" />. <hi rend="bold">Yāva sāmino rattiṃ niddokkamana</hi>nti aparāya bhāviniyā rattiyā padosavelāyaṃ yāva niddokkamanaṃ. Yā atītarattiyā paccūsavelā, bhāviniyā ca padosavelā, etthantare sabbakiccaṃ katvā pacchā nipatatīti vuttaṃ <pb ed="M" n="2.0054" /> hoti. <hi rend="bold">Kiṃ kāramevā</hi>ti kiṃ karaṇīyameva kinti pucchāya kātabbato, pucchitvā kātabbaveyyāvaccanti attho. Paṭissaveneva samīpacāritā vuttāti āha <hi rend="bold">‘‘paṭisuṇanto vicaratī’’</hi>ti. Paṭikuddhaṃ mukhaṃ oloketuṃ na visahatītipi dasseti <hi rend="bold">‘‘tuṭṭhapahaṭṭha’’</hi>nti iminā.</p>

<p rend="bodytext"><hi rend="bold">Devo viyā</hi>ti ādhipaccaparivārādisamannāgato padhānadevo viya, tena maññe-saddo idha upamatthoti ñāpeti yathā ‘‘akkhāhataṃ maññe aṭṭhāsi rañño mahāsudassanassa antepuraṃ upasobhayamāna’’nti (dī. ni. 2.245). <hi rend="bold">So vatassāha</hi>nti ettha so vata assaṃ ahanti padacchedo, so rājā viya ahampi bhaveyyaṃ. Kenāti ce? Yadi puññāni kareyyaṃ, tenāti atthoti āha <hi rend="bold">‘‘so vata aha’’</hi>ntiādi. <hi rend="bold">Vata</hi>saddo upamāyaṃ. Tenāha <hi rend="bold">‘‘evarūpo’’</hi>ti. <hi rend="bold">Puññānī</hi>ti uḷārataraṃ puññaṃ sandhāya vuttaṃ aññadā katapuññato uḷārāya pabbajjāya adhippetattā. <hi rend="bold">‘‘So vatassāya’’</hi>ntipi pāṭhe so rājā viya ayaṃ ahampi assaṃ. Kathaṃ? ‘‘Yadi puññāni kareyya’’nti atthasambhavato <hi rend="bold">‘‘ayamevattho’’</hi>ti vuttaṃ. <hi rend="bold">Assa</hi>nti hi uttamapurisayoge ahaṃ-saddo appayuttopi ayaṃ-saddena parāmasanato payutto viya hoti. So ahaṃ evarūpo assaṃ vata, yadi puññāni kareyyanti paṭhamapāṭhassa atthamicchanti keci. Evaṃ sati dutiyapāṭhe ‘‘ayamevattho’’ti avattabbo siyā tattha ayaṃ-saddena ahaṃ-saddassa parāmasanato, ‘‘so’’ti ca parāmasitabbassa aññassa sambhavato. <hi rend="bold">Ya</hi>nti dānaṃ. <hi rend="bold">Satabhāgampī</hi>ti satabhūtaṃ bhāgampi, raññā dinnadānaṃ satadhā katvā tattha ekabhāgampīti vuttaṃ hoti. <hi rend="bold">Yāvajīvaṃ na sakkhissāmi dātu</hi>nti yāvajīvaṃ dānatthāya ussāhaṃ karontopi satabhāgamattampi dātuṃ na sakkhissāmi, tasmā pabbajissāmīti pabbajjāyaṃ ussāhaṃ katvāti attho. <hi rend="bold">‘‘Yaṃnūnā’’</hi>ti nipāto parivitakkanattheti vuttaṃ <hi rend="bold">‘‘evaṃ cintanabhāva’’</hi>nti.</p>

<p rend="bodytext"><hi rend="bold">Kāyena pihito</hi>ti kāyena saṃvaritabbassa kāyadvārena pavattanakassa pāpadhammassa saṃvaraṇavasena pidahito. Ussukkavacanavasena panattho vihareyya-padena sambajjhitabbattāti āha <hi rend="bold">‘‘akusalapavesanadvāraṃ thaketvā’’</hi>ti. Hutvāti hi seso. <hi rend="bold">Akusalapavesanadvāra</hi>nti ca kāyakammabhūtānamakusalānaṃ pavesanabhūtaṃ kāyaviññattisaṅkhātaṃ dvāraṃ. <hi rend="bold">Sesapadadvayepī</hi>ti <pb ed="M" n="2.0055" /> ‘‘vācāya saṃvuto, manasā saṃvuto’’ti padadvayepi. <hi rend="bold">Ghāsacchādanena paramatāyā</hi>ti ghāsacchādanapariyesane sallekhavasena paramatāya, ukkaṭṭhabhāve vā saṇṭhito ghāsacchādanamattameva paramaṃ pamāṇaṃ koṭi etassa <pb ed="V" n="2.0048" />, na tato paraṃ kiñci āmisajātaṃ pariyesati, paccāsisati cāti <hi rend="bold">ghāsacchādanaparamo,</hi> tassa bhāvo <hi rend="bold">ghāsacchādanaparamatā</hi>tipi aṭṭhakathāmuttako nayo. Ghasitabbo asitabboti ghāso, āhāro, ābhuso chādeti paridahati etenāti <hi rend="bold">acchādanaṃ,</hi> nivāsanaṃ, apica ghasanaṃ <hi rend="bold">ghāso,</hi> ābhuso chādīyate <hi rend="bold">acchādana</hi>ntipi yujjati. <hi rend="bold">Etadatthampī</hi>ti ghāsacchādanatthāyāpi. <hi rend="bold">Anesana</hi>nti ekavīsatividhampi ananurūpamesanaṃ.</p>

<p rend="bodytext"><hi rend="bold">Vivekaṭṭhakāyāna</hi>nti gaṇasaṅgaṇikato pavivitte ṭhitakāyānaṃ, sambandhībhūtānaṃ kāyavivekoti sambandho. <hi rend="bold">Nekkhammābhiratāna</hi>nti jhānābhiratānaṃ. <hi rend="bold">Paramavodānappattāna</hi>nti tāya eva jhānābhiratiyā paramaṃ uttamaṃ vodānaṃ cittavisuddhiṃ pattānaṃ. <hi rend="bold">Nirupadhīna</hi>nti kilesūpadhiabhisaṅkhārūpadhīhi accantavigatānaṃ. Visaṅkhāraṃ vuccati nibbānaṃ, tadadhigamanetā <hi rend="bold">visaṅkhāragatā,</hi> arahanto, tesaṃ. <hi rend="bold">‘‘Evaṃ vutte’’</hi>ti iminā <hi rend="bold">mahāniddese</hi> (mahāni. 7, 9) āgatabhāvaṃ dasseti. Ettha ca paṭhamo viveko itarehi dvīhi vivekehi sahāpi vattabbo itaresu siddhesu tassāpi sijjhanato, vinā ca tasmiṃ siddhepi itare samasijjhanato. Tathā dutiyopi. Tatiyo pana itarehi saheva vattabbo. Na vinā itaresu siddhesuyeva tassa sijjhanatoti daṭṭhabbaṃ. <hi rend="bold">‘‘Gaṇasaṅgaṇikaṃ pahāyā’’</hi>tiādi tadadhippāyavibhāvanaṃ. Tattha gaṇe janasamāgame sannipatanaṃ <hi rend="bold">gaṇasaṅgaṇikā,</hi> taṃ <hi rend="bold">pahāya. Kāyena eko viharati</hi> vicarati puggalavasena asahāyattā. Citte kilesānaṃ sannipatanaṃ <hi rend="bold">cittakilesasaṅgaṇikā,</hi> taṃ <hi rend="bold">pahāya. Eko viharati</hi> kilesavasena asahāyattā. Maggassa ekacittakkhaṇikattā, gotrabhuādīnañca ārammaṇakaraṇamattattā na tesaṃ vasena sātisayā nibbutisukhasamphusanā, phalasamāpattinirodhasamāpattivasena pana sātisayāti āha <hi rend="bold">‘‘phalasamāpattiṃ vā nirodhasamāpattiṃ vā’’</hi>ti. Phalapariyosāno hi nirodho. <hi rend="bold">Pavisitvā</hi>ti samāpajjanavasena antokatvā. <hi rend="bold">Nibbānaṃ patvā</hi>ti ettha ussukkavacanametaṃ ārammaṇakaraṇena, cittacetasikānaṃ nirodhena ca <pb ed="M" n="2.0056" /> nibbutipajjanassa adhippetattā. <hi rend="bold">Codanatthe</hi>ti jānāpetuṃ ussāhakaraṇatthe.</p>

<p rend="bodytext" n="184"><hi rend="paranum">184</hi><hi rend="dot">.</hi><hi rend="bold">Abhiharitvā</hi>ti abhimukhabhāvena netvā. <hi rend="bold">Na</hi>nti tathā pabbajjāya viharantaṃ. <hi rend="bold">Abhihāro</hi>ti nimantanavasena abhiharaṇaṃ. ‘‘Cīvarādīhi payojanaṃ sādhessāmī’’ti vacanasesena yojanā. Tathā ‘‘yenattho, taṃ vadeyyāthā’’ti. <hi rend="bold">Cīvarādivekalla</hi>nti cīvarādīnaṃ lūkhatāya vikalabhāvaṃ. <hi rend="bold">Tadubhayampī</hi>ti tadeva abhihāradvayampi. <hi rend="bold">Sappāya</hi>nti sabbagelaññāpaharaṇavasena upakārāvahaṃ. Bhāvino anatthassa ajananavasena paripālanaṃ rakkhāgutti. Paccuppannassa pana anatthassa <pb ed="V" n="2.0049" /> nisedhavasena paripālanaṃ āvaraṇagutti. Kimatthiyaṃ ‘‘dhammika’nti visesananti āha <hi rend="bold">‘‘sā panesā’’</hi>tiādi. <hi rend="bold">Vihārasīmāyā</hi>ti upacārasīmāya, lābhasīmāya vā.</p>

<p rend="bodytext" n="185"><hi rend="paranum">185</hi><hi rend="dot">.</hi> Kevalo yadi-evaṃ-saddo pubbe vuttatthāpekkhakoti vuttaṃ <hi rend="bold">‘‘yadi tava dāso’’</hi>tiādi. <hi rend="bold">Evaṃ sante</hi>ti evaṃ labbhamāne sati. Dutiyaṃ upādāya paṭhamabhāvo, tasmā ‘‘paṭhama’’nti bhaṇanto aññassāpi atthitaṃ dīpeti. Tadeva ca kāraṇaṃ katvā rājāpi evamāhāti dassetuṃ <hi rend="bold">‘‘paṭhamanti bhaṇanto’’</hi>tiādi vuttaṃ. <hi rend="bold">Tenevā</hi>ti paṭhamasaddena aññassāpi atthitādīpaneneva.</p>

<p rend="subhead">Dutiyasandiṭṭhikasāmaññaphalavaṇṇanā</p>

<p rend="bodytext" n="186"><hi rend="paranum">186</hi><hi rend="dot">.</hi><hi rend="bold">Kasatī</hi>ti vilekhati kasiṃ karoti. <hi rend="bold">Gahapatiko</hi>ti ettha <hi rend="bold">ka</hi>-saddo appatthoti vuttaṃ <hi rend="bold">‘‘ekagehamatte jeṭṭhako’’</hi>ti. Idaṃ vuttaṃ hoti – gahassa pati <hi rend="bold">gahapati,</hi> khuddako gahapati <hi rend="bold">gahapatiko</hi> ekasmiññeva gehamatte jeṭṭhakattāti, khuddakabhāvo panassa gehavasenevāti katvā ‘‘ekagehamatte’’ti vuttaṃ. Tena hi anekakulajeṭṭhakabhāvaṃ paṭikkhipati, gahaṃ, gehanti ca atthato samānameva. <hi rend="bold">Kara</hi>saddo balimhīti vuttaṃ <hi rend="bold">‘‘balisaṅkhāta’’</hi>nti. <hi rend="bold">Karotī</hi>ti abhinipphādeti sampādeti. <hi rend="bold">Vaḍḍhetī</hi>ti uparūpari uppādanena mahantaṃ sannicayaṃ karoti.</p>

<p rend="bodytext">Kasmā tadubhayampi vuttanti āha <hi rend="bold">‘‘yathā hī’’</hi>tiādi. Appampi pahāya pabbajituṃ dukkaranti dassanañca pageva mahantanti viññāpanatthaṃ. Esā hi kathikānaṃ <pb ed="M" n="2.0057" /> pakati, yadidaṃ yena kenaci pakārena atthantaraviññāpananti. Appampi pahāya pabbajituṃ dukkarabhāvo pana majjhimanikāye majjhimapaṇṇāsake <hi rend="bold">laṭukikopamasuttena</hi> (ma. ni. 2.148 ādayo) dīpetabbo. Vuttañhi tattha ‘‘seyyathāpi udāyi puriso daliddo assako anāḷhiyo, tassa’ssa ekaṃ agārakaṃ oluggaviluggaṃ kākātidāyiṃ naparamarūpaṃ, ekā khaṭopikā oluggaviluggā naparamarūpā’’ti vitthāro. Yadi appampi bhogaṃ pahāya pabbajituṃ dukkaraṃ, kasmā dāsavārepi bhogaggahaṇaṃ na katanti āha <hi rend="bold">‘‘dāsavāre panā’’</hi>tiādi. <hi rend="bold">Attanopi anissaro</hi>ti attānampi sayamanissaro. Yathā ca dāsassa bhogāpi abhogāyeva parāyattabhāvato, evaṃ ñātayopīti dāsavāre ñātiparivaṭṭaggahaṇampi na katanti daṭṭhabbaṃ. Parivaṭṭati paramparabhāvena samantato āvaṭṭatīti <hi rend="bold">parivaṭṭo,</hi> ñātiyeva. Tenāha <hi rend="bold">‘‘ñātiyeva ñātiparivaṭṭo’’</hi>ti.</p>

<p rend="subhead">Paṇītatarasāmaññaphalavaṇṇanā</p>

<p rend="bodytext" n="189"><hi rend="paranum">189</hi><hi rend="dot">.</hi><hi rend="bold">Ta</hi>nti <pb ed="V" n="2.0050" /> yathā dāsavāre ‘‘evamevā’’ti vuttaṃ, na tathā idha kassakavāre, tadavacanaṃ kasmāti anuyuñjeyya ceti attho. <hi rend="bold">Evamevāti vuccamāne</hi>ti yathā paṭhamadutiyāni sāmaññaphalāni paññattāni, tathāyeva paññapetuṃ sakkā nu khoti vutte. <hi rend="bold">Evarūpāhī</hi>ti yathāvuttadāsakassakūpamāsadisāhi upamāhi. <hi rend="bold">Sāmaññaphalaṃ dīpetuṃ pahoti</hi> anantapaṭibhānatāya vicittanayadesanabhāvato. <hi rend="bold">Tatthā</hi>ti evaṃ dīpane. <hi rend="bold">Pariyantaṃ nāma natthi</hi> anantanayadesanabhāvato, savane vā asantosanena bhiyyo bhiyyo sotukāmatājananato sotukāmatāya pariyantaṃ nāma natthīti attho. <hi rend="bold">Tathāpī</hi>ti ‘‘desanāya uttaruttarādhikanānānayavicittabhāve satipī’’ti (dī. ni. ṭī. 1.189) ācariyena vuttaṃ, satipi evaṃ apariyantabhāvetipi yujjati. Anumānañāṇena <hi rend="bold">cintetvā. Upari visesa</hi>nti taṃ ṭhapetvā tadupari visesameva sāmaññaphalaṃ <hi rend="bold">pucchanto.</hi> Kasmāti āha <hi rend="bold">‘‘savane’’</hi>tiādi. Etena imamatthaṃ dīpeti – anekatthā samānāpi saddā vatticchānupubbikāyeva taṃtadatthadīpakāti.</p>

<p rend="bodytext"><hi rend="bold">Sādhukaṃ sādhūti ekatthametaṃ</hi> sādhusaddasseva ka-kārena vaḍḍhetvā vuttattā. Teneva hi sādhukasaddassatthaṃ vadantena sādhusaddo atthuddhāravasena <pb ed="M" n="2.0058" /> udāhaṭo. Tena ca nanu sādhukasaddasseva atthuddhāro vattabbo, na sādhusaddassāti codanā nisedhitā. <hi rend="bold">Āyācane</hi>ti abhimukhaṃ yācane, abhipatthanāyanti attho. <hi rend="bold">Sampaṭicchane</hi>ti paṭiggahaṇe. <hi rend="bold">Sampahaṃsane</hi>ti saṃvijjamānaguṇavasena haṃsane tosane, udaggatākaraṇeti attho.</p>

<p rend="bodytext"><hi rend="bold">Sādhu dhammarucī</hi>ti gāthā ummādantījātake (jā. 2.18.101). Tatthāyamaṭṭhakathāvinicchayapaveṇī – sucaritadhamme rocetīti <hi rend="bold">dhammaruci,</hi> dhammaratoti attho. Tādiso hi jīvitaṃ jahantopi akattabbaṃ na karoti. <hi rend="bold">Paññāṇavā</hi>ti paññavā ñāṇasampanno. <hi rend="bold">Mittānamaddubbho</hi>ti mittānaṃ adussanabhāvo. ‘‘Adūsako anupaghātako’’ti (dī. ni. ṭī. 1.189) ācariyena vuttaṃ. ‘‘Adrubbho’’tipi pāṭho da-kārassa dra-kāraṃ katvā.</p>

<p rend="bodytext"><hi rend="bold">Daḷhīkamme</hi>ti sātaccakiriyāyaṃ. <hi rend="bold">Āṇattiya</hi>nti āṇāpane. <hi rend="bold">Idhāpī</hi>ti sāmaññaphalepi. <hi rend="bold">Assā</hi>ti sādhukasaddassa. ‘‘Suṇohi sādhukaṃ manasi karohī’’ti hi sādhukasaddena savanamanasikārānaṃ sātaccakiriyāpi tadāṇāpanampi jotitaṃ hoti. Āyācaneneva ca uyyojanasāmaññato āṇatti saṅgahitāti na sā visuṃ atthuddhāre vuttā. Āṇārahassa hi āṇatti <pb ed="V" n="2.0051" />, tadanarahassa āyācananti viseso. <hi rend="bold">Sundarepī</hi>ti sundaratthepi. Idāni yathāvuttena sādhukasaddassa atthattayena pakāsitaṃ visesaṃ dassetuṃ, tassa vā atthattayassa idha yogyataṃ vibhāvetuṃ <hi rend="bold">‘‘daḷhīkammatthena hī’’</hi>tiādi vuttaṃ. <hi rend="bold">Suggahitaṃ gaṇhanto</hi>ti suggahitaṃ katvā gaṇhanto. <hi rend="bold">Sundara</hi>nti bhāvanapuṃsakaṃ. <hi rend="bold">Bhaddaka</hi>nti pasatthaṃ, <hi rend="bold">‘‘dhamma’’</hi>nti iminā sambandho. <hi rend="bold">Sundaraṃ bhaddaka</hi>nti vā savanānuggahaṇe pariyāyavacanaṃ.</p>

<p rend="bodytext"><hi rend="bold">Manasi karohī</hi>ti ettha na ārammaṇapaṭipādanalakkhaṇo manasikāro, atha kho vīthipaṭipādanajavanapaṭipādanamanasikārapubbake citte ṭhapanalakkhaṇoti dassento <hi rend="bold">‘‘āvajja, samannāharā’’</hi>ti āha. <hi rend="bold">Avikkhittacitto</hi>ti yathāvuttamanasikāradvayapubbakāya cittapaṭipāṭiyā ekārammaṇe ṭhapanavasena anuddhatacitto hutvā. <hi rend="bold">Nisāmehī</hi>ti suṇāhi, anaggharatanamiva vā suvaṇṇamañjusāya dullabhadhammaratanaṃ citte paṭisāmehītipi attho <pb ed="M" n="2.0059" />. Tena vuttaṃ <hi rend="bold">‘‘citte karohī’’</hi>ti. Evaṃ padadvayassa paccekaṃ yojanāvasena atthaṃ dassetvā idāni paṭiyogīvasena dassetuṃ <hi rend="bold">‘‘apicā’’</hi>tiādi vuttaṃ. Tattha <hi rend="bold">sotindriyavikkhepavāraṇaṃ</hi> savane niyojanavasena kiriyantarapaṭisedhanato, tena sotaṃ odahāti atthaṃ dasseti. <hi rend="bold">Manindriyavikkhepavāraṇaṃ</hi> manasikārena daḷhīkammaniyojanena aññacintāpaṭisedhanato. <hi rend="bold">Byañjanavipallāsaggāhavāraṇaṃ</hi> ‘‘sādhuka’’nti visesetvā vuttattā. <hi rend="bold">Atthavipallāsaggāhavāraṇe</hi>pi esa nayo.</p>

<p rend="bodytext"><hi rend="bold">Dhāraṇūpaparikkhādīsū</hi>ti ettha <hi rend="bold">ādi</hi>-saddena tulanatīraṇādike, diṭṭhiyā suppaṭivedhe ca saṅgaṇhāti. Yathādhippetamatthaṃ byañjeti pakāseti, sayametenāti vā <hi rend="bold">byañjanaṃ,</hi> sabhāvanirutti, saha byañjanenāti <hi rend="bold">sabyañjano,</hi> byañjanasampannoti attho. Sahappavatti hi ‘‘sampannatā samavāyatā vijjamānatā’’tiādinā anekavidhā, idha pana sampannatāyeva tadaññassa asambhavato, tasmā ‘‘saha byañjanenā’’ti nibbacanaṃ katvāpi ‘‘byañjanasampanno’’ti (dī. ni. ṭī. 1.189) attho ācariyena vuttoti daṭṭhabbaṃ, yathā taṃ ‘‘na kusalā akusalā, kusalapaṭipakkhā’’ti (dha. sa. 1) araṇīyato upagantabbato anudhātabbato <hi rend="bold">attho,</hi> catupārisuddhisīlādi, saha atthenāti <hi rend="bold">sāttho,</hi> vuttanayena atthasampannoti attho. Sādhukapadaṃ ekameva samānaṃ āvuttinayādivasena ubhayattha yojetabbaṃ. Kathanti āha <hi rend="bold">‘‘yasmā’’</hi>tiādi. <hi rend="bold">Dhammo</hi> nāma tanti. <hi rend="bold">Desanā</hi> nāma tassā manasā vavatthāpitāya tantiyā desanā. <hi rend="bold">Attho</hi> nāma tantiyā attho. <hi rend="bold">Paṭivedho</hi> nāma tantiyā, tantiatthassa ca yathābhūtāvabodho. Yasmā cete dhammadesanātthapaṭivedhā sasādīhi viya mahāsamuddo mandabuddhīhi dukkhogāhā, alabbhaneyyapatiṭṭhā ca, tasmā gambhīrā. Tena vuttaṃ <hi rend="bold">‘‘yasmā…pe… manasi karohī’’</hi>ti. Ettha ca paṭivedhassa dukkarabhāvato <pb ed="V" n="2.0052" /> dhammatthānaṃ dukkhogāhatā, desanāñāṇassa dukkarabhāvato desanāya, uppādetumasakkuṇeyyatāya, tabbisayañāṇuppattiyā ca dukkarabhāvato paṭivedhassa dukkhogāhatā veditabbā. Yamettha vattabbaṃ, taṃ <hi rend="bold">nidānavaṇṇanāyaṃ</hi> vuttameva.</p>

<p rend="bodytext">‘‘Suṇāhi sādhuka’’nti <hi rend="bold">‘‘sādhukaṃ manasi karohī’’</hi>ti vadanto na kevalaṃ atthakkamato eva ayaṃ yojanā, atha kho saddakkamatopi ubhayattha sambandhattāti dasseti. <hi rend="bold">‘‘Sakkā mahārājā’’</hi>ti idhāpi ‘‘aññampi diṭṭheva <pb ed="M" n="2.0060" /> dhamme sandiṭṭhikaṃ sāmaññaphalaṃ…pe… paṇītatarañcā’’ti idamanuvattatīti āha <hi rend="bold">‘‘evaṃ paṭiññātaṃ sāmaññaphaladesana’’</hi>nti. Vitthārato bhāsananti atthameva daḷhaṃ karoti <hi rend="bold">‘‘desessāmīti saṃkhittadīpana’’</hi>ntiādinā. Hi-saddo cettha luttaniddiṭṭho. Idaṃ vuttaṃ hoti – <hi rend="bold">desanaṃ</hi> nāma uddisanaṃ. <hi rend="bold">Bhāsanaṃ</hi> nāma niddisanaṃ paribyattakathanaṃ. Tenāyamattho sambhavatīti yathāvuttamatthaṃ sagāthāvaggasaṃyutte <hi rend="bold">vaṅgīsasutte</hi> (saṃ. ni. 1.214) gāthāpadena sādhetuṃ <hi rend="bold">‘‘tenāhā’’</hi>tiādi vuttaṃ.</p>

<p rend="bodytext"><hi rend="bold">Sāḷikāyiva nigghoso</hi>ti sāḷikāya nigghoso viya, yathā sāḷikāya ālāpo madhuro kaṇṇasukho pemanīyo, evanti attho. <hi rend="bold">Paṭibhāna</hi>nti cetassa visesanaṃ liṅgabhedassapi visesanassa dissanato yathā ‘‘guṇo pamāṇa’’nti. <hi rend="bold">Paṭibhāna</hi>nti ca saddo vuccati paṭibhāti taṃtadākārena dissatīti katvā. <hi rend="bold">Udīrayī</hi>ti uccārayi, vuccati vā, kammagabbhañcetaṃ kiriyāpadaṃ. Iminā cetaṃ dīpeti – āyasmantaṃ dhammasenāpatiṃ thometukāmena desanābhāsanānaṃ visesaṃ dassentena pabhinnapaṭisambhidena <hi rend="bold">āyasmatā vaṅgīsattherena</hi> ‘‘saṅkhittena, vitthārenā’’ti ca visesanaṃ kataṃ, tenāyamattho viññāyatīti.</p>

<p rend="bodytext"><hi rend="bold">Evaṃ vutte</hi>ti ‘‘bhāsissāmī’’ti vutte. ‘‘Na kira bhagavā saṅkhepeneva desessati, atha kho vitthārenapi bhāsissatī’’ti hi taṃ padaṃ sutvāva <hi rend="bold">ussāhajāto</hi> sañjātussāho, haṭṭhatuṭṭhoti attho. Ayamācariyassa adhippāyo. Apica ‘‘tena hi mahārāja suṇohi sādhukaṃ manasi karohi, bhāsissāmī’’ti vuttaṃ sabbampi uyyojanapaṭiññākaraṇappakāraṃ ussāhajananakāraṇaṃ sabbeneva ussāhasambhavato, tasmā <hi rend="bold">evaṃ vutte</hi>ti ‘‘suṇohi, sādhukaṃ manasi karohi, bhāsissāmī’’ti vutte sabbeheva tīhipi padehi ussāhajātoti attho daṭṭhabbo. <hi rend="bold">Paccassosī</hi>ti pati assosi bhagavato vacanasamanantarameva pacchā assosi, ‘‘sakkā pana bhante’’tiādinā vā pucchitvā puna ‘‘evaṃ bhante’’ti assosīti attho. Taṃ pana patissavanaṃ atthato sampaṭicchanamevāti <pb ed="V" n="2.0053" /> āha <hi rend="bold">‘‘sampaṭicchi, paṭiggahesī’’</hi>ti. Teneva hi ‘‘iti attho’’ti avatvā <hi rend="bold">‘‘iti vuttaṃ hotī’’</hi>ti vuttaṃ.</p>

<p rend="bodytext" n="190"><hi rend="paranum">190</hi><hi rend="dot">.</hi> ‘‘Athassa <pb ed="M" n="2.0061" /> bhagavā etadavocā’’ti vacanasambandhamattaṃ dassetvā ‘‘etaṃ avocā’’ti padaṃ vibhajitvā atthaṃ dassento <hi rend="bold">‘‘idānī’’</hi>tiādimāha. <hi rend="bold">‘‘Idhā’’</hi>ti iminā vuccamānaṃ adhikaraṇaṃ tathāgatassa uppattiṭṭhānabhūtaṃ lokamevādhippetanti dasseti <hi rend="bold">‘‘desopadese nipāto’’</hi>ti iminā. Desassa upadisanaṃ <hi rend="bold">desopadeso,</hi> tasmiṃ. Yadi sabbattha desopadese, athāyamattho na vattabbo avuttepi labbhamānattāti codanāyāha <hi rend="bold">‘‘svāya’’</hi>ntiādi. Sāmaññabhūtaṃ idhasaddaṃ gaṇhitvā ‘‘svāya’’nti vuttaṃ, na tu yathāvisesitabbaṃ. Tathā hi vakkhati ‘‘katthaci padapūraṇamattamevā’’ti (dī. ni. aṭṭha. 1.190). <hi rend="bold">Lokaṃ upādāya vuccati</hi> lokasaddena samānādhikaraṇabhāvato. <hi rend="bold">Idha loke</hi>ti ca jātikkhettaṃ, tatthāpi ayaṃ cakkavāḷo adhippeto. <hi rend="bold">Sāsanamupādāya vuccati</hi> ‘‘samaṇo’’ti saddantarasannidhānato. Ayañhi catukaṅguttarapāḷi. Tattha <hi rend="bold">paṭhamo samaṇo</hi>ti sotāpanno. <hi rend="bold">Dutiyo samaṇo</hi>ti sakadāgāmī. Vuttañhetaṃ tattheva –</p>

<p rend="indent">‘‘Katamo ca bhikkhave paṭhamo samaṇo? Idha bhikkhave bhikkhu tiṇṇaṃ saṃyojanānaṃ parikkhayā sotāpanno hotī’’ti, (a. ni. 4.241) ‘‘katamo ca bhikkhave dutiyo samaṇo? Idha bhikkhave bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hotī’’ti (a. ni. 4.241) ca ādi.</p>

<p rend="bodytext"><hi rend="bold">Okāsa</hi>nti kañci padesamupādāya vuccati ‘‘tiṭṭhamānassā’’ti saddantarasannidhānato.</p>

<p rend="bodytext"><hi rend="bold">Idheva tiṭṭhamānassā</hi>ti imissaṃyeva indasālaguhāyaṃ patiṭṭhamānassa, <hi rend="bold">devabhūtassa me sato</hi>ti devabhāvena, devo hutvā vā bhūtassa samānassa. <hi rend="bold">Me</hi>ti anādarayoge sāmivacanaṃ. Puna <hi rend="bold">me</hi>ti kattutthe. Idañhi sakkapañhato udāhaṭaṃ.</p>

<p rend="bodytext"><hi rend="bold">Padapūraṇamattameva</hi> okāsāpadisanassāpi asambhavena atthantarassa abodhanato. Pubbe vuttaṃ tathāgatassa uppattiṭṭhānabhūtameva sandhāya <hi rend="bold">‘‘loka’’</hi>nti vuttaṃ. Purimaṃ uyyojanapaṭiññākaraṇavisaye ālapananti <pb ed="M" n="2.0062" /> puna <hi rend="bold">‘‘mahārājā’’</hi>ti ālapati. ‘‘Araha’’nti ādayo saddā vitthāritāti yojanā. Atthato hi vitthāraṇaṃ saddamukheneva hotīti ubhayattha saddaggahaṇaṃ kataṃ. Yasmā pana ‘‘aparehipi aṭṭhahi kāraṇehi bhagavā tathāgato’’tiādinā (udā. aṭṭha. 18; itivu. aṭṭha. 38) tathāgata-saddo <pb ed="V" n="2.0054" /><hi rend="bold">udānaṭṭhakathādīsu,</hi> ‘‘araha’’nti ādayo ca <hi rend="bold">visuddhimaggaṭīkāyaṃ</hi> (visuddhi. ṭī. 1.130) aparehipi pakārehi vitthāritā ācariyena, tasmā tesu vuttanayenapi tesamattho veditabbo. Tathāgatassa sattanikāyantogadhatāya ‘‘idha pana sattaloko adhippeto’’ti vatvā tatthāyaṃ yasmiṃ sattanikāye, yasmiñca okāse uppajjati, taṃ dassetuṃ <hi rend="bold">‘‘sattaloke uppajjamānopi cā’’</hi>tiādi vuttaṃ. <hi rend="bold">Na devaloke, na brahmaloke</hi>ti ettha yaṃ vattabbaṃ, taṃ parato āgamissati.</p>

<p rend="bodytext"><hi rend="bold">Tassāparenā</hi>ti tassa nigamassa aparena, tato bahīti vuttaṃ hoti. <hi rend="bold">Tato</hi>ti mahāsālato. <hi rend="bold">Orato majjhe</hi>ti abbhantaraṃ majjhimapadeso. <hi rend="bold">Evaṃ paricchinne</hi>ti pañcanimittabaddhā sīmā viya pañcahi yathāvuttanimittehi paricchinne. <hi rend="bold">Aḍḍhateyyayojanasate</hi>ti paṇṇāsayojanehi ūnatiyojanasate. Ayañhi majjhimajanapado mudiṅgasaṇṭhāno, na samaparivaṭṭo, na ca samacaturasso, ujukena katthaci asītiyojano hoti, katthaci yojanasatiko, tathāpi cesa kuṭilaparicchedena miniyamāno pariyanta parikkhepato navayojanasatiko hoti. Tena vuttaṃ <hi rend="bold">‘‘navayojanasate’’</hi>ti. <hi rend="bold">Asītimahātherā</hi>ti yebhuyyavasena vuttaṃ sunāparantakassa puṇṇattherassāpi mahāsāvakesu pariyāpannattā. Sunāparantajanapado hi paccantavisayo. Tathā hi ‘‘candanamaṇḍalamāḷapaṭiggahaṇe bhagavā na tattha aruṇaṃ uṭṭhapetī’’ti <hi rend="bold">majjhimāgama-</hi> (ma. ni. aṭṭha. 4.397) <hi rend="bold">saṃyuttāgamaṭṭhakathāsu</hi> (saṃ. ni. aṭṭha. 3.4.88-89) vuttaṃ. <hi rend="bold">Sārappattā</hi>ti kulabhogissariyādivasena, sīlasārādivasena ca sārabhūtā. <hi rend="bold">Brāhmaṇagahapatikā</hi>tibrahmāyupokkharasātiādibrāhmaṇā ceva anāthapiṇḍikādigahapatikā ca.</p>

<p rend="bodytext"><hi rend="bold">Tatthā</hi>ti majjhimapadese, tasmiṃyeva ‘‘uppajjatī’’ti vacane vā. <hi rend="bold">Sujātāyā</hi>ti evaṃnāmikāya paṭhamaṃ saraṇagamanikāya <hi rend="bold">yasatthera</hi>mātuyā. Catūsu panetesu vikappesu paṭhamo buddhabhāvāya āsannatarapaṭipattidassanavasena <pb ed="M" n="2.0063" /> vutto. Āsannatarāya hi paṭipattiyā ṭhitopi ‘‘uppajjatī’’ti vuccati uppādassa ekantikattā, pageva paṭipattiyā matthake ṭhito. Dutiyo buddhabhāvāvahapabbajjato paṭṭhāya āsannamattapaṭipattidassanavasena, tatiyo buddhakaradhammapāripūrito paṭṭhāya buddhabhāvāya paṭipattidassanavasena. Na hi mahāsattānaṃ antimabhavūpapattito paṭṭhāya bodhisambhārasambharaṇaṃ nāma atthi buddhatthāya kālamāgamayamāneneva tattha patiṭṭhanato. Catuttho buddhabhāvakaradhammasamārambhato paṭṭhāya bodhiyā niyatabhāvadassanena. Bodhiyā hi niyatabhāvappattito pabhuti ‘‘buddho uppajjatī’’ti viññūhi vattuṃ sakkā uppādassa ekantikattā. Yathā pana ‘‘sandanti nadiyo’’ti sandanakiriyāya avicchedamupādāya vattamānappayogo <pb ed="V" n="2.0055" />, evaṃ uppādatthāya paṭipajjanakiriyāya avicchedamupādāya catūsupi vikappesu <hi rend="bold">‘‘uppajjati nāmā’’</hi>ti vuttaṃ, pavattāparatavattamānavacanañcetaṃ. Catubbidhañhi vattamānalakkhaṇaṃ saddasatthe pakāsitaṃ –</p>

<p rend="gatha1">‘‘Niccapavatti samīpo, pavattuparato tathā;</p>

<p rend="gathalast">Pavattāparato ceva, vattamāno catubbidho’’ti.</p>

<p rend="bodytext">Yasmā pana buddhānaṃ sāvakānaṃ viya na paṭipāṭiyā iddhividhañāṇādīni uppajjanti, saheva pana arahattamaggena sakalopi sabbaññutaññāṇādiguṇarāsi āgato nāma hoti, tasmā tesaṃ nipphattasabbakiccattā arahattaphalakkhaṇe uppanno nāmāti <hi rend="bold">ekaṅguttaravaṇṇanāyaṃ</hi> (a. ni. aṭṭha. 1.1.170) vuttaṃ. Asati hi nipphattasabbakiccatte na tāvatā ‘‘uppanno’’ti vattumarahati. <hi rend="bold">Sabbapaṭhamaṃ uppannabhāva</hi>nti catūsu vikappesu sabbapaṭhamaṃ ‘‘tathāgato sujātāya…pe… uppajjati nāmā’’ti vuttaṃ tathāgatassa uppannatāsaṅkhātaṃ atthibhāvaṃ. Tadeva <hi rend="bold">sandhāya uppajjatīti vuttaṃ</hi> buddhabhāvāya āsannatarapaṭipattiyaṃ ṭhitasseva adhippetattā. Ayameva hi attho mukhyato uppajjatīti vattabbo. Tenāha <hi rend="bold">‘‘tathāgato…pe… attho’’</hi>ti.</p>

<p rend="bodytext">Ettha ca ‘‘uppanno’’ti vutte atītakālavasena koci atthaṃ gaṇheyyāti tannivattanatthaṃ ‘‘uppanno hotī’’ti vuttaṃ. ‘‘Uppannā dhammā’’tiādīsu (dha. sa. tikamātikā 17) viya hi idha uppannasaddo paccuppannakāliko. Nanu ca arahattaphalasamaṅgīsaṅkhāto uppannoyeva tathāgato pavedanadesanādīni sādheti, atha kasmā <pb ed="M" n="2.0064" /> yathāvutto arahattamaggapariyosāno uppajjamānoyeva tathāgato adhippeto. Na hi so pavedanadesanādīni sādheti madhupāyāsabhojanato yāva arahattamaggo, tāva tesaṃ kiccānamasādhanatoti? Na hevaṃ daṭṭhabbaṃ, buddhabhāvāya āsannatarapaṭipattiyaṃ ṭhitassa uppajjamānassa gahaṇeneva arahattaphalasamaṅgīsaṅkhātassa uppannassāpi gahitattā. Kāraṇaggahaṇeneva hi phalampi gahitaṃ tadavinābhāvittā. Iti pavedanadesanādisādhakassa arahattaphalasamaṅginopi tathāgatassa gahetabbattā neyyatthamidaṃ ‘‘uppajjatī’’ti vacanaṃ daṭṭhabbanti. Tathā hi <hi rend="bold">aṅguttaraṭṭhakathāyaṃ</hi> (a. ni. aṭṭha. 1.1.170) uppajjamāno, uppajjati, uppannoti tīhi kālehi atthavibhajane ‘‘dīpaṅkarapādamūle laddhabyākaraṇato yāva anāgāmiphalā uppajjamāno nāma, arahattamaggakkhaṇe pana uppajjati nāma, arahattaphalakkhaṇe uppanno nāmā’’ti vuttaṃ. Ayamettha <hi rend="bold">ācariyadhammapālattherassa</hi> mati. Yasmā pana <hi rend="bold">ekaṅguttaraṭṭhakathāyaṃ</hi> ‘‘ekapuggalo bhikkhave loke uppajjamāno uppajjatī’’ti (a. ni. 1.170) suttapadavaṇṇanāyaṃ <pb ed="V" n="2.0056" /> ‘‘imasmimpi sutte arahattaphalakkhaṇaṃyeva sandhāya uppajjatī’’ti vuttaṃ, ‘‘uppanno hotīti ayañhettha attho’’ti (a. ni. aṭṭha. 1.1.170) āgataṃ, tasmā idhāpi arahattaphalakkhaṇameva sandhāya uppajjatīti vuttanti dasseti ‘‘sabbapaṭhamaṃ uppannabhāvaṃ sandhāyā’’ti iminā. Tenāha <hi rend="bold">‘‘uppanno hotīti ayañhettha attho’’</hi>ti. <hi rend="bold">Sabbapaṭhamaṃ uppannabhāva</hi>nti ca sabbaveneyyānaṃ paṭhamataraṃ arahattaphalavasena uppannabhāvanti attho. <hi rend="bold">‘‘Uppanno hotī’’</hi>ti ca iminā arahattaphalakkhaṇavasena atītakālaṃ dassetīti. Ayameva ca nayo aṅguttaraṭīkākārena <hi rend="bold">ācariyasāriputtattherena</hi> adhippetoti.</p>

<p rend="bodytext"><hi rend="bold">So bhagavā</hi>ti yo so tathāgato ‘‘araha’’ntiādinā pakittitaguṇo, so bhagavā. Idāni vattabbaṃ imasaddena nidasseti vuccamānatthassa parāmasanato. Idaṃ vuttaṃ hoti – nayidaṃ mahājanassa sammukhamattaṃ sandhāya ‘‘imaṃ loka’’nti vuttaṃ, atha kho ‘‘sadevaka’’ntiādinā vakkhamānaṃ anavasesapariyādānaṃ sandhāyāti. <hi rend="bold">‘‘Saha devehi sadevaka’’</hi>ntiādinā yathāvākyaṃ padanibbacanaṃ vuttaṃ, yathāpadaṃ pana ‘‘sadevako’’tiādinā vattabbaṃ, ime ca tagguṇasaṃviññāṇabāhiratthasamāsā. Ettha hi avayavena viggaho, samudāyo samāsattho hoti lokāvayavena <pb ed="M" n="2.0065" /> kataviggahena lokasamudāyassa yathārahaṃ labbhamānattā. Samavāyajotakasahasaddayoge hi ayameva samāso viññāyati. <hi rend="bold">Devehī</hi>ti ca pañcakāmāvacaradevehi, arūpāvacaradevehi vā. <hi rend="bold">Brahmunā</hi>ti rūpāvacarārūpāvacarabrahmunā, rūpāvacarabrahmunā eva vā, bahukattukādīnamiva nesaṃ siddhi. <hi rend="bold">Pajātattā</hi>ti yathāsakaṃ kammakilesehi pakārena nibbattakattā.</p>

<p rend="bodytext">Evaṃ vacanatthato atthaṃ dassetvā vacanīyatthato dassetuṃ <hi rend="bold">‘‘tatthā’’</hi>tiādi vuttaṃ. <hi rend="bold">Pañcakāmāvacaradevaggahaṇaṃ</hi> pārisesañāyena itaresaṃ padantarehi visuṃ gahitattā. <hi rend="bold">Chaṭṭhakāmāvacaradevaggahaṇaṃ</hi> paccāsattiñāyena. Tattha hi māro jāto, tannivāsī ca. Yasmā cesa dāmarikarājaputto viya tattha vasitattā pākaṭo, tasmā santesupi aññesu vasavattimahārājādīsu pākaṭatarena teneva visesetvā vuttoti, ayañca nayo <hi rend="bold">majjhimāgamaṭṭhakathāyaṃ</hi> (ma. ni. aṭṭha. 2.290) pakāsitova. Māraggahaṇena cettha taṃsambandhino devāpi gahitā okāsalokena saddhiṃ sattalokassa gahaṇato. Evañhi vasavattisattalokassa anavasesapariyādānaṃ hoti. <hi rend="bold">Brahmakāyikādibrahmaggahaṇa</hi>mpi paccāsattiñāyena. <hi rend="bold">Paccatthikapaccāmittasamaṇabrāhmaṇaggahaṇa</hi>nti paccatthikā eva paccāmittā, teyeva samaṇabrāhmaṇā, tesaṃ gahaṇaṃ tathā, tena bāhirakasamaṇabrāhmaṇaggahaṇaṃ vuttaṃ, nidassanamattañcetaṃ apaccatthikapaccāmittānampi tesaṃ iminā gahaṇato. <hi rend="bold">Samitapāpabāhitapāpasamaṇabrāhmaṇaggahaṇa</hi>nti <pb ed="V" n="2.0057" /> pana sāsanikasamaṇabrāhmaṇānaṃ gahaṇaṃ veditabbaṃ. Kāmaṃ ‘‘sadevaka’’ntiādivisesanānaṃ vaseneva sattavisayopi lokasaddo viññāyati samavāyatthavasena tulyayogavisayattā tesaṃ, ‘‘salomako sapakkhako’’tiādīsu pana vijjamānatthavasena atulyayogavisayepi ayaṃ samāso labbhatīti byabhicāradassanato abyabhicārenatthañāpakaṃ pajāgahaṇanti āha <hi rend="bold">‘‘pajāvacanena sattalokaggahaṇa’’</hi>nti, na pana lokasaddena sattalokassa aggahitattā evaṃ vuttaṃ. Tenāha <hi rend="bold">‘‘tīhi padehi okāsalokena saddhiṃ sattaloko’’</hi>ti. Sadevakādivacanena upapattidevānaṃ, sassamaṇabrāhmaṇīvacanena visuddhidevānañca gahitattā vuttaṃ <hi rend="bold">‘‘sadeva…pe… manussaggahaṇa’’</hi>nti. Tattha <hi rend="bold">sammutidevā</hi> rājāno <pb ed="M" n="2.0066" />. <hi rend="bold">Avasesamanussaggahaṇa</hi>nti sammutidevehi, samaṇabrāhmaṇehi ca avasiṭṭhamanussānaṃ gahaṇaṃ. <hi rend="bold">Etthā</hi>ti etesu padesu. <hi rend="bold">Tīhi padehī</hi>ti sadevakasamārakasabrahmakapadehi. <hi rend="bold">Dvīhī</hi>ti sassamaṇabrāhmaṇīsadevamanussapadehi. Samāsapadatthesu sattalokassapi vuttanayena gahitattā <hi rend="bold">‘‘okāsalokena saddhiṃ sattaloko’’</hi>ti vuttaṃ.</p>

<p rend="bodytext"><hi rend="bold">‘‘Aparo nayo’’</hi>tiādinā aparampi vacanīyatthamāha. Arūpinopi sattā attano āneñjavihārena viharanto ‘‘dibbantīti devā’’ti idaṃ nibbacanaṃ laddhumarahantīti āha <hi rend="bold">‘‘sadevakaggahaṇena arūpāvacaraloko gahito’’</hi>ti. Tenevāha bhagavā <hi rend="bold">brahmajālādīsu</hi> ‘‘ākāsānañcāyatanūpagānaṃ devānaṃ sahabyata’’ntiādi, (a. ni. 3.197) arūpāvacarabhūto okāsaloko, sattaloko ca gahitoti attho. Evaṃ <hi rend="bold">chakāmāvacaradevaloko, rūpī brahmaloko</hi>ti etthāpi. Chakāmāvacaradevalokassa savisesaṃ māravase pavattanato vuttaṃ <hi rend="bold">‘‘samārakaggahaṇena chakāmāvacaradevaloko’’</hi>ti. So hi tassa dāmarikassa viya vasapavattanokāso. <hi rend="bold">Rūpī brahmaloko gahito</hi> pārisesañāyena arūpībrahmalokassa visuṃ gahitattā. <hi rend="bold">Catuparisavasenā</hi>ti khattiyabrāhmaṇagahapatisamaṇacātumahārājikatāvatiṃsamārabrahmasaṅkhātāsu aṭṭhasu parisāsu khattiyādicatuparisavaseneva tadaññāsaṃ sadevakādiggahaṇena gahitattā. Kathaṃ panettha catuparisavasena manussaloko gahitoti? ‘‘Sassamaṇabrāhmaṇi’’nti iminā samaṇaparisā, brāhmaṇaparisā ca gahitā, ‘‘sadevamanussa’’nti iminā khattiyaparisā, gahapatiparisā cāti. ‘‘Paja’’nti iminā pana imāyeva catasso parisā vuttā. Catuparisasaṅkhātaṃ pajanti hi idha attho.</p>

<p rend="bodytext">Aññathā gahetabbamāha <hi rend="bold">‘‘sammutidevehi vā saha manussaloko’’</hi>ti. Kathaṃ pana gahitoti? ‘‘Sassamaṇabrāhmaṇi’’nti iminā samaṇabrāhmaṇā gahitā, ‘‘sadevamanussa’’nti iminā sammutidevasaṅkhātā khattiyā, gahapatisuddasaṅkhātā ca avasesamanussāti. Ito pana aññesaṃ manussasattānamabhāvato <pb ed="V" n="2.0058" /> ‘‘paja’’nti iminā eteyeva catūhi pakārehi ṭhitā manussasattā vuttā. Catukulappabhedaṃ pajanti hi idha attho. Evaṃ vikappadvayepi pajāgahaṇena catuparisādivasena manussānaññeva gahitattā <pb ed="M" n="2.0067" /> idāni avasesasattepi saṅgahetvā dassetuṃ <hi rend="bold">‘‘avasesasabbasattaloko vā’’</hi>ti vuttaṃ. Etthāpi catuparisavasena gahitena manussalokena saha avasesasabbasattaloko gahito, sammutidevehi vā saha avasesasabbasattalokoti yojetabbaṃ. Nāgagaruḷādivasena ca avasesasabbasattaloko. Idaṃ vuttaṃ hoti – catuparisasahito avasesasuddanāgasupaṇṇanerayikādisattaloko, catukulappabhedamanussasahito vā avasesanāgasupaṇṇanerayikādisattaloko gahitoti.</p>

<p rend="bodytext">Ettāvatā bhāgaso lokaṃ gahetvā yojanaṃ dassetvā idāni tena tena visesena abhāgaso lokaṃ gahetvā yojanaṃ dassetuṃ <hi rend="bold">‘‘apicetthā’’</hi>tiādi vuttaṃ. Tattha <hi rend="bold">ukkaṭṭhaparicchedato</hi>ti ukkaṃsagatiparicchedato, tabbijānanenāti vuttaṃ hoti. Paṭhamanayena hi pañcasu gatīsu devagatipariyāpannāva pañcakāmaguṇasamaṅgitāya, dīghāyukatāyāti evamādīhi visesehi seṭṭhā. Dutiyanayena pana arūpino dūrasamugghāṭitakilesadukkhatāya, santapaṇītaāneñjavihārasamaṅgitāya, ativiya dīghāyukatāyāti evamādīhi visesehi ativiya ukkaṭṭhā. Ācariyehi pana dutiyanayameva sandhāya vuttaṃ. Evaṃ paṭhamapadeneva padhānanayena sabbalokassa sacchikatabhāve siddhepi iminā kāraṇavisesena sesapadāni vuttānīti dasseti <hi rend="bold">‘‘tato yesa’’</hi>ntiādinā. <hi rend="bold">Tato</hi>ti paṭhamapadato paraṃ āhāti sambandho. ‘‘Chakāmāvacarissaro’’ tiyeva vutte sakkādīnampi tassa ādhipaccaṃ siyāti āsaṅkānivattanatthaṃ <hi rend="bold">‘‘vasavattī’’</hi>ti vuttaṃ, tena sāhasikakaraṇena vasavattāpanameva tassādhipaccanti dasseti. So hi chaṭṭhadevalokepi anissaro tattha vasavattidevarājasseva issarattā. Tenāha bhagavā <hi rend="bold">aṅguttarāgama</hi>vare aṭṭhanipāte <hi rend="bold">dānānisaṃsasutte</hi> ‘‘tatra bhikkhave vasavattī devaputto dānamayaṃ puññakiriyavatthuṃ atirekaṃ karitvā…pe… paranimmitavasavattī deve dasahi ṭhānehi adhigaṇhātī’’ti (a. ni. 8.36) vitthāro. <hi rend="bold">Majjhimāgamaṭṭhakathāya</hi>mpi vuttaṃ ‘‘tatra hi vasavattirājā rajjaṃ kāreti, māro pana ekasmiṃ padese attano parisāya issariyaṃ pavattento rajjapaccante dāmarikarājaputto viya vasatī’’ti (ma. ni. 1.60) <hi rend="bold">‘‘brahmā mahānubhāvo’’</hi>tiādi <pb ed="M" n="2.0068" /> dasasahassiyaṃ mahābrahmuno vasena vadati. ‘‘Ukkaṭṭhaparicchedato’’ti hi heṭṭhā vuttameva. <hi rend="bold">‘‘Ekaṅguliyā’’</hi>tiādi ekadesena mahānubhāvatādassanaṃ. <hi rend="bold">Anuttara</hi>nti seṭṭhaṃ navalokuttaraṃ. <hi rend="bold">Puthū</hi>ti bahukā, visuṃ bhūtā vā. <hi rend="bold">Ukkaṭṭhaṭṭhānāna</hi>nti ukkaṃsagatikānaṃ. <hi rend="bold">Bhāvānukkamo</hi>ti bhāvavasena paresamajjhāsayānurūpaṃ ‘‘sadevaka’’ntiādipadānaṃ anukkamo, bhāvavasena <pb ed="V" n="2.0059" /> anusandhikkamo vā <hi rend="bold">bhāvānukkamo,</hi> atthānañceva padānañca anusandhānapaṭipāṭīti attho, ayameva vā pāṭho tathāyeva <hi rend="bold">samantapāsādikāyaṃ</hi> (pārā. aṭṭha. verañjakaṇḍavaṇṇanā 1) diṭṭhattā, <hi rend="bold">ācariyasāriputtattherena</hi> (sārattha. ṭī. 1.verañjakaṇḍavaṇṇanā) ca vaṇṇitattā. ‘‘Vibhāvanānukkamo’’tipi pāṭho dissati, so pana tesu adiṭṭhattā na sundaro.</p>

<p rend="bodytext">Idāni porāṇakānaṃ saṃvaṇṇanānayaṃ dassetuṃ <hi rend="bold">‘‘porāṇā panāhū’’</hi>tiādi vuttaṃ. Tattha aññapadena niravasesasattalokassa gahitattā sabbattha <hi rend="bold">avasesaloka</hi>nti anavasesapariyādānaṃ vuttaṃ. Tenāha <hi rend="bold">‘‘tibhavūpage satte’’</hi>ti, tedhātukasaṅkhāte tayo bhave upagatasatteti attho. <hi rend="bold">Tīhākārehī</hi>ti devamārabrahmasahitatāsaṅkhātehi tīhi ākārehi. <hi rend="bold">Tīsu padesū</hi>ti ‘‘sadevaka’’ntiādīsu tīsu padesu. <hi rend="bold">Pakkhipitvā</hi>ti atthavasena saṅgahetvā. Teyeva tibhavūpage satte ‘‘sassamaṇabrāhmaṇiṃ, sadevamanussa’’nti padadvaye pakkhipatīti ñāpetuṃ <hi rend="bold">‘‘punā’’</hi>ti vuttaṃ. <hi rend="bold">Tena tenākārenā</hi>ti sadevakattādinā, sassamaṇabrāhmaṇībhāvādinā ca tena tena pakārena. ‘‘Tibhavūpage satte’’ti vatvā <hi rend="bold">‘‘tedhātukamevā’’</hi>ti vadantā okāsalokena saddhiṃ sattaloko gahitoti dassenti. Tedhātukameva pariyādinnanti porāṇā panāhūti yojanā.</p>

<p rend="bodytext"><hi rend="bold">Sāma</hi>nti attanā. Aññatthāpohanena, antogadhāvadhāraṇena vā tappaṭisedhanamāha <hi rend="bold">‘‘aparaneyyo hutvā’’</hi>ti, aparehi anabhijānāpetabbo hutvāti attho. <hi rend="bold">Abhiññā</hi>ti ya-kāralopaniddeso yathā ‘‘paṭisaṅkhā yoniso’’ti (ma. ni. 1.23, 422; 2.24; 3.75; saṃ. ni. 4.120; a. ni. 6.58; mahāni. 206) vuttaṃ <hi rend="bold">‘‘abhiññāyā’’</hi>ti. Abhisaddena na visesanamattaṃ jotitaṃ, atha kho visesanamukhena karaṇampīti dasseti <hi rend="bold">‘‘adhikena ñāṇenā’’</hi>ti iminā. <hi rend="bold">Anumānādipaṭikkhepo</hi>ti ettha <hi rend="bold">ādi</hi>saddena <pb ed="M" n="2.0069" /> upamānaatthāpattisaddantarasannidhānasampayogavippayogasahacaraṇādinā kāraṇalesamattena pavedanaṃ saṅgaṇhāti ekappamāṇattā. Sabbattha appaṭihatañāṇacāratāya hi sabbadhammapaccakkhā buddhā bhagavanto. <hi rend="bold">Bodheti viññāpetī</hi>ti saddato atthavacanaṃ. <hi rend="bold">Pakāsetī</hi>ti adhippāyato. Evaṃ sabbattha vivecitabbo.</p>

<p rend="bodytext"><hi rend="bold">Anuttaraṃ vivekasukha</hi>nti phalasamāpattisukhaṃ. <hi rend="bold">Hitvāpī</hi>ti <hi rend="bold">pi</hi>-saddaggahaṇaṃ phalasamāpattiyā antarā ṭhitikāpi kadāci bhagavato desanā hotīti katvā kataṃ. Bhagavā hi dhammaṃ desento yasmiṃ khaṇe parisā sādhukāraṃ vā deti, yathāsutaṃ vā dhammaṃ paccavekkhati, taṃ khaṇampi pubbābhogena paricchinditvā phalasamāpattiṃ samāpajjati, yathāparicchedañca samāpattito vuṭṭhāya pubbe <pb ed="V" n="2.0060" /> ṭhitaṭṭhānato paṭṭhāya dhammaṃ desetīti aṭṭhakathāsu (ma. ni. aṭṭha. 2.387) vuttovāyamattho. <hi rend="bold">Appaṃ vā bahuṃ vā desento</hi>ti ugghaṭitaññussa vasena appaṃ vā vipañcitaññussa, neyyassa ca vasena bahuṃ vā desento. Kathaṃ desetīti āha <hi rend="bold">‘‘ādimhipī’’</hi>tiādi. Dhammassa kalyāṇatā niyyānikatāya, niyyānikatā ca sabbaso anavajjabhāvenevāti vuttaṃ <hi rend="bold">‘‘anavajjameva katvā’’</hi>ti. <hi rend="bold">Desanāyā</hi>ti pariyattidhammassa desakāyattena hi āṇādividhinā atisajjanaṃ pabodhanaṃ desanāti pariyattidhammo vuccati. Kiñcāpi avayavavinimutto samudāyo nāma paramatthato koci natthi, yesu pana avayavesu samudāyarūpena avekkhitesu gāthādisamaññā, taṃ tato bhinnaṃ viya katvā saṃsāmivohāramāropetvā dassento <hi rend="bold">‘‘atthi desanāya ādimajjhapariyosāna’’</hi>nti āha. <hi rend="bold">Sāsanassā</hi>ti paṭipattidhammassa. Sāsitabbapuggalagatena hi yathāparādhādinā sāsitabbabhāvena anusāsanaṃ, tadaṅgavinayādivasena vinayananti katvā paṭipattidhammo ‘‘sāsana’’nti vuccati. Atthi sāsanassa ādimajjhapariyosānanti sambandho. <hi rend="bold">Catuppadikāyapī</hi>ti ettha <hi rend="bold">pi</hi>-saddo sambhāvane, tena evaṃ appakatarāyapi ādimajjhapariyosānesu kalyāṇatā, pageva bahutarāyāti sambhāveti. Padañcettha gāthāya catutthaṃso, yaṃ ‘‘pādo’’tipi vuccati, eteneva tipādikachapādikāsupi yathāsambhavaṃ vibhāgaṃ dasseti. Evaṃ suttāvayave kalyāṇattayaṃ dassetvā sakalepi sutte dassetuṃ <hi rend="bold">‘‘ekānusandhikassā’’</hi>tiādi vuttaṃ. Tattha nātibahuvibhāgaṃ yathānusandhinā ekānusandhikaṃ <pb ed="M" n="2.0070" /> sandhāya ‘‘ekānusandhikassā’’ti āha. Itarasmiṃ pana teneva dhammavibhāgena ādimajjhapariyosānā labbhantīti <hi rend="bold">‘‘anekānusandhikassā’’</hi>tiādi vuttaṃ. <hi rend="bold">Nidāna</hi>nti <hi rend="bold">ānandattherena</hi> ṭhapitaṃ kāladesadesakaparisādiapadisanalakkhaṇaṃ nidānaganthaṃ. <hi rend="bold">Idamavocā</hi>ti nigamanaṃ upalakkhaṇameva ‘‘iti yaṃ taṃ vuttaṃ, idametaṃ paṭicca vutta’’nti nigamanassapi gahetabbato. Saṅgītikārakehi ṭhapitānipi hi nidānanigamanāni satthu desanāya anuvidhānato tadantogadhānevāti veditabbaṃ. <hi rend="bold">Ante anusandhī</hi>ti sabbapacchimo anusandhi.</p>

<p rend="bodytext">‘‘<hi rend="bold">Sīlasamādhivipassanā’’</hi>tiādinā sāsanassa idha paṭipattidhammataṃ vibhāveti. <hi rend="bold">Vinayaṭṭhakathāyaṃ</hi> pana ‘‘sāsanadhammo’’ti vuttattā –</p>

<p rend="gatha1">‘‘Sabbapāpassa akaraṇaṃ, kusalassa upasampadā;</p>

<p rend="gathalast">Sacittapariyodapanaṃ, etaṃ buddhāna sāsana’’nti. (dī. ni. 2.90; dha. pa. 183; netti. 30, 50, 116, 124);</p>

<p rend="bodytext">Evaṃ <pb ed="V" n="2.0061" /> vuttassa satthusāsanassa pakāsako pariyattidhammo eva sīlādiatthavasena kalyāṇattayavibhāvane vutto. Idha pana paṭipattiyeva. Tena vakkhati ‘‘idha desanāya ādimajjhapariyosānaṃ adhippeta’’nti. <hi rend="bold">Sīlasamādhivipassanā ādi nāma</hi> sāsanasampattibhūtānaṃ uttarimanussadhammānaṃ mūlabhāvato. <hi rend="bold">Kusalānaṃ dhammāna</hi>nti anavajjadhammānaṃ. <hi rend="bold">Diṭṭhī</hi>ti vipassanā, avinābhāvato panettha samādhiggahaṇaṃ. Mahāvaggasaṃyutte <hi rend="bold">bāhiyasuttapada</hi>midaṃ (saṃ. ni. 5.381). Kāmaṃ sutte ariyamaggassa antadvayavigamena tesaṃ majjhimapaṭipadābhāvo vutto, majjhimabhāvasāmaññato pana sammāpaṭipattiyā ārambhanipphattīnaṃ majjhimabhāvassāpi sādhakabhāve yuttanti āha <hi rend="bold">‘‘atthi bhikkhave, majjhimā paṭipadā tathāgatena abhisambuddhāti evaṃ vutto ariyamaggo majjhaṃ nāmā’’</hi>ti, sīlasamādhivipassanāsaṅkhātānaṃ ārambhānaṃ, phalanibbānasaṅkhātānañca nipphattīnaṃ vemajjhabhāvato ariyamaggo majjhaṃ nāmāti adhippāyo. Saupādisesanibbānadhātuvasena <hi rend="bold">phalaṃ pariyosānaṃ nāma,</hi> anupādisesanibbānadhātuvasena pana <hi rend="bold">nibbānaṃ. </hi> Sāsanapariyosānā hi nibbānadhātu. Maggassa nipphatti phalavasena, nibbānasacchikiriyāya ca hoti tato paraṃ kattabbābhāvatoti vā evaṃ vuttaṃ. Idāni tesaṃ dvinnampi sāsanassa pariyosānataṃ āgamena sādhetuṃ <hi rend="bold">‘‘etadatthaṃ ida’’</hi>ntiādimāha. Etadeva <pb ed="M" n="2.0071" /> phalaṃ attho yassāti <hi rend="bold">etadatthaṃ. Brāhmaṇā</hi>ti piṅgalakocchabrāhmaṇaṃ bhagavā ālapati. Idañhi majjhimāgame mūlapaṇṇāsake <hi rend="bold">cūḷasāropamasutta</hi> (ma. ni. 1.312 ādayo) padaṃ. Etadeva phalaṃ sāraṃ yassāti <hi rend="bold">etaṃsāraṃ</hi> niggahitāgamena. Tathā <hi rend="bold">etaṃpariyosānaṃ. Nibbānogadha</hi>nti nibbānantogadhaṃ. <hi rend="bold">Āvuso visākhā</hi>ti dhammadinnāya theriyā visākhagahapatimālapanaṃ. Idañhi <hi rend="bold">cūḷavedallasutte</hi> (ma. ni. 1.460 ādayo) <hi rend="bold">‘‘sātthaṃ sabyañjana’’</hi>ntiādisaddantarasannidhānato <hi rend="bold">‘‘idha desanāya ādimajjhapariyosānaṃ adhippeta’’</hi>nti vuttaṃ.</p>

<p rend="bodytext">Evaṃ saddapabandhavasena desanāya kalyāṇattayavibhāgaṃ dassetvā tadatthavasenapi dassento <hi rend="bold">‘‘bhagavā hī’’</hi>tiādimāha. Atthatopi hi tassādhippetabhāvaṃ <hi rend="bold">hi</hi>-saddena samattheti. Tathā samatthanamukhena ca atthavasena kalyāṇattayavibhāgaṃ dassetīti. Atthato panetaṃ dassento yo tasmiṃ tasmiṃ atthe katavidhi saddapabandho gāthāsuttavasena vavatthito pariyattidhammoyeva idha desanāti vutto, tassa cattho visesato sīlādi evāti āha <hi rend="bold">‘‘ādimhi sīla’’</hi>ntiādi. Visesakathanañhetaṃ. Sāmaññato pana sīlaggahaṇena sasambhārasīlaṃ gahitaṃ, tathā maggaggahaṇena sasambhāramaggoti atthattayavasena anavasesato pariyattiatthaṃ pariyādāya tiṭṭhati. Itarathā hi kalyāṇattayavibhāgo asabbasādhāraṇo siyā. Ettha ca sīlamūlakattā sāsanassa sīlena ādikalyāṇatā vuttā, sāsanasampattiyā vemajjhabhāvato maggena majjhekalyāṇatā. Nibbānādhigamato <pb ed="V" n="2.0062" /> uttari karaṇīyābhāvato nibbānena pariyosānakalyāṇatā. <hi rend="bold">Tenā</hi>ti sīlādidassanena. Atthavasena hi idha desanāya ādikalyāṇādibhāvo vutto. <hi rend="bold">‘‘Tasmā’’</hi>tiādi yathāvuttānusārena sotūnamanusāsanīdassanaṃ.</p>

<p rend="bodytext"><hi rend="bold">Esā</hi>ti yathāvuttākārena kathanā. <hi rend="bold">Kathikasaṇṭhitī</hi>ti dhammakathikassa saṇṭhānaṃ kathanavasena samavaṭṭhānaṃ.</p>

<p rend="bodytext"><hi rend="bold">Vaṇṇanā</hi> atthavivaraṇā, pasaṃsanā vā. <hi rend="bold">Na so sātthaṃ deseti</hi> niyyānatthavirahato tassā desanāya. <hi rend="bold">Tasmā</hi>ti catusatipaṭṭhānādiniyyānatthadesanato. <hi rend="bold">Ekabyañjanādiyuttā</hi>ti sithiladhanitādibhedesu dasasu <pb ed="M" n="2.0072" /> byañjanesu ekappakāreneva, dvippakāreneva vā byañjanena yuttā <hi rend="bold">damiḷa</hi>bhāsā viya. <hi rend="bold">Sabbaniroṭṭhabyañjanā</hi>ti vivaṭakaraṇatāya oṭṭhe aphusāpetvā uccāretabbato sabbathā oṭṭhaphusanarahitavimuttabyañjanā <hi rend="bold">kirāta</hi>bhāsā viya. <hi rend="bold">Sabbavissaṭṭhabyañjanā</hi>ti sabbasseva vissajjanīyayuttatāya sabbathā vissaggabyañjanā <hi rend="bold">savara</hi>bhāsā viya. <hi rend="bold">Sabbaniggahitabyañjanā</hi>ti sabbasseva sānusāratāya sabbathā bindusahitabyañjanā pārasikādi<hi rend="bold">milakkhu</hi>bhāsā viya. Evaṃ ‘‘damiḷakirātasavaramilakkhūnaṃ bhāsā viyā’’ti idaṃ paccekaṃ yojetabbaṃ. <hi rend="bold">Milakkhū</hi>ti ca pārasikādayo. Sabbāpesā byañjanekadesavaseneva pavattiyā aparipuṇṇabyañjanāti vuttaṃ <hi rend="bold">‘‘byañjanapāripūriyā abhāvato abyañjanā nāmā’’</hi>ti.</p>

<p rend="bodytext">Ṭhānakaraṇāni sithilāni katvā uccāretabbamakkharaṃ pañcasu vaggesu paṭhamatatiyaṃ <hi rend="bold">sithilaṃ.</hi> Tāni asithilāni katvā uccāretabbamakkharaṃ tesveva dutiyacatutthaṃ <hi rend="bold">dhanitaṃ.</hi> Dvimattakālamakkharaṃ <hi rend="bold">dīghaṃ.</hi> Ekamattakālaṃ <hi rend="bold">rassaṃ.</hi></p>

<p rend="gatha1">Pamāṇaṃ ekamattassa, nimīsumīsato’ bravuṃ;</p>

<p rend="gathalast">Aṅguliphoṭakālassa, pamāṇenāpi abravuṃ.</p>

<p rend="bodytext">Saññogaparaṃ, dīghañca <hi rend="bold">garukaṃ.</hi> Asaṃyogaparaṃ rassaṃ <hi rend="bold">lahukaṃ.</hi> Ṭhānakaraṇāni niggahetvā avivaṭena mukhena uccāretabbaṃ <hi rend="bold">niggahitaṃ.</hi> Parapadena sambajjhitvā uccāretabbaṃ <hi rend="bold">sambandhaṃ.</hi> Tathā asambajjhitabbaṃ <hi rend="bold">vavatthitaṃ.</hi> Ṭhānakaraṇāni vissaṭṭhāni katvā vivaṭena mukhena uccāretabbaṃ <hi rend="bold">vimuttaṃ.</hi><hi rend="bold">Dasadhā</hi>tiādīsu evaṃ sithilādivasena byañjanabuddhisaṅkhātassa akkharuppādakacittassa dasahi pakārehi byañjanānaṃ pabhedoti attho. Sabbāni hi akkharāni cittasamuṭṭhānāni, yathādhippetatthassa <pb ed="V" n="2.0063" /> ca byañjanato pakāsanato <hi rend="bold">byañjanānī</hi>ti, byañjanabuddhiyā vā karaṇabhūtāya byañjanānaṃ dasadhā pabhedotipi yujjati.</p>

<p rend="bodytext"><hi rend="bold">Amakkhetvā</hi>ti amilecchetvā avināsetvā, ahāpetvāti attho. Tadatthamāha <hi rend="bold">‘‘paripuṇṇabyañjanameva katvā’’</hi>ti, yamatthaṃ bhagavā ñāpetuṃ ekagāthaṃ, ekavākyampi deseti, tamatthaṃ parimaṇḍalapadabyañjanāya eva desanāya desetīti vuttaṃ hoti. <hi rend="bold">Tasmā</hi>ti paripuṇṇabyañjanadhammadesanato <pb ed="M" n="2.0073" />. <hi rend="bold">Kevala</hi>saddo idha anavasesavācako. Na avomissatādivācakoti āha <hi rend="bold">‘‘sakalādhivacana’’</hi>nti. <hi rend="bold">Paripuṇṇa</hi>nti sabbaso puṇṇaṃ. Taṃ panatthato ūnādhikanisedhananti vuttaṃ <hi rend="bold">‘‘anūnādhikavacana’’</hi>nti. Tattha yadatthaṃ desito, tassa sādhakattā anūnatā veditabbā, tabbidhurassa pana asādhakattā anadhikatā. Upanetabbassa vā vodānatthassa avuttassa abhāvato anūnatā, apanetabbassa saṃkilesatthassa vuttassa abhāvato anadhikatā. <hi rend="bold">Sakala</hi>nti sabbabhāgavantaṃ. <hi rend="bold">Paripuṇṇa</hi>nti sabbaso puṇṇameva. Tenāha <hi rend="bold">‘‘ekadesenāpi aparipuṇṇā natthī’’</hi>ti. <hi rend="bold">Aparisuddhā desanā hoti</hi> taṇhāya saṃkiliṭṭhattā. Lokehi taṇhāya āmasitabbato <hi rend="bold">lokāmisā,</hi> cīvarādayo paccayā, tesu agadhitacittatāya <hi rend="bold">lokāmisanirapekkho. Hitapharaṇenā</hi>ti hitato pharaṇena hitūpasaṃhārena visesanabhūtena. <hi rend="bold">Mettābhāvanāya</hi> karaṇabhūtāya <hi rend="bold">muduhadayo. Ullumpanasabhāvasaṇṭhitenā</hi>ti sakalasaṃkilesato, vaṭṭadukkhato ca uddharaṇākārasaṇṭhitena, kāruññādhippāyenāti vuttaṃ hoti.</p>

<p rend="bodytext">‘‘Ito paṭṭhāya dassāmi, evañca dassāmī’’ti samādātabbaṭṭhena dānaṃ <hi rend="bold">vataṃ.</hi> Paṇḍitapaññattatāya seṭṭhaṭṭhena brahmaṃ, brahmānaṃ vā seṭṭhānaṃ cariyanti dānameva <hi rend="bold">brahmacariyaṃ.</hi> Macchariyalobhādiniggahaṇena samāciṇṇattā dānameva <hi rend="bold">suciṇṇaṃ. Iddhī</hi>ti deviddhi. <hi rend="bold">Jutī</hi>ti pabhā, ānubhāvo vā. <hi rend="bold">Balavīriyūpapattī</hi>ti mahatā balena, vīriyena ca samannāgamo. <hi rend="bold">Nāgā</hi>ti varuṇanāgarājānaṃ vidhurapaṇḍitassa ālapanaṃ.</p>

<p rend="bodytext"><hi rend="bold">Dānapatī</hi>ti dānasāmino. <hi rend="bold">Opānabhūta</hi>nti udakatitthamiva bhūtaṃ.</p>

<p rend="bodytext"><hi rend="bold">Dhīrā</hi>ti so vidhurapaṇḍitamālapati.</p>

<p rend="bodytext"><hi rend="bold">Madhussavo</hi>ti madhurasasandanaṃ. <hi rend="bold">Puñña</hi>nti puññaphalaṃ, kāraṇavohārena vuttaṃ. Brahmaṃ, brahmānaṃ vā cariyanti <hi rend="bold">brahmacariyaṃ,</hi> veyyāvaccaṃ. Esa nayo sesesupi.</p>

<p rend="bodytext"><hi rend="bold">Tittiriya</hi>nti <pb ed="V" n="2.0064" /> tittirasakuṇarājena bhāsitaṃ.</p>

<p rend="bodytext"><hi rend="bold">Aññatra tāhī</hi>ti paradārabhūtāhi vajjetvā. <hi rend="bold">Amha</hi>nti amhākaṃ.</p>

<p rend="bodytext">Tapassī <pb ed="M" n="2.0074" />, lūkho, jegucchī, pavivittoti catubbidhassa dukkarassa katattā <hi rend="bold">caturaṅgasamannāgataṃ. Suda</hi>nti nipātamattaṃ. <hi rend="bold">Lomahaṃsanasuttaṃ majjhimāgame mūlapaṇṇāsake, ‘‘mahāsīhanādasutta’’</hi>ntipi (ma. ni. 1.146) taṃ vadanti.</p>

<p rend="bodytext"><hi rend="bold">Iddha</hi>nti samiddhaṃ. <hi rend="bold">Phīta</hi>nti phullitaṃ. <hi rend="bold">Vitthārika</hi>nti vitthārabhūtaṃ. <hi rend="bold">Bāhujañña</hi>nti bahūhi janehi niyyānikabhāvena ñātaṃ. <hi rend="bold">Puthubhūta</hi>nti bahubhūtaṃ. <hi rend="bold">Yāva devamanussehī</hi>ti ettha devalokato yāva manussalokā supakāsitanti adhippāyavasena <hi rend="bold">pāsādikasuttaṭṭhakathāyaṃ</hi> (dī. ni. aṭṭha. 3.170) vuttaṃ, yāva devā ca manussā cāti attho. <hi rend="bold">Tasmā</hi>ti yasmā sikkhattayasaṅgahaṃ sakalasāsanaṃ idha ‘‘brahmacariya’’nti adhippetaṃ, tasmā. ‘‘Brahmacariya’’nti iminā samānādhikaraṇāni sabbapadāni yojetvā atthaṃ dassento <hi rend="bold">‘‘so dhammaṃ desetī’’</hi>tiādimāha. <hi rend="bold">‘‘Evaṃ desento cā’’</hi>ti hi iminā brahmacariyasaddena dhammasaddādīnaṃ samānatthataṃ dasseti, ‘‘dhammaṃ desetī’’ti vatvāpi ‘‘brahmacariyaṃ pakāsetī’’ti vacanaṃ sarūpato atthappakāsanatthanti ca vibhāveti.</p>

<p rend="bodytext" n="191"><hi rend="paranum">191</hi><hi rend="dot">.</hi><hi rend="bold">Vuttappakārasampada</hi>nti yathāvuttaādikalyāṇatādippabhedaguṇasampadaṃ. Dūrasamussāritamānasseva sāsane sammāpaṭipatti sambhavati, na mānajātikassāti vuttaṃ <hi rend="bold">‘‘nihatamānattā’’</hi>ti. <hi rend="bold">Ussannattā</hi>ti bahulabhāvato. Bhogarūpādivatthukā madā suppaheyyā honti nimittassa anavaṭṭhānato, na tathā kulavijjādimadā nimittassa samavaṭṭhānato. Tasmā khattiyabrāhmaṇakulīnānaṃ pabbajitānampi jātivijjaṃ nissāya mānajappanaṃ duppajahanti āha <hi rend="bold">‘‘yebhuyyena…pe… mānaṃ karontī’’</hi>ti. <hi rend="bold">Vijātitāyā</hi>ti viparītajātitāya, hīnajātitāyāti attho. Yebhuyyena upanissayasampannā sujātikā eva, na dujjātikāti evaṃ vuttaṃ. <hi rend="bold">Patiṭṭhātuṃ na sakkontī</hi>ti sīle patiṭṭhahituṃ na ussahanti, suvisuddhaṃ katvā sīlaṃ rakkhituṃ na sakkontīti vuttaṃ hoti. Sīlameva hi sāsane patiṭṭhā, <hi rend="bold">patiṭṭhātu</hi>nti vā saccapaṭivedhena lokuttarāya patiṭṭhāya patiṭṭhātuṃ. Sā hi nippariyāyato sāsane patiṭṭhā nāma.</p>

<p rend="bodytext">Evaṃ byatirekato atthaṃ vatvā anvayatopi vadati <hi rend="bold">‘‘gahapatidārakā panā’’</hi>tiādinā. <hi rend="bold">Kacchehi</hi><pb ed="V" n="2.0065" /><hi rend="bold">sedaṃ muñcantehī</hi>ti itthambhūtalakkhaṇe karaṇavacanaṃ. Tathā <hi rend="bold">piṭṭhiyā loṇaṃ pupphamānāyā</hi>ti, sedaṃ muñcantakacchā <pb ed="M" n="2.0075" /> loṇaṃ pupphamānapiṭṭhikā hutvā, tehi vā pakārehi lakkhitāti attho. <hi rend="bold">Bhūmiṃ kasitvā</hi>ti bhūmiyā kassanato, khettūpajīvanatoti vuttaṃ hoti. <hi rend="bold">Tādisassā</hi>ti jātimantūpanissayassa. Dubbalaṃ <hi rend="bold">mānaṃ.</hi> Balavaṃ <hi rend="bold">dappaṃ. Kamma</hi>nti parikammaṃ. <hi rend="bold">‘‘Itarehī’’</hi>tiādinā ‘‘ussannattā’’ti hetupadaṃ vivarati. <hi rend="bold">‘‘Itī’’</hi>ti vatvā tadaparāmasitabbaṃ dasseti <hi rend="bold">‘‘nihatamānattā’’</hi>tiādinā, <hi rend="bold">iti</hi>saddo vā nidassane, evaṃ yathāvuttanayenāti attho. Esa nayo īdisesu.</p>

<p rend="bodytext"><hi rend="bold">Paccājāto</hi>ti ettha ākāro upasaggamattanti āha <hi rend="bold">‘‘patijāto’’</hi>ti. <hi rend="bold">Parisuddha</hi>nti rāgādīnaṃ accantameva pahānadīpanato nirupakkilesatāya sabbathā suddhaṃ. Dhammassa sāmī taduppādakaṭṭhena, dhammena vā sadevakassa lokassa sāmīti <hi rend="bold">dhammassāmī. Saddha</hi>nti pothujjanikasaddhāvasena saddahanaṃ. Viññūjātikānañhi dhammasampattigahaṇapubbikā saddhāsiddhi catūsu puggalesu dhammappamāṇadhammappasannapuggalabhāvato. ‘‘Yo evaṃ svākkhātadhammo, sammāsambuddho vata so bhagavā’’ti saddhaṃ paṭilabhati. <hi rend="bold">Yojanasatantarepi vā</hi> padese. <hi rend="bold">Jāyampatikā</hi>ti jānipatikā. Kāmaṃ ‘‘jāyampatikā’’ti vutteyeva gharasāmikagharasāminīvasena dvinnameva gahaṇaṃ viññāyati, yassa pana purisassa anekā pajāpatiyo, tassa vattabbameva natthi. Ekāyapi tāva saṃvāso sambādhoyevāti dassanatthaṃ <hi rend="bold">‘‘dve’’</hi>ti vuttaṃ. Rāgādinā <hi rend="bold">kiñcanaṃ,</hi> khettavatthādinā <hi rend="bold">palibodhanaṃ,</hi> tadubhayena saha vattatīti <hi rend="bold">sakiñcanapalibodhano,</hi> soyevattho tathā. Rāgo eva rajo, tadādikā dosamoharajā. Vuttañhi ‘‘rāgo rajo na ca pana reṇu vuccatī’’tiādi (mahāni. 209; cūḷani. 74) āgamanapathatāpi uṭṭhānaṭṭhānatā evāti dvepi saṃvaṇṇanā ekatthā, byañjanameva nānaṃ. <hi rend="bold">Alagganaṭṭhenā</hi>ti asajjanaṭṭhena appaṭibandhasabhāvena. Rūpakavasena, taddhitavasena vā abbhokāsoti dassetuṃ <hi rend="bold">viya</hi>-saddaggahaṇaṃ. Evaṃ akusalakusalappavattīnaṃ ṭhānāṭhānabhāvena gharāvāsapabbajjānaṃ sambādhabbhokāsataṃ dassetvā idāni kusalappavattiyā eva aṭṭhānaṭṭhānabhāvena tesaṃ tabbhāvaṃ dassetuṃ <hi rend="bold">‘‘apicā’’</hi>tiādi vuttaṃ. Rajānaṃ sannipātaṭṭhānaṃ viyāti sambandho.</p>

<p rend="bodytext">Visuṃ visuṃ paduddhāramakatvā samāsato atthavaṇṇanā <hi rend="bold">saṅkhepakathā. Ekampi divasa</hi>nti ekadivasamattampi. <hi rend="bold">Akhaṇḍaṃ katvā</hi>ti dukkaṭamattassāpi anāpajjanena <pb ed="M" n="2.0076" /> achiddaṃ katvā. <hi rend="bold">Carimakacitta</hi>nti cuticittaṃ. <hi rend="bold">Kilesamalenā</hi>ti taṇhāsaṃkilesādimalena. <hi rend="bold">Amalīna</hi>nti asaṃkiliṭṭhaṃ. Pariyodātaṭṭhena nimmalabhāvena saṅkhaṃ viya likhitaṃ dhotanti <hi rend="bold">saṅkhalikhitaṃ.</hi> Atthamattaṃ pana <pb ed="V" n="2.0066" /> dassetuṃ <hi rend="bold">‘‘likhitasaṅkhasadisa’’</hi>nti vuttaṃ. <hi rend="bold">Dhotasaṅkhasappaṭibhāga</hi>nti tadatthasseva vivaraṇaṃ. Apica likhitaṃ saṅkhaṃ <hi rend="bold">saṅkhalikhitaṃ</hi> yathā ‘‘agyāhito’’ti, tassadisattā pana idaṃ saṅkhalikhitantipi dasseti, bhāvanapuṃsakañcetaṃ. <hi rend="bold">Ajjhāvasatā</hi>ti ettha <hi rend="bold">adhi</hi>-saddena kammappavacanīyena yogato <hi rend="bold">‘‘agāra’’</hi>nti etaṃ bhummatthe upayogavacananti āha <hi rend="bold">‘‘agāramajjhe’’</hi>ti. Yaṃ nūna yadi pana pabbajeyyaṃ, sādhu vatāti sambandho. Kasāyena rattāni <hi rend="bold">kāsāyānī</hi>ti dasseti <hi rend="bold">‘‘kasāyarasapītatāyā’’</hi>ti iminā. Kasmā cetāni gahitānīti āha <hi rend="bold">‘‘brahmacariyaṃ carantānaṃ anucchavikānī’’</hi>ti. <hi rend="bold">Acchādetvā</hi>ti vohāravacanamattaṃ, paridahitvāti attho, tañca kho nivāsanapārupanavasena. Agāravāso <hi rend="bold">agāraṃ</hi> uttarapadalopena, tassa <hi rend="bold">hitaṃ</hi> vuḍḍhiāvahaṃ <hi rend="bold">kasivāṇijjādikammaṃ. Taṃ anagāriya</hi>nti tasmiṃ anagāriye.</p>

<p rend="bodytext" n="192"><hi rend="paranum">192</hi><hi rend="dot">.</hi><hi rend="bold">Sahassato</hi>ti kahāpaṇasahassato. <hi rend="bold">Bhogakkhandho</hi> bhogarāsi. <hi rend="bold">Ābandhanaṭṭhenā</hi>ti ‘‘putto nattā panattā’’tiādinā pemavasena paricchedaṃ katvā bandhanaṭṭhena, etena ābandhanattho <hi rend="bold">parivaṭṭa</hi>-saddoti dasseti. Atha vā pitāmahapituputtādivasena parivattanaṭṭhena <hi rend="bold">parivaṭṭo</hi>tipi yujjati. ‘‘Amhākamete’’ti ñāyantīti <hi rend="bold">ñātayo.</hi></p>

<p rend="bodytext" n="193"><hi rend="paranum">193</hi><hi rend="dot">.</hi> Pātimokkhasaṃvarena pihitakāyavacīdvāro samāno tena saṃvarena upeto nāmāti katvā <hi rend="bold">‘‘pātimokkhasaṃvarena samannāgato’’</hi>ti vuttaṃ. Ācāragocarānaṃ vitthāro <hi rend="bold">vibhaṅgaṭṭhakathādīsu</hi> (vibha. aṭṭha. 503) gahetabbo. <hi rend="bold">‘‘Ācāragocarasampanno’’</hi>tiādi ca tasseva pātimokkhasaṃvarasaṃvutabhāvassa paccayadassanaṃ. Aṇusadisatāya appamattakaṃ ‘‘aṇū’’ti vuttanti āha <hi rend="bold">‘‘appamattakesū’’</hi>ti. Asañcicca āpannaanukhuddakāpattivasena, sahasā uppannaakusalacittuppādavasena ca appamattakatā. <hi rend="bold">Bhayadassī</hi>ti bhayadassanasīlo. <hi rend="bold">Sammā</hi>ti aviparītaṃ, sundaraṃ vā, tabbhāvo ca sakkaccaṃ yāvajīvaṃ avītikkamavasena. ‘‘Sikkhāpadesū’’ti vutteyeva tadavayavabhūtaṃ <pb ed="M" n="2.0077" /> ‘‘sikkhāpadaṃ samādāya sikkhatī’’ti atthassa gamyamānattā kammapadaṃ na vuttanti āha <hi rend="bold">‘‘taṃ taṃ sikkhāpada’’</hi>nti, taṃ taṃ sikkhākoṭṭhāsaṃ, sikkhāya vā adhigamupāyaṃ, tassā vā nissayanti attho.</p>

<p rend="bodytext"><hi rend="bold">Etthā</hi>ti etasmiṃ ‘‘pātimokkhasaṃvarasaṃvuto’’tiādivacane. <hi rend="bold">Ācāragocaraggahaṇenevā</hi>ti ‘‘ācāragocarasampanno’’ti vacaneneva. Tenāha <hi rend="bold">‘‘kusale kāyakammavacīkamme gahitepī’’</hi>ti. Na hi ācāragocarasaddamattena kusalakāyavacīkammaggahaṇaṃ sambhavati, iminā punaruttitāya codanālesaṃ dasseti. <hi rend="bold">Tassā</hi>ti ājīvapārisuddhisīlassa. <hi rend="bold">Uppattidvāradassanattha</hi>nti uppattiyā kāyavacīviññattisaṅkhātassa <pb ed="V" n="2.0067" /> dvārassa kammāpadesena dassanatthaṃ, etena yathāvuttacodanāya sodhanaṃ dasseti. Idaṃ vuttaṃ hoti – siddhepi sati punārambho niyamāya vā hoti, atthantarabodhanāya vā, idha pana atthantaraṃ bodheti, tasmā uppattidvāradassanatthaṃ vuttanti. <hi rend="bold">Kusalenā</hi>ti ca sabbaso anesanapahānato anavajjena. Kathaṃ tena uppattidvāradassananti āha <hi rend="bold">‘‘yasmā panā’’</hi>tiādi. Kāyavacīdvāresu uppannena anavajjena kāyakammavacīkammena samannāgatattā <hi rend="bold">parisuddhājīvo</hi>ti adhippāyo. Tadubhayameva hi ājīvahetukaṃ ājīvapārisuddhisīlaṃ.</p>

<p rend="bodytext">Idāni suttantarena saṃsandituṃ <hi rend="bold">‘‘muṇḍikaputtasuttantavasena vā evaṃ vutta’’</hi>nti āha. <hi rend="bold">Vā</hi>-saddo cettha suttantarasaṃsandanāsaṅkhātaatthantaravikappanattho. <hi rend="bold">Muṇḍikaputtasuttantaṃ</hi> nāma majjhimāgamavare majjhimapaṇṇāsake, yaṃ ‘‘samaṇamuṇḍikaputtasutta’’ntipi vadanti. Tattha <hi rend="bold">thapatī</hi>ti pañcakaṅgaṃ nāma vaḍḍhakiṃ bhagavā ālapati. <hi rend="bold">Thapati</hi>-saddo hi vaḍḍhakipariyāyo. Idaṃ vuttaṃ hoti – yasmā ‘‘katame ca thapati kusalā sīlā? Kusalaṃ kāyakammaṃ kusalaṃ vacīkamma’’nti sīlassa kusalakāyakammavacīkammabhāvaṃ dassetvā ‘‘ājīvapārisuddhampi kho ahaṃ thapati sīlasmiṃ vadāmī’’ti (ma. ni. 2.265) evaṃ pavattāya muṇḍikaputtasuttadesanāya ‘‘kāyakammavacīkammena samannāgato kusalenā’’ti sīlassa kusalakāyakammavacīkammabhāvaṃ dassetvā ‘‘parisuddhājīvo’’ti evaṃ pavattā ayaṃ sāmaññaphalasuttadesanā ekasaṅgahā aññadatthu saṃsandati sameti yathā taṃ gaṅgodakena yamunodakaṃ, tasmā īdisīpi bhagavato desanāvibhūti atthevāti <pb ed="M" n="2.0078" />. <hi rend="bold">Sīlasmiṃ vadāmī</hi>ti sīlanti vadāmi, sīlasmiṃ vā ādhārabhūte antogadhaṃ pariyāpannaṃ, niddhāraṇasamudāyabhūte vā ekaṃ sīlanti vadāmi.</p>

<p rend="bodytext"><hi rend="bold">Tividhenā</hi>ti cūḷasīlamajjhimasīlamahāsīlato tividhena. <hi rend="bold">‘‘Manacchaṭṭhesū’’</hi>ti iminā kāyapañcamānameva gahaṇaṃ nivatteti. Upari niddese vakkhamānesu <hi rend="bold">sattasu ṭhānesu. Tividhenā</hi>ti catūsu paccekaṃ yathālābhayathābalayathāsāruppatāvasena tibbidhena.</p>

<p rend="subhead">Cūḷamajjhimamahāsīlavaṇṇanā</p>

<p rend="bodytext" n="194-211"><hi rend="paranum">194-211</hi><hi rend="dot">.</hi><hi rend="bold">Eva</hi>nti ‘‘so evaṃ pabbajito samāno pātimokkhasaṃvarasaṃvuto viharatī’’tiādinā nayena. <hi rend="bold">‘‘Sīlasmi’’</hi>nti idaṃ niddhāraṇe bhummaṃ tato ekassa niddhāraṇīyattāti āha <hi rend="bold">‘‘ekaṃ sīla’’</hi>nti. Apica iminā ādhāre bhummaṃ dasseti samudāyassa avayavādhiṭṭhānattā yathā ‘‘rukkhe sākhā’’ti. <hi rend="bold">‘‘Ida’’</hi>nti padena katvatthavasena samānādhikaraṇaṃ bhummavacanassa <pb ed="V" n="2.0068" /> katvatthe pavattanato yathā ‘‘vanappagumbe yatha phusitagge’’ti (khu. pā. 6.13; su. ni. 236) dasseti <hi rend="bold">‘‘paccattavacanatthe vā etaṃ bhumma’’</hi>nti iminā. <hi rend="bold">Ayamevattho</hi>ti paccattavacanattho eva. <hi rend="bold">Brahmajāle</hi>ti brahmajālasuttavaṇṇanāyaṃ, (dī. ni. aṭṭha. 1.7) brahmajālasuttapade vā. Saṃvaṇṇanāvasena <hi rend="bold">vuttanayenā</hi>ti attho. ‘‘Idamassa hoti sīlasmi’’nti ettha mahāsīlapariyosānena niddhāriyamānassa abhāvato paccattavacanatthoyeva sambhavatīti āha <hi rend="bold">‘‘idaṃ assa sīlaṃ hotīti attho’’</hi>ti, tatoyeva ca pāḷiyaṃ apiggahaṇamakatanti daṭṭhabbaṃ.</p>

<p rend="bodytext" n="212"><hi rend="paranum">212</hi><hi rend="dot">.</hi> Attānuvādaparānuvādadaṇḍabhayādīni <hi rend="bold">asaṃvaramūlakāni bhayāni. ‘‘Sīlassāsaṃvarato</hi>ti sīlassa asaṃvaraṇato, sīlasaṃvarābhāvatoti attho’’ti (dī. ni. ṭī. 1.280) ācariyena vuttaṃ, ‘‘yadidaṃ sīlasaṃvarato’’ti pana padassa ‘‘yaṃ idaṃ bhayaṃ sīlasaṃvarato bhaveyyā’’ti atthavacanato, ‘‘sīlasaṃvarahetu bhayaṃ na samanupassatī’’ti ca atthassa upapattito sīlasaṃvarato sīlasaṃvarahetūti atthoyeva sambhavati. ‘‘Yaṃ idaṃ bhayaṃ sīlasaṃvarato bhaveyyā’’ti hi pāṭhopi dissati. <hi rend="bold">‘‘Saṃvarato’’</hi>ti hetuṃ vatvā tadadhigamitaatthavasena <hi rend="bold">‘‘asaṃvaramūlakassa bhayassa abhāvā’’</hi>tipi hetuṃ <pb ed="M" n="2.0079" /> vadati. <hi rend="bold">Yathāvidhānavihitenā</hi>ti yathāvidhānaṃ sampāditena. <hi rend="bold">Khattiyābhisekenā</hi>ti khattiyabhāvāvahena abhisekena. <hi rend="bold">Muddhani avasitto</hi>ti matthakeyeva abhisitto. Ettha ca ‘‘yathāvidhānavihitenā’’ti iminā porāṇakāciṇṇavidhānasamaṅgitāsaṅkhātaṃ ekaṃ aṅgaṃ dasseti, ‘‘khattiyābhisekenā’’ti iminā khattiyabhāvāvahatāsaṅkhātaṃ, ‘‘muddhani avasitto’’ti iminā muddhaniyeva abhisiñcitabhāvasaṅkhātaṃ. Iti tivaṅgasamannāgato khattiyābhiseko vutto hoti. Yena abhisittarājūnaṃ rājānubhāvo samijjhati. Kena panāyamattho viññāyatīti? Porāṇakasatthāgatanayena. Vuttañhi <hi rend="bold">aggaññasuttaṭṭhakathāyaṃ</hi> mahāsammatābhisekavibhāvanāya ‘‘te panassa khettasāmino tīhi saṅkhehi abhisekampi akaṃsū’’ti (dī. ni. aṭṭha. 3.131) <hi rend="bold">majjhimāgamaṭṭhakathāya</hi>ñca mahāsīhanādasuttavaṇṇanāyaṃ vuttaṃ <hi rend="bold">‘‘muddhāvasittenā</hi>ti tīhi saṅkhehi khattiyābhisekena muddhani abhisittenā’’ti (ma. ni. aṭṭha. 1.160) <hi rend="bold">sīhaḷaṭṭhakathāyampi</hi> cūḷasīhanādasuttavaṇṇanāyaṃ ‘‘paṭhamaṃ tāva abhisekaṃ gaṇhantānaṃ rājūnaṃ suvaṇṇamayādīni tīṇi saṅkhāni ca gaṅgodakañca khattiyakaññañca laddhuṃ vaṭṭatī’’tiādi vuttaṃ.</p>

<p rend="bodytext">Ayaṃ pana tatthāgatanayena <hi rend="bold">abhisekavidhānavinicchayo –</hi> abhisekamaṅgalatthañhi alaṅkatapaṭiyattassa maṇḍapassa antokatassa udumbarasākhamaṇḍapassa majjhe suppatiṭṭhite udumbarabhaddapīṭhamhi abhisekārahaṃ abhijaccaṃ khattiyaṃ nisīdāpetvā paṭhamaṃ tāva maṅgalābharaṇabhūsitā <pb ed="V" n="2.0069" /> jātisampannā khattiyakaññā gaṅgodakapuṇṇaṃ suvaṇṇamayasāmuddikadakkhiṇāvaṭṭasaṅkhaṃ ubhohi hatthehi sakkaccaṃ gahetvā sīsopari ussāpetvā tena tassa muddhani abhisekodakaṃ abhisiñcati, evañca vadeti ‘‘deva taṃ sabbepi khattiyagaṇā attānamārakkhatthaṃ iminā abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena rajjaṃ kārehi, etesu khattiyagaṇesu tvaṃ puttasinehānukampāya sahitacitto, hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī’’ti. Tato puna purohitopi porohiccaṭhānānurūpālaṅkārehi alaṅkatapaṭiyatto gaṅgodakapuṇṇaṃ rajatamayaṃ saṅkhaṃ ubhohi hatthehi sakkaccaṃ gahetvā tassa sīsopari ussāpetvā tena tassa muddhani abhisekodakaṃ abhisiñcati, evañca vadeti ‘‘deva taṃ sabbepi brāhmaṇagaṇā <pb ed="M" n="2.0080" /> attānamārakkhatthaṃ iminā abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena rajjaṃ kārehi, etesu brāhmaṇagaṇesu tvaṃ puttasinehānukampāya sahitacitto, hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī’’ti. Tato puna seṭṭhipi seṭṭhiṭṭhānabhūsanabhūsito gaṅgodakapuṇṇaṃ ratanamayaṃ saṅkhaṃ ubhohi hatthehi sakkaccaṃ gahetvā tassa sīsopari ussāpetvā tena tassa muddhani abhisekodakaṃ abhisiñcati, evañca vadeti ‘‘deva taṃ sabbepi gahapatigaṇā attānamārakkhatthaṃ iminā abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena rajjaṃ kārehi, etesu gahapatigaṇesu tvaṃ puttasinehānukampāya sahitacitto, hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī’’ti. Te pana tassa evaṃ vadantā ‘‘sace tvaṃ amhākaṃ vacanānurūpaṃ rajjaṃ karissasi, iccetaṃ kusalaṃ. No ce karissasi, tava muddhā sattadhā phalatū’’ti evaṃ rañño abhisapanti viyāti daṭṭhabbanti. <hi rend="bold">Vaḍḍhakīsūkarajātakādīhi</hi> cāyamattho vibhāvetabbo, abhisekopakaraṇānipi <hi rend="bold">samantapāsādikādīsu</hi> (pārā. aṭṭha. 1.tatiyasaṅgītikathā) gahetabbānīti.</p>

<p rend="bodytext">Yasmā nihatapaccāmitto, tasmā na samanupassatīti sambandho. Anavajjatā kusalabhāvenāti āha <hi rend="bold">‘‘kusalaṃ sīlapadaṭṭhānehī’’</hi>tiādi. Idaṃ vuttaṃ hoti – kusalasīlapadaṭṭhānā avippaṭisārapāmojjapītipassaddhidhammā, avippaṭisārādinimittañca uppannaṃ cetasikasukhaṃ paṭisaṃvedeti, cetasikasukhasamuṭṭhānehi ca paṇītarūpehi phuṭṭhasarīrassa uppannaṃ kāyikasukhanti.</p>

<p rend="subhead">Indriyasaṃvarakathāvaṇṇanā</p>

<p rend="bodytext" n="213"><hi rend="paranum">213</hi><hi rend="dot">.</hi> Sāmaññassa <pb ed="V" n="2.0070" /> visesāpekkhatāya idhādhippetopi viseso tena apariccatto eva hotīti āha <hi rend="bold">‘‘cakkhusaddo katthaci buddhacakkhumhi vattatī’’</hi>tiādi. Vijjamānameva hi abhidheyyabhāvena visesatthaṃ visesantaranivattanena visesasaddo vibhāveti, na avijjamānaṃ. Sesapadesupi eseva nayo. Aññehi asādhāraṇaṃ buddhānameva cakkhu dassananti <pb ed="M" n="2.0081" /><hi rend="bold">buddhacakkhu,</hi> āsayānusayañāṇaṃ, indriyaparopariyattañāṇañca. Samantato sabbaso dassanaṭṭhena cakkhūti <hi rend="bold">samantacakkhu,</hi> sabbaññutaññāṇaṃ. <hi rend="bold">Tathūpama</hi>nti pabbatamuddhūpamaṃ, dhammamayaṃ pāsādanti sambandho. Sumedha samantacakkhu tvaṃ janatamavekkhassūti attho. <hi rend="bold">Ariyamaggattayapaññā</hi>ti heṭṭhimāriyamaggattayapaññā. ‘‘Dhammacakkhu nāma heṭṭhimā tayo maggā, tīṇi ca phalānī’’ti <hi rend="bold">saḷāyatanavaggaṭṭhakathāyaṃ</hi> (saṃ. ni. aṭṭha. 3.4.418) vuttaṃ, idha pana maggeheva phalāni saṅgahetvā dasseti. Catusaccasaṅkhāte dhamme cakkhūti hi <hi rend="bold">dhammacakkhu.</hi> Paññāyeva dassanaṭṭhena cakkhūti <hi rend="bold">paññācakkhu,</hi> pubbenivāsāsavakkhayañāṇaṃ. <hi rend="bold">Dibbacakkhumhī</hi>ti dutiyavijjāya. <hi rend="bold">Idhā</hi>ti ‘‘cakkhunā rūpaṃ disvā’’ti imasmiṃ pāṭhe. <hi rend="bold">Aya</hi>nti cakkhusaddo. <hi rend="bold">‘‘Pasādacakkhuvohārenā’’</hi>ti iminā idha cakkhusaddo cakkhupasādeyeva nippariyāyato vattati, pariyāyato pana nissayavohārena nissitassa vattabbato cakkhuviññāṇepi yathā ‘‘mañcā ukkuṭṭhiṃ karontī’’ti dasseti. Idhāpi sasambhārakathā avasiṭṭhāti katvā <hi rend="bold">sesapadesupī</hi>ti <hi rend="bold">pi</hi>-saddaggahaṇaṃ, ‘‘na nimittaggāhī’’tiādipadesupīti attho. Vividhaṃ asanaṃ khedanaṃ <hi rend="bold">byāseko,</hi> kileso eva byāseko, tena virahito tathā, virahitatā ca asammissatā, asammissabhāvo ca sampayogābhāvato parisuddhatāti āha <hi rend="bold">‘‘asammissaṃ parisuddha’’</hi>nti, kilesadukkhena avomissaṃ, tato ca suvisuddhanti attho. Sati ca suvisuddhe indriyasaṃvare nīvaraṇesu padhānabhūtapāpadhammavigamena adhicittānuyogo hatthagato eva hoti, tasmā adhicittasukhameva ‘‘abyāsekasukha’’nti vuccatīti dasseti <hi rend="bold">‘‘adhicittasukha’’</hi>nti iminā.</p>

<p rend="subhead">Satisampajaññakathāvaṇṇanā</p>

<p rend="bodytext" n="214"><hi rend="paranum">214</hi><hi rend="dot">.</hi> Samantato pakārehi, pakaṭṭhaṃ vā savisesaṃ jānātīti <hi rend="bold">sampajāno,</hi> tassa bhāvo <hi rend="bold">sampajaññaṃ,</hi> tathāpavattañāṇaṃ, tassa vibhajanaṃ sampajaññabhājanīyaṃ, tasmiṃ <hi rend="bold">sampajaññabhājanīyamhi.</hi><hi rend="bold">‘‘Gamana’’</hi>nti iminā abhikkamanaṃ <hi rend="bold">abhikkanta</hi>nti bhāvasādhanamāha. Tathā paṭikkamanaṃ <hi rend="bold">paṭikkanta</hi>nti vuttaṃ <hi rend="bold">‘‘nivattana’’</hi>nti. Gamanañcettha nivattetvā, anivattetvā ca gamanaṃ, nivattanaṃ pana <pb ed="V" n="2.0071" /> nivattimattameva, aññamaññamupādānakiriyāmattañcetaṃ dvayaṃ. Kathaṃ labbhatīti āha <hi rend="bold">‘‘gamane’’</hi>tiādi. <hi rend="bold">Abhiharanto</hi>ti gamanavasena kāyaṃ upanento. <hi rend="bold">Paṭinivattento</hi>ti <pb ed="M" n="2.0082" /> tato puna nivattento. <hi rend="bold">Apanāmento</hi>ti apakkamanavasena pariṇāmento. <hi rend="bold">Āsanassā</hi>ti pīṭhakādiāsanassa. <hi rend="bold">Purimaaṅgābhimukho</hi>ti aṭanikādipurimāvayavābhimukho. <hi rend="bold">Saṃsaranto</hi>ti saṃsappanto. <hi rend="bold">Pacchimaaṅgapadesa</hi>nti aṭanikādipacchimāyavappadesaṃ. <hi rend="bold">Paccāsaṃsaranto</hi>ti paṭiāsappanto. <hi rend="bold">‘‘Eseva nayo’’</hi>ti iminā nipannasseva abhimukhaṃ saṃsappanapaṭiāsappanāni dasseti. Ṭhānanisajjāsayanesu hi yo gamanavidhuro kāyassa purato abhihāro, so <hi rend="bold">abhikkamo</hi>. Pacchato apahāro <hi rend="bold">paṭikkamo</hi>ti lakkhaṇaṃ.</p>

<p rend="bodytext">Sampajānanaṃ <hi rend="bold">sampajānaṃ,</hi> tena attanā kattabbakiccassa karaṇasīlo <hi rend="bold">sampajānakārī</hi>ti āha <hi rend="bold">‘‘sampajaññena sabbakiccakārī’’</hi>ti. <hi rend="bold">‘‘Sampajaññameva vā kārī’’</hi>ti iminā sampajānassa karaṇasīlo <hi rend="bold">sampajānakārī</hi>ti dasseti. <hi rend="bold">‘‘So hī’’</hi>tiādi dutiyavikappassa samatthanaṃ. <hi rend="bold">‘‘Sampajañña’’</hi>nti ca iminā <hi rend="bold">sampajāna</hi>-saddassa sampajaññapariyāyatā vuttā. Tathā hi <hi rend="bold">ācariyānandattherena</hi> vuttaṃ ‘‘samantato, sammā, samaṃ vā pajānanaṃ sampajānaṃ, tadeva sampajañña’’nti (vibha. mūlaṭī. 2.523) ayaṃ aṭṭhakathāto aparo nayo – yathā atikkantādīsu asammohaṃ uppādeti, tathā sampajānassa kāro karaṇaṃ sampajānakāro, so etassa atthīti <hi rend="bold">sampajānakārī</hi>ti.</p>

<p rend="bodytext">Dhammato vaḍḍhisaṅkhātena atthena saha vattatīti <hi rend="bold">sātthakaṃ,</hi> abhikkantādi, sātthakassa sampajānanaṃ <hi rend="bold">sātthakasampajaññaṃ.</hi> Sappāyassa attano patirūpassa sampajānanaṃ <hi rend="bold">sappāyasampajaññaṃ.</hi> Abhikkamādīsu bhikkhācāragocare, aññattha ca pavattesu avijahitakammaṭṭhānasaṅkhāte gocare sampajānanaṃ <hi rend="bold">gocarasampajaññaṃ. </hi> Sāmaññaniddesena, hi ekasesanayena vā gocarasaddo tadatthadvayepi pavattati. Atikkamādīsu asammuyhanasaṅkhātaṃ asammohameva sampajaññaṃ <hi rend="bold">asammohasampajaññaṃ. Cittavasenevā</hi>ti cittassa vaseneva, cittavasamanugatenevāti attho. <hi rend="bold">Pariggahetvā</hi>ti tulayitvā tīretvā, paṭisaṅkhāyāti attho. Saṅghadassaneneva uposathapavāraṇādiatthāya gamanaṃ saṅgahitaṃ. <hi rend="bold">Ādi</hi>saddena kasiṇaparikammādīnaṃ saṅgaho. Saṅkhepato vuttaṃ tadatthameva vivarituṃ <hi rend="bold">‘‘cetiyaṃ vā’’</hi>tiādi vuttaṃ. <hi rend="bold">Arahattaṃ pāpuṇātī</hi>ti ukkaṭṭhaniddeso esa. Samathavipassanuppādanampi hi bhikkhuno vaḍḍhiyeva. <hi rend="bold">Tatthā</hi>ti asubhārammaṇe. <hi rend="bold">Kecī</hi>ti abhayagirivāsino. <hi rend="bold">Āmisato</hi>ti <pb ed="M" n="2.0083" /> cīvarādiāmisapaccayato. Kasmāti āha <hi rend="bold">‘‘taṃ nissāyā’’</hi>tiādi.</p>

<p rend="bodytext"><hi rend="bold">Tasmi</hi>nti <pb ed="V" n="2.0072" /> sātthakasampajaññavasena pariggahitaatthe. Yasmā pana dhammato vaḍḍhiyeva attho nāma, tasmā yaṃ ‘‘sātthaka’’nti adhippetaṃ gamanaṃ, taṃ sabbampi sappāyamevāti siyā avisesena kassaci āsaṅkāti tannivattanatthaṃ <hi rend="bold">‘‘cetiyadassanaṃ tāvā’’</hi>tiādi āraddhaṃ. <hi rend="bold">Mahāpūjāyā</hi>ti mahatiyā pūjāya, bahūnaṃ pūjādivaseti vuttaṃ hoti. <hi rend="bold">Cittakammarūpakānī viyā</hi>ti cittakammakatapaṭimāyo viya, yantapayogena vā nānappakāravicittakiriyā paṭimāyo viya. <hi rend="bold">Tatrā</hi>ti tāsu parisāsu. <hi rend="bold">Assā</hi>ti bhikkhuno. <hi rend="bold">Asamapekkhanaṃ</hi> nāma gehassitaaññāṇupekkhāvasena ārammaṇassa ayoniso gahaṇaṃ. Yaṃ sandhāya vuttaṃ ‘‘cakkhunā rūpaṃ disvā uppajjati upekkhā bālassa mūḷhassa puthujjanassā’’tiādi (ma. ni. 3.308) mātugāmasamphassavasena <hi rend="bold">kāyasaṃsaggāpatti.</hi> Hatthiādisammaddena <hi rend="bold">jīvitantarāyo.</hi> Visabhāgarūpadassanādinā <hi rend="bold">brahmacariyantarāyo.</hi> ‘‘Dasadvādasayojanantare parisā sannipatantī’’tiādinā <hi rend="bold">vuttappakāreneva. Mahāparisaparivārāna</hi>nti kadāci dhammassavanādiatthāya itthipurisasammissaparivāre sandhāya vuttaṃ.</p>

<p rend="bodytext"><hi rend="bold">Tadatthadīpanattha</hi>nti asubhadassanassa sātthakabhāvasaṅkhātassa atthassa dīpanatthaṃ. <hi rend="bold">Pabbajitadivasato paṭṭhāya</hi> paṭivacanadānavasena bhikkhūnaṃ anuvattanakathā āciṇṇā, tasmā paṭivacanassa adānavasena ananuvattanakathā tassa dutiyā nāma hotīti āha <hi rend="bold">‘‘dve kathā nāma na kathitapubbā’’</hi>ti. <hi rend="bold">Dve kathā</hi>ti hi vacanakaraṇākaraṇakathā. Tattha vacanakaraṇakathāyeva kathitapubbā, dutiyā na kathitapubbā. Tasmā subbacattā paṭivacanamadāsīti attho.</p>

<p rend="bodytext"><hi rend="bold">Eva</hi>nti iminā. ‘‘Sace pana cetiyassa mahāpūjāyā’’tiādikaṃ sabbampi vuttappakāraṃ paccāmasati, na ‘‘purisassa mātugāmāsubha’’ntiādikameva. Pariggahitaṃ sātthakaṃ, sappāyañca yena so <hi rend="bold">pariggahitasātthakasappāyo,</hi> tassa, tena yathānupubbikaṃ sampajaññapariggahaṇaṃ dasseti. Vuccamānayogakammassa pavattiṭṭhānatāya bhāvanāya ārammaṇaṃ <hi rend="bold">kammaṭṭhānaṃ,</hi> tadeva bhāvanāya <pb ed="M" n="2.0084" /> visayabhāvato <hi rend="bold">gocara</hi>nti āha <hi rend="bold">‘‘kammaṭṭhānasaṅkhātaṃ gocara’’</hi>nti. <hi rend="bold">Uggahetvā</hi>ti yathā uggahanimittaṃ uppajjati, evaṃ uggahakosallassa sampādanavasena uggahaṇaṃ katvā. <hi rend="bold">Bhikkhācāragocare</hi>ti bhikkhācārasaṅkhāte gocare, anena kammaṭṭhāne, bhikkhācāre ca gocarasaddoti dasseti.</p>

<p rend="bodytext"><hi rend="bold">Idhā</hi>ti sāsane. <hi rend="bold">Haratī</hi>ti kammaṭṭhānaṃ pavattanavasena neti, yāva piṇḍapātapaṭikkamā anuyuñjatīti attho. <hi rend="bold">Na paccāharatī</hi>ti āhārūpayogato yāva divāṭhānupasaṅkamanā kammaṭṭhānaṃ na paṭineti. <hi rend="bold">Tatthā</hi>ti tesu catūsu bhikkhūsu. <hi rend="bold">Āvaraṇīyehī</hi>ti nīvaraṇehi. <hi rend="bold">Pagevā</hi>ti pātoyeva <pb ed="V" n="2.0073" />. <hi rend="bold">Sarīraparikamma</hi>nti mukhadhovanādisarīrapaṭijagganaṃ. <hi rend="bold">Dve tayo pallaṅke</hi>ti dve tayo nisajjāvāre. Ūrubaddhāsanañhettha pallaṅko. <hi rend="bold">Usuma</hi>nti dve tīṇi uṇhāpanāni sandhāya vuttaṃ. <hi rend="bold">Kammaṭṭhānaṃ anuyuñjitvā</hi>ti tadahe mūlabhūtaṃ kammaṭṭhānaṃ anuyuñjitvā. <hi rend="bold">Kammaṭṭhānasīsenevā</hi>ti kammaṭṭhānamukheneva, kammaṭṭhānamavijahanto evāti vuttaṃ hoti, tena ‘‘patopi acetano’’tiādinā (dī. ni. aṭṭha. 1.214; ma. ni. aṭṭha. 1.209; saṃ. ni. aṭṭha. 3.5.168; vibha. aṭṭha. 523) vakkhamānaṃ kammaṭṭhānaṃ, yathāparihariyamānaṃ vā avijahitvāti dasseti.</p>

<p rend="bodytext"><hi rend="bold">Gantvā</hi>ti pāpuṇitvā. Buddhānussatikammaṭṭhānaṃ ce, tadeva nipaccakārasādhanaṃ. Aññañce, anipaccakārakaraṇamiva hotīti dassetuṃ <hi rend="bold">‘‘sace’’</hi>tiādi vuttaṃ. Atabbisayena <hi rend="bold">taṃ ṭhapetvā.</hi><hi rend="bold">‘‘Mahantaṃ cetiyaṃ ce’’</hi>tiādinā kammaṭṭhānikassa mūlakammaṭṭhānamanasikārassa papañcābhāvadassanaṃ. Aññena pana tathāpi aññathāpi vanditabbameva. <hi rend="bold">Tathevā</hi>ti tikkhattumeva. Paribhogacetiyato sārīrikacetiyaṃ garutaranti katvā <hi rend="bold">‘‘cetiyaṃ vanditvā’’</hi>ti pubbakālakiriyāvasena vuttaṃ. Yathāha aṭṭhakathāyaṃ ‘‘cetiyaṃ bādhayamānā bodhisākhā haritabbā’’ti, (ma. ni. aṭṭha. 4.128; a. ni. aṭṭha. 1.1.275; vibha. aṭṭha. 809) ayaṃ ācariyassa mati, <hi rend="bold">‘‘bodhiyaṅgaṇaṃ pattenāpī’’</hi>ti pana vacanato yadi cetiyaṅgaṇato gate bhikkhācāramagge bodhiyaṅgaṇaṃ bhaveyya, sāpi vanditabbāti maggānukkameneva ‘‘cetiyaṃ vanditvā’’ti pubbakālakiriyāvacanaṃ, na tu garukātabbatānukkamena. Evañhi sati bodhiyaṅgaṇaṃ paṭhamaṃ pattenāpi bodhiṃ vanditvā cetiyaṃ vanditabbaṃ, ekameva pattenāpi tadeva vanditabbaṃ, tadubhayampi <pb ed="M" n="2.0085" /> appattena na vanditabbanti ayamattho suviññāto hoti. Bhikkhācāragatamaggena hi pattaṭṭhāne kattabbaantarāvattadassanametaṃ, na pana dhuvavattadassanaṃ. Pubbe hesa katavattoyeva. Tenāha ‘‘pageva cetiyaṅgaṇabodhiyaṅgaṇavattaṃ katvā’’tiādi. Buddhaguṇānussaraṇavaseneva bodhiādiparibhogacetiyepi nipaccakaraṇaṃ upapannanti dasseti <hi rend="bold">‘‘buddhassa bhagavato sammukhā viya nipaccakāraṃ dassetvā’’</hi>ti iminā. <hi rend="bold">Paṭisāmitaṭṭhāna</hi>nti sopānamūlabhāvasāmaññena vuttaṃ, buddhārammaṇapītivisayabhūtacetiyaṅgaṇabodhiyaṅgaṇato bāhiraṭṭhānaṃ patvāti vuttaṃ hoti.</p>

<p rend="bodytext"><hi rend="bold">Gāmasamīpe</hi>ti gāmūpacāre. Tāva pañhaṃ vā pucchanti, dhammaṃ vā sotukāmā hontīti sambandho. <hi rend="bold">Janasaṅgahattha</hi>nti ‘‘mayi akathente etesaṃ ko kathessatī’’ti dhammānuggahena mahājanassa saṅgahaṇatthaṃ. Aṭṭhakathācariyānaṃ vacanaṃ samatthetuṃ <hi rend="bold">‘‘dhammakathā hi kammaṭṭhānavinimuttā nāma natthī’’</hi>ti vuttaṃ. <hi rend="bold">Tasmā</hi>ti yasmā <pb ed="V" n="2.0074" /> ‘‘dhammakathā nāma kātabbāyevā’’ti aṭṭhakathācariyā vadanti, yasmā vā dhammakathā kammaṭṭhānavinimuttā nāma natthi, tasmā dhammakathaṃ kathetvāti sambandho. <hi rend="bold">Ācariyānandattherena</hi> (vibha. mūlaṭī. 523) pana ‘‘tasmā’’ti etassa ‘‘kathetabbāyevāti vadantī’’ti etena sambandho vutto. <hi rend="bold">Kammaṭṭhānasīsenevā</hi>ti attanā parihariyamānaṃ kammaṭṭhānaṃ avijahanavasena, tadanuguṇaṃyeva dhammakathaṃ kathetvāti attho, dutiyapadepi eseva nayo. <hi rend="bold">Anumodanaṃ katvā</hi>ti etthāpi ‘‘kammaṭṭhānasīsenevā’’ti adhikāro. <hi rend="bold">Tatthā</hi>ti gāmato nikkhamanaṭṭhāneyeva.</p>

<p rend="bodytext"><hi rend="bold">‘‘Porāṇakabhikkhū’’</hi>tiādinā porāṇakāciṇṇadassanena yathāvuttamatthaṃ daḷhaṃ karoti. <hi rend="bold">Sampattaparicchedenevā</hi>ti ‘‘paricito aparicito’’tiādivibhāgaṃ akatvā sampattakoṭiyā eva, samāgamamattenevāti attho. <hi rend="bold">Ānubhāvenā</hi>ti anuggahabalena. <hi rend="bold">Bhaye</hi>ti paracakkādibhaye. <hi rend="bold">Chātake</hi>ti dubbhikkhe.</p>

<p rend="bodytext">‘‘Pacchimayāmepi nisajjācaṅkamehi vītināmetvā’’tiādinā <hi rend="bold">vuttappakāraṃ. Karontassā</hi>ti karamānasseva, anādare cetaṃ sāmivacanaṃ. <hi rend="bold">Kammajatejo</hi>ti gahaṇiṃ sandhāyāha. <hi rend="bold">Pajjalatī</hi>ti uṇhabhāvaṃ janeti. Tatoyeva upādinnakaṃ gaṇhāti, sedā muccanti. <hi rend="bold">Kammaṭṭhānaṃ vīthiṃ nārohati</hi><pb ed="M" n="2.0086" /> khudāparissamena kilantakāyassa samādhānābhāvato. <hi rend="bold">Anupādinnaṃ</hi> odanādivatthu. <hi rend="bold">Upādinnaṃ</hi> udarapaṭalaṃ. Antokucchiyañhi odanādivatthusmiṃ asati kammajatejo uṭṭhahitvā udarapaṭalaṃ gaṇhāti, ‘‘chātosmi, āhāraṃ me dethā’’ti vadāpeti, bhuttakāle udarapaṭalaṃ muñcitvā vatthuṃ gaṇhāti, atha satto ekaggo hoti, yato ‘‘chāyārakkhaso viya kammajatejo’’ti aṭṭhakathāsu vutto. <hi rend="bold">So pagevā</hi>ti ettha ‘‘tasmā’’ti seso. <hi rend="bold">Gorūpāna</hi>nti gunnaṃ, gosamūhānaṃ vā, vajato gocaratthāya nikkhamanavelāyamevāti attho. Vuttaviparītanayena <hi rend="bold">upādinnakaṃ muñcitvā anupādinnakaṃ gaṇhāti. Antarābhatte</hi>ti bhattassa antare, yāva bhattaṃ na bhuñjati, tāvāti attho. Tenāha <hi rend="bold">‘‘kammaṭṭhānasīsena āhārañca paribhuñjitvā’’</hi>ti. <hi rend="bold">Avasesaṭṭhāne</hi>ti yāguyā aggahitaṭṭhāne. <hi rend="bold">Tato</hi>ti bhuñjanato. <hi rend="bold">Poṅkhānupoṅkha</hi>nti kammaṭṭhānānupaṭṭhānassa anavacchedadassanametaṃ, uttaruttarinti attho, yathā poṅkhānupoṅkhaṃ pavattāya sarapaṭipāṭiyā anavacchedo, evametassāpi kammaṭṭhānupaṭṭhānassāti vuttaṃ hoti. <hi rend="bold">‘‘Edisā cā’’</hi>tiādinā tathā kammaṭṭhānamanasikārassāpi sātthakabhāvaṃ dasseti. <hi rend="bold">Āsana</hi>nti nisajjāsanaṃ.</p>

<p rend="bodytext"><hi rend="bold">Nikkhittadhuro</hi>ti bhāvanānuyoge anukkhittadhuro anāraddhavīriyo. Vattapaṭipattiyā aparipūraṇena <pb ed="V" n="2.0075" /> sabbavattāni bhinditvā. <hi rend="bold">Pañcavidhacetokhīlavinibandhacitto</hi>ti pañcavidhena cetokhīlena, vinibandhena ca sampayuttacitto. Vuttañhi <hi rend="bold">majjhimāgame cetokhīlasutte –</hi></p>

<p rend="indent">‘‘Katamassa pañca cetokhīlā appahīnā honti? Idha bhikkhave bhikkhu satthari kaṅkhati, dhamme kaṅkhati, saṅghe kaṅkhati, sikkhāya kaṅkhati, sabrahmacārīsu kupito hotī’’ti, (ma. ni. 1.185)</p>

<p rend="indent">‘‘Katamassa pañca cetaso vinibandhā asamucchinnā honti? Idha bhikkhave bhikkhu kāme avītarāgo hoti, kāye avītarāgo hoti, rūpe avītarāgo hoti, yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati, aññataraṃ devanikāyaṃ paṇidhāya brahmacariyaṃ caratī’’ti (ma. ni. 1.186). Ca –</p>

<p rend="unindented">Vitthāro <pb ed="M" n="2.0087" />. Ācariyena (dī. ni. ṭī. 1.215) pana pañcavidhacetovinibandhacittabhāvoyeva padekadesamulliṅgetvā dassito. Cittassa kacavarakhāṇukabhāvo hi cetokhīlo, cittaṃ bandhitvā muṭṭhiyaṃ viya katvā gaṇhanabhāvo cetaso vinibandho. Paṭhamo cettha vicikicchādosavasena, dutiyo lobhavasenāti ayametesaṃ viseso. <hi rend="bold">Caritvā</hi>ti vicaritvā. Kammaṭṭhānavirahavasena <hi rend="bold">tuccho.</hi></p>

<p rend="bodytext">Bhāvanāsahitameva bhikkhāya gataṃ, paccāgatañca yassāti <hi rend="bold">gatapaccāgatikaṃ,</hi> tadeva vattaṃ, tassa vasena. <hi rend="bold">Attakāmā</hi>ti attano hitasukhamicchantā, dhammacchandavantoti attho. Dhammo hi hitaṃ, sukhañca tannimittakanti. Atha vā viññūnaṃ attato nibbisesattā, attabhāvapariyāpannattā ca dhammo attā nāma, taṃ kāmenti icchantīti <hi rend="bold">attakāmā.</hi> Adhunā pana <hi rend="bold">atthakāmā</hi>ti hitavācakena atthasaddena pāṭho dissati, dhammasaññuttaṃ hitamicchantā, hitabhūtaṃ vā dhammamicchantāti tassattho. <hi rend="bold">Iṇaṭṭā</hi>ti iṇena pīḷitā. Tathā sesapadadvayepi. <hi rend="bold">Etthā</hi>ti sāsane.</p>

<p rend="bodytext"><hi rend="bold">Usabhaṃ</hi> nāma vīsati yaṭṭhiyo, <hi rend="bold">gāvutaṃ</hi> nāma asīti usabhā. <hi rend="bold">Tāya saññāyā</hi>ti tādisāya pāsāṇasaññāya, kammaṭṭhānamanasikārena ‘‘ettakaṃ ṭhānamāgatā’’ti jānantā gacchantīti adhippāyo. <hi rend="bold">Na</hi>nti kilesaṃ. Kammaṭṭhānavippayuttacittena pāduddhāraṇamakatthukāmato tiṭṭhati, pacchāgato pana ṭhitimanatikkamitukāmato. <hi rend="bold">So</hi>ti uppannakileso bhikkhu. <hi rend="bold">Aya</hi>nti pacchāgato <pb ed="V" n="2.0076" />. <hi rend="bold">Eta</hi>nti parassa jānanaṃ. <hi rend="bold">Tatthevā</hi>ti patiṭṭhitaṭṭhāneyeva. <hi rend="bold">Soyeva nayo</hi>ti ‘‘ayaṃ bhikkhū’’tiādikā yo patiṭṭhāne vutto, so eva nisajjāyapi nayo. Pacchato āgacchantānaṃ chinnabhattabhāvabhayenāpi yonisomanasikāraṃ paribrūhetīti idampi parassa jānaneneva saṅgahitanti daṭṭhabbaṃ. <hi rend="bold">Purimapādeyevā</hi>ti paṭhamaṃ kammaṭṭhānavippayuttacittena uddharitapādavaḷañjeyeva. <hi rend="bold">Etī</hi>ti gacchati. <hi rend="bold">‘‘Ālindakavāsī mahāphussadevatthero viyā’’</hi>tiādinā aṭṭhāneyevetaṃ kathitaṃ. ‘‘Kvāyaṃ evaṃ paṭipannapubbo’’ti āsaṅkaṃ nivatteti.</p>

<p rend="bodytext"><hi rend="bold">Maddantā</hi>ti dhaññakaraṇaṭṭhāne sālisīsādīni maddantā. <hi rend="bold">Assā</hi>ti therassa, ubhayāpekkhavacanametaṃ. Assa arahattappattadivase caṅkamanakoṭiyanti ca <pb ed="M" n="2.0088" />. Adhigamappicchatāya vikkhepaṃ katvā, nibandhitvā ca paṭijānitvāyeva <hi rend="bold">ārocesi.</hi></p>

<p rend="bodytext"><hi rend="bold">Paṭhamaṃ tāvā</hi>ti padasobhanatthaṃ pariyāyavacanaṃ. <hi rend="bold">Mahāpadhāna</hi>nti bhagavato dukkaracariyaṃ, amhākaṃ atthāya lokanāthena chabbassāni kataṃ dukkaracariyaṃ ‘‘evāhaṃ yathābalaṃ pūjessāmī’’ti attho. Paṭipattipūjāyeva hi pasatthatarā satthupūjā, na tathā āmisapūjā. <hi rend="bold">Ṭhānacaṅkamamevā</hi>ti adhiṭṭhātabbairiyāpathavasena vuttaṃ, na bhojanakālādīsu avassaṃ kattabbanisajjāya paṭikkhepavasena. <hi rend="bold">Eva</hi>saddena hi itarāya nisajjāya, sayanassa ca nivattanaṃ karoti. <hi rend="bold">Vippayuttena uddhaṭe paṭinivattento</hi>ti sampayuttena uddharitapādeyeva puna ṭhapanaṃ sandhāyāha. <hi rend="bold">‘‘Gāmasamīpaṃ gantvā’’</hi>ti vatvā tadatthaṃ vivarati <hi rend="bold">‘‘gāvī nū’’</hi>tiādinā. <hi rend="bold">Kacchakantarato</hi>ti upakacchantarato, upakacche laggitakamaṇḍalutoti vuttaṃ hoti. <hi rend="bold">Udakagaṇḍūsa</hi>nti udakāvagaṇḍakārakaṃ. Katinaṃ tithīnaṃ pūraṇī <hi rend="bold">katimī,</hi> ‘‘pañcamī nu kho pakkhassa, aṭṭhamī’’tiādinā divasaṃ vā pucchitoti attho. Anārocanassa akattabbattā <hi rend="bold">āroceti.</hi> Tathā hi vuttaṃ ‘‘anujānāmi bhikkhave sabbeheva pakkhagaṇanaṃ uggahetu’’ntiādi (mahāva. 156).</p>

<p rend="bodytext">‘‘Udakaṃ gilitvā ārocetī’’ti <hi rend="bold">vuttanayena.</hi><hi rend="bold">Tatthā</hi>ti gāmadvāre. <hi rend="bold">Niṭṭhubhana</hi>nti udakaniṭṭhubhanaṭṭhānaṃ. <hi rend="bold">Tesū</hi>ti manussesu. Ñāṇacakkhusampannattā <hi rend="bold">cakkhumā.</hi><hi rend="bold">Īdiso</hi>ti susammaṭṭhacetiyaṅgaṇādiko. <hi rend="bold">Visuddhipavāraṇa</hi>nti khīṇāsavabhāvena pavāraṇaṃ.</p>

<p rend="bodytext">Vīthiṃ otaritvā ito cito ca anoloketvā paṭhamameva vīthiyo sallakkhetabbāti āha <hi rend="bold">‘‘vīthiyo sallakkhetvā’’</hi>ti. Yaṃ sandhāya vuttaṃ ‘‘pāsādikena abhikkantena paṭikkantenā’’tiādi <pb ed="V" n="2.0077" /> (pārā. 432). Taṃ gamanaṃ dassetuṃ <hi rend="bold">‘‘tattha cā’’</hi>tiādimāha. <hi rend="bold">‘‘Na hi javena piṇḍapātiyadhutaṅgaṃ nāma kiñci atthī’’</hi>ti iminā javena gamane loluppacāritā viya asāruppataṃ dasseti. <hi rend="bold">Udakasakaṭa</hi>nti udakasārasakaṭaṃ. Tañhi visamabhūmibhāgappattaṃ niccalameva kātuṃ vaṭṭati. <hi rend="bold">Tadanurūpa</hi>nti bhikkhādānānurūpaṃ. <hi rend="bold">‘‘Āhāre paṭikūlasaññaṃ upaṭṭhapetvā’’</hi>tiādīsu yaṃ vattabbaṃ, taṃ parato āgamissati. Rathassa akkhānaṃ telena abbhañjanaṃ, vaṇassa lepanaṃ, puttamaṃsassa khādanañca tidhā upamā yassa āharaṇassāti tathā. <hi rend="bold">Aṭṭhaṅgasamannāgata</hi>nti ‘‘yāvadeva <pb ed="M" n="2.0089" /> imassa kāyassa ṭhitiyā, yāpanāyā’’tiādinā (ma. ni. 1.23; 2.24, 387; saṃ. ni. 4.120; a. ni. 6.58; 5.9; vibha. 518; mahāni. 206) vuttehi aṭṭhahi aṅgehi samannāgataṃ katvā. <hi rend="bold">‘‘Neva davāyā’’</hi>tiādi pana paṭikkhepamattadassanaṃ. <hi rend="bold">Bhattakilamatha</hi>nti bhattavasena uppannakilamathaṃ. <hi rend="bold">Purebhattā</hi>di divāvasena vuttaṃ. <hi rend="bold">Purimayāmā</hi>di rattivasena.</p>

<p rend="bodytext">Gatapaccāgatesu kammaṭṭhānassa haraṇaṃ vattanti atthaṃ dassento <hi rend="bold">‘‘haraṇapaccāharaṇasaṅkhāta’’</hi>nti āha. <hi rend="bold">‘‘Yadi upanissayasampanno hotī’’</hi>ti idaṃ ‘‘devaputto hutvā’’tiādīsupi sabbattha sambajjhitabbaṃ. Tattha paccekabodhiyā upanissayasampadā kappānaṃ dve asaṅkhyeyyāni, satasahassañca tajjā puññañāṇasambhārasambharaṇaṃ, sāvakabodhiyā aggasāvakānaṃ ekamasaṅkhyeyyaṃ, kappasatasahassañca, mahāsāvakānaṃ (theragā. aṭṭha. 2.vaṅgīsattheragāthāvaṇṇanā vitthāro) kappasatasahassameva, itaresaṃ pana atītāsu jātīsu vivaṭṭupanissayavasena kālaniyamamantarena nibbattitaṃ nibbedhabhāgiyakusalaṃ. <hi rend="bold">‘‘Seyyathāpī’’</hi>tiādinā tasmiṃ tasmiṃ ṭhānantare etadaggaṭṭhapitānaṃ therānaṃ sakkhidassanaṃ. Tattha <hi rend="bold">thero bāhiyo dārucīriyo</hi>ti bāhiyavisaye sañjātasaṃvaḍḍhatāya bāhiyo, dārucīrapariharaṇato dārucīriyoti ca samaññito thero. So hāyasmā –</p>

<p rend="indent">‘‘Tasmā tiha te bāhiya evaṃ sikkhitabbaṃ ‘diṭṭhe diṭṭhamattaṃ bhavissati, sute, mute, viññāte viññātamattaṃ bhavissatī’ti, evañhi te bāhiya sikkhitabbaṃ. Yato kho te bāhiya diṭṭhe diṭṭhamattaṃ bhavissati, sute, mute, viññāte viññātamattaṃ bhavissati, tato tvaṃ bāhiya na tena. Yato tvaṃ bāhiya na tena, tato bāhiya na tattha. Yato tvaṃ bāhiya na tattha, tato tvaṃ bāhiya nevidha na huraṃ na ubhayamantarena, esevanto dukkhassā’ti’’ (udā. 10).</p>

<p rend="bodytext">Ettakāya <pb ed="V" n="2.0078" /> desanāya arahattaṃ sacchākāsi. Evaṃ sāriputtattherādīnampi mahāpaññatādidīpanāni suttapadāni vitthārato vattabbāni. Visesato pana aṅguttarāgame etadaggasuttapadāni (a. ni. 1.188) <hi rend="bold">sikhāpatta</hi>nti koṭippattaṃ niṭṭhānappattaṃ sabbathā paripuṇṇato.</p>

<p rend="bodytext"><hi rend="bold">Ta</hi>nti <pb ed="M" n="2.0090" /> asammuyhanaṃ. <hi rend="bold">Eva</hi>nti idāni vuccamānākārena veditabbaṃ. ‘‘Attā abhikkamatī’’ti iminā diṭṭhigāhavasena, <hi rend="bold">‘‘ahaṃ abhikkamāmī’’</hi>ti iminā mānagāhavasena, tadubhayassa pana vinā taṇhāya appavattanato taṇhāgāhavasenāti tīhipi maññanāhi andhabālaputhujjanassa abhikkame sammuyhanaṃ dasseti. <hi rend="bold">‘‘Tathā asammuyhanto’’</hi>ti vatvā tadeva asammuyhanaṃ yena ghanavinibbhogena hoti, taṃ dassento <hi rend="bold">‘‘abhikkamāmī’’</hi>tiādimāha. <hi rend="bold">Cittasamuṭṭhānavāyodhātū</hi>ti teneva abhikkamanacittena samuṭṭhānā, taṃcittasamuṭṭhānikā vā vāyodhātu. <hi rend="bold">Viññatti</hi>nti kāyaviññattiṃ. <hi rend="bold">Janayamānā uppajjati</hi> tassā vikārabhāvato. <hi rend="bold">Itī</hi>ti tasmā uppajjanato. <hi rend="bold">Cittakiriyavāyodhātuvipphāravasenā</hi>ti kiriyamayacittasamuṭṭhānavāyodhātuyā vicalanākārasaṅkhātakāyaviññattivasena. <hi rend="bold">Tassā</hi>ti aṭṭhisaṅghāṭassa. <hi rend="bold">Abhikkamato</hi>ti abhikkamantassa. <hi rend="bold">Omattā</hi>ti avamattā lāmakappamāṇā. Vāyodhātutejodhātuvasena <hi rend="bold">itarā dve</hi> dhātuyo.</p>

<p rend="bodytext">Idaṃ vuttaṃ hoti – yasmā cettha vāyodhātuyā anugatā tejodhātu uddharaṇassa paccayo. Uddharaṇagatikā hi tejodhātu, tena tassā uddharaṇe vāyodhātuyā anugatabhāvo hoti, tasmā imāsaṃ dvinnamettha sāmatthiyato adhimattatā, tathā abhāvato pana itarāsaṃ omattatāti. Yasmā pana tejodhātuyā anugatā vāyodhātu atiharaṇavītiharaṇānaṃ paccayo. Kiriyagatikāya hi vāyodhātuyā atiharaṇavītiharaṇesu sātisayo byāpāro, tena tassā tattha tejodhātuyā anugatabhāvo hoti, tasmā imāsaṃ dvinnamettha sāmatthiyato adhimattatā, itarāsañca tadabhāvato omattatāti dasseti <hi rend="bold">‘‘tathā atiharaṇavītiharaṇesū’’</hi>ti iminā. Satipi cettha anugamakānugantabbatāvisese tejodhātuvāyodhātubhāvamattaṃ sandhāya tathāsaddaggahaṇaṃ kataṃ. Paṭhame hi naye tejodhātuyā anugamakatā, vāyodhātuyā anugantabbatā, dutiye pana vāyodhātuyā anugamakatā, tejodhātuyā anugantabbatāti. Tattha akkantaṭṭhānato pādassa ukkhipanaṃ <hi rend="bold">uddharaṇaṃ,</hi> ṭhitaṭṭhānaṃ atikkamitvā purato haraṇaṃ <hi rend="bold">atiharaṇaṃ.</hi> Khāṇuādipariharaṇatthaṃ, patiṭṭhitapādaghaṭṭanāpariharaṇatthaṃ vā passena haraṇaṃ <pb ed="M" n="2.0091" /><hi rend="bold">vītiharaṇaṃ,</hi> yāva patiṭṭhitapādo, tāva haraṇaṃ <hi rend="bold">atiharaṇaṃ,</hi> tato paraṃ haraṇaṃ <hi rend="bold">vītiharaṇa</hi>nti vā ayametesaṃ viseso.</p>

<p rend="bodytext">Yasmā <pb ed="V" n="2.0079" /> pathavīdhātuyā anugatā āpodhātu vossajjane paccayo. Garutarasabhāvā hi āpodhātu, tena tassā vossajjane pathavīdhātuyā anugatabhāvo hoti, tasmā tāsaṃ dvinnamettha sāmatthiyato adhimattatā, itarāsañca tadabhāvato omattatāti dassento āha <hi rend="bold">‘‘vossajjane…pe… balavatiyo’’</hi>ti. Yasmā pana āpodhātuyā anugatā pathavīdhātu sannikkhepanassa paccayo. Patiṭṭhābhāve viya patiṭṭhāpanepi tassā sātisayakiccattā āpodhātuyā tassā anugatabhāvo hoti, tathā ghaṭṭanakiriyāya pathavīdhātuyā vasena sannirujjhanassa sijjhanato tassā sannirujjhanepi āpodhātuyā anugatabhāvo hoti, tasmā vuttaṃ <hi rend="bold">‘‘tathā sannikkhepanasannirujjhanesū’’</hi>ti.</p>

<p rend="bodytext">Anugamakānugantabbatāvisesepi sati pathavīdhātuāpodhātubhāvamattaṃ sandhāya tathāsaddaggahaṇaṃ kataṃ. Paṭhame hi naye pathavīdhātuyā anugamakatā, āpodhātuyā anugantabbatā, dutiye pana āpodhātuyā anugamakatā, pathavīdhātuyā anugantabbatāti. <hi rend="bold">Vossajjana</hi>ñcettha pādassa onāmanavasena vossaggo, tato paraṃ bhūmiādīsu patiṭṭhāpanaṃ <hi rend="bold">sannikkhepanaṃ,</hi> patiṭṭhāpetvā nimmaddanavasena gamanassa sannirodho <hi rend="bold">sannirujjhanaṃ.</hi></p>

<p rend="bodytext"><hi rend="bold">Tatthā</hi>ti tasmiṃ atikkamane, tesu vā yathāvuttesu uddharaṇātiharaṇavītiharaṇavossajjanasannikkhepanasannirujjhanasaṅkhātesu chasu koṭṭhāsesu. <hi rend="bold">Uddharaṇe</hi>ti uddharaṇakkhaṇe. <hi rend="bold">Rūpārūpadhammā</hi>ti uddharaṇākārena pavattā rūpadhammā, taṃsamuṭṭhāpakā ca arūpadhammā. <hi rend="bold">Atiharaṇaṃ na pāpuṇanti</hi> khaṇamattāvaṭṭhānato. Sabbattha esa nayo. <hi rend="bold">Tattha tatthevā</hi>ti yattha yattha uddharaṇādike uppannā, tattha tattheva. Na hi dhammānaṃ desantarasaṅkamanaṃ atthi lahuparivattanato. <hi rend="bold">Pabbaṃ pabba</hi>nti paricchedaṃ paricchedaṃ. <hi rend="bold">Sandhi sandhī</hi>ti gaṇṭhi gaṇṭhi. <hi rend="bold">Odhi odhī</hi>ti bhāgaṃ bhāgaṃ. Sabbañcetaṃ uddharaṇādikoṭṭhāse sandhāya sabhāgasantativasena vuttanti veditabbaṃ. Itaro eva hi rūpadhammānampi pavattikkhaṇo gamanayogagamanassādānaṃ devaputtānaṃ heṭṭhupariyena paṭimukhaṃ dhāvantānaṃ sirasi, pāde ca bandhakhuradhārāsamāgamatopi sīghataro, yathā tilānaṃ bhijjayamānānaṃ paṭapaṭāyanena <pb ed="M" n="2.0092" /> bhedo lakkhīyati, evaṃ saṅkhatadhammānaṃ uppādenāti dassanatthaṃ <hi rend="bold">‘‘paṭapaṭāyantā’’</hi>ti vuttaṃ, uppādavasena paṭapaṭa-saddaṃ akarontāpi karontā viyāti attho. Tilabhedalakkhaṇaṃ paṭapaṭāyanaṃ viya hi saṅkhatabhedalakkhaṇaṃ uppādo uppannānamekantato bhinnattā. <hi rend="bold">Tatthā</hi>ti abhikkamane. <hi rend="bold">Ko eko abhikkamati</hi> nābhikkamatiyeva. <hi rend="bold">Kassa vā ekassa abhikkamanaṃ</hi> siyā, na siyā eva. Kasmā? <hi rend="bold">Paramatthato hi…pe… dhātūnaṃ sayanaṃ,</hi> tasmāti attho. Andhabālaputhujjanasammūḷhassa attano abhikkamananivattanañhetaṃ vacanaṃ. Atha vā <pb ed="V" n="2.0080" /><hi rend="bold">‘‘ko eko…pe… abhikkamana’’</hi>nti codanāya ‘‘paramatthato hī’’tiādinā sodhanā vuttā.</p>

<p rend="bodytext"><hi rend="bold">Tasmiṃ tasmiṃ koṭṭhāse</hi>ti yathāvutte chabbidhepi koṭṭhāse gamanādikassa apaccāmaṭṭhattā. ‘‘Saddhiṃ rūpena uppajjate, nirujjhatī’’ti ca silokapadena saha sambandho. Tattha paṭhamapadasambandhe <hi rend="bold">rūpenā</hi>ti yena kenaci sahuppajjanakena rūpena. Dutiyapadasambandhe pana <hi rend="bold">‘‘rūpenā’’</hi>ti idaṃ yaṃ tato nirujjhamānacittato upari sattarasamacittassa uppādakkhaṇe uppannaṃ, tadeva tassa nirujjhamānacittassa nirodhena saddhiṃ nirujjhanakaṃ sattarasacittakkhaṇāyukaṃ rūpaṃ sandhāya vuttaṃ, aññathā rūpārūpadhammā samānāyukā siyuṃ. Yadi ca siyuṃ, atha ‘‘rūpaṃ garupariṇāmaṃ dandhanirodha’’ntiādi (vibha. aṭṭha. pakiṇṇakakathā) aṭṭhakathāvacanehi, ‘‘nāhaṃ bhikkhave aññaṃ ekadhammampi samanupassāmi, yaṃ evaṃ lahuparivattaṃ, yathayidaṃ citta’’nti (a. ni. 1.38) evamādipāḷivacanehi ca virodho siyā. Cittacetasikā hi sārammaṇasabhāvā yathābalaṃ attano ārammaṇapaccayabhūtamatthaṃ vibhāvento eva uppajjanti, tasmā tesaṃ taṃsabhāvanipphattianantaraṃ nirodho, rūpadhammā pana anārammaṇā pakāsetabbā, evaṃ tesaṃ pakāsetabbabhāvanipphatti soḷasahi cittehi hoti, tasmā ekacittakkhaṇātītena saha sattarasacittakkhaṇāyukatā rūpadhammānamicchitāti. Lahuparivattanaviññāṇavisesassa saṅgatimattapaccayatāya tiṇṇaṃ khandhānaṃ, visayasaṅgatimattatāya ca viññāṇassa lahuparivattitā, dandhamahābhūtapaccayatāya rūpassa garuparivattitā. Yathābhūtaṃ nānādhātuñāṇaṃ kho pana tathāgatasseva, tena ca purejātapaccayo rūpadhammova vutto, pacchājātapaccayo ca tathevāti rūpārūpadhammānaṃ samānakkhaṇatā na yujjateva, tasmā vuttanayenevettha attho veditabboti <hi rend="bold">ācariyena</hi> (dī. ni. ṭī. 1.214) vuttaṃ <pb ed="M" n="2.0093" />, tadetaṃ cittānuparivattiyā viññattiyā ekanirodhabhāvassa suviññeyyattā evaṃ vuttaṃ. Tato saviññattikena puretaraṃ sattarasamacittassa uppādakkhaṇe uppannena <hi rend="bold">rūpena</hi> saddhiṃ <hi rend="bold">aññaṃ cittaṃ nirujjhatī</hi>ti attho veditabbo. Aññaṃ cittaṃ nirujjhati, aññaṃ uppajjate cittanti yojetabbaṃ. Añño hi saddakkamo, añño atthakkamoti. Yañhi purimuppannaṃ cittaṃ, taṃ nirujjhantaṃ aññassa pacchā uppajjamānassa anantarādipaccayabhāveneva nirujjhati, tathā laddhapaccayameva aññampi uppajjate cittaṃ, avatthāvisesato cettha aññathā. Yadi evaṃ tesamubhinnaṃ antaro labbheyyāti codanaṃ ‘‘no’’ti apanetumāha <hi rend="bold">‘‘avīci manusambandho’’</hi>ti, yathā vīci antaro na labbhati, tadevedanti avisesaṃ vidū maññanti, evaṃ anu anu sambandho cittasantāno, rūpasantāno ca <hi rend="bold">nadīsotova</hi> nadiyaṃ <pb ed="V" n="2.0081" /> udakappavāho viya <hi rend="bold">vattatī</hi>ti attho. <hi rend="bold">Avīcī</hi>ti hi nirantaratāvasena bhāvanapuṃsakavacanaṃ.</p>

<p rend="bodytext">Abhimukhaṃ lokitaṃ <hi rend="bold">ālokita</hi>nti āha <hi rend="bold">‘‘puratopekkhana’’</hi>nti. Yaṃdisābhimukho gacchati, tiṭṭhati, nisīdati, sayati vā, tadabhimukhaṃ pekkhananti vuttaṃ hoti. Yasmā ca tādisamālokitaṃ nāma hoti, tasmā tadanugatadisālokanaṃ vilokitanti āha <hi rend="bold">‘‘anudisāpekkhana’’</hi>nti, abhimukhadisānurūpagatesu vāmadakkhiṇapassesu vividhā pekkhananti vuttaṃ hoti. Heṭṭhāuparipacchāpekkhanañhi <hi rend="bold">‘‘olokitaullokitāpalokitānī’’</hi>ti gahitāni. <hi rend="bold">Sāruppavasenā</hi>ti samaṇapatirūpavasena, imināva asāruppavasena itaresamaggahaṇanti sijjhati. Sammajjanaparibhaṇḍādikaraṇe olokitassa, ullokaharaṇādīsu ullokitassa, pacchato āgacchantaparissayaparivajjanādīsu apalokitassa ca siyā sambhavoti āha <hi rend="bold">‘‘iminā vā’’</hi>tiādi, etena upalakkhaṇamattañcetanti dasseti.</p>

<p rend="bodytext"><hi rend="bold">Kāyasakkhi</hi>nti kāyena sacchikataṃ paccakkhakārinaṃ, sādhakanti attho. So hi āyasmā vipassanākāle ‘‘yamevāhaṃ indriyesu aguttadvārataṃ nissāya sāsane anabhiratiādivippakāraṃ patto, tameva suṭṭhu niggahessāmī’’ti ussāhajāto balavahirottappo, tattha ca katādhikārattā indriyasaṃvare ukkaṃsapāramippatto, teneva naṃ satthā ‘‘etadaggaṃ bhikkhave mama sāvakānaṃ bhikkhūnaṃ indriyesu guttadvārānaṃ, yadidaṃ nando’’ti (a. ni. 1.230) etadagge ṭhapesi. <hi rend="bold">Nandassā</hi>ti kattutthe sāmivacanaṃ. <hi rend="bold">Itī</hi>ti iminā ālokanena.</p>

<p rend="bodytext"><hi rend="bold">Sātthakatā</hi><pb ed="M" n="2.0094" /><hi rend="bold">ca sappāyatā ca veditabbā</hi> ālokitavilokitassāti ajjhāharitvā sambandho. <hi rend="bold">Tasmā</hi>ti kammaṭṭhānāvijahanasseva ālokitavilokite. Gocarasampajaññabhāvato <hi rend="bold">etthā</hi>ti ālokitavilokite. <hi rend="bold">Attano kammaṭṭhānavasenevā</hi>ti khandhādikammaṭṭhānavaseneva ālokanavilokanaṃ kātabbaṃ, na añño upāyo gavesitabboti adhippāyo. <hi rend="bold">Kammaṭṭhānasīsenevā</hi>ti vakkhamānakammaṭṭhānamukheneva. Yasmā pana ālokitādi nāma dhammamattasseva pavattiviseso, tasmā tassa yāthāvato jānanaṃ asammohasampajaññanti dassetuṃ <hi rend="bold">‘‘abbhantare’’</hi>tiādi vuttaṃ. <hi rend="bold">Āloketā</hi>ti ālokento. Tathā <hi rend="bold">viloketā. Viññatti</hi>nti kāyaviññattiṃ. <hi rend="bold">Itī</hi>ti tasmā uppajjanato. <hi rend="bold">Cittakiriyavāyodhātuvipphāravasenā</hi>ti kiriyamayacittasamuṭṭhānāya vāyodhātuyā vicalanākārasaṅkhātakāyaviññattivasena. <hi rend="bold">Akkhidala</hi>nti akkhipaṭalaṃ. <hi rend="bold">Adho sīdatī</hi>ti osīdantaṃ viya heṭṭhā gacchati. <hi rend="bold">Uddhaṃ laṅghetī</hi>ti laṅghentaṃ viya upari <pb ed="V" n="2.0082" /> gacchati. <hi rend="bold">Yantakenā</hi>ti akkhidalesu yojitarajjuyo gahetvā paribbhamanakacakkena. <hi rend="bold">Tato</hi>ti tathā akkhidalānamosīdanullaṅghanato. Manodvārikajavanassa mūlakāraṇaparijānanaṃ <hi rend="bold">mūlapariññā.</hi> Āgantukassa abbhāgatassa, tāvakālikassa ca taṅkhaṇamattapavattakassa bhāvo <hi rend="bold">āgantukatāvakālikabhāvo,</hi> tesaṃ vasena.</p>

<p rend="bodytext"><hi rend="bold">Tatthā</hi>ti tesu gāthāya dassitesu sattasu cittesu. <hi rend="bold">Aṅgakiccaṃ sādhayamāna</hi>nti padhānabhūtaaṅgakiccaṃ nipphādentaṃ, sarīraṃ hutvāti vuttaṃ hoti. Bhavaṅgañhi paṭisandhisadisattā padhānamaṅgaṃ, padhānañca ‘‘sarīra’’nti vuccati, avicchedappavattihetubhāvena vā kāraṇakiccaṃ sādhayamānanti attho. <hi rend="bold">Taṃ āvaṭṭetvā</hi>ti bhavaṅgasāmaññavasena vuttaṃ, pavattākāravisesavasena pana atītādinā tibbidhaṃ, tattha ca bhavaṅgupacchedasseva āvaṭṭanaṃ. <hi rend="bold">Tannirodhā</hi>ti tassa nirujjhanato, anantarapaccayavasena hetuvacanaṃ. <hi rend="bold">‘‘Paṭhamajavanepi…pe… sattamajavanepī’’</hi>ti idaṃ pañcadvārikavīthiyaṃ ‘‘ayaṃ itthī, ayaṃ puriso’’ti rajjanadussanamuyhanānamabhāvaṃ sandhāya vuttaṃ. Tattha hi āvajjanavoṭṭhabbanānaṃ puretaraṃ pavattāyonisomanasikāravasena ayoniso āvajjanavoṭṭhabbanākārena pavattanato iṭṭhe itthirūpādimhi lobhasahagatamattaṃ javanaṃ uppajjati, aniṭṭhe ca dosasahagatamattaṃ, na panekantarajjanadussanādi, manodvāre <pb ed="M" n="2.0095" /> eva ekantarajjanadussanādi hoti, tassa pana manodvārikassa rajjanadussanādino pañcadvārikajavanaṃ mūlaṃ, yathāvuttaṃ vā sabbampi bhavaṅgādi, evaṃ manodvārikajavanassa mūlakāraṇavasena mūlapariññā vuttā, āgantukatāvakālikatā pana pañcadvārika javanasseva apubbabhāvavasena, ittaratāvasena ca. <hi rend="bold">Yuddhamaṇḍale</hi>ti saṅgāmappadese. <hi rend="bold">Heṭṭhupariyavasenā</hi>ti heṭṭhā ca upari ca parivattamānavasena, aparāparaṃ bhavaṅguppattivasenāti attho. Tathā bhavaṅguppādavasena hi tesaṃ bhijjitvā patanaṃ, iminā pana heṭṭhimassa, uparimassa ca bhavaṅgassa aparāparuppattivasena pañcadvārikajavanato visadisassa manodvārikajavanassa uppādaṃ dasseti tassa vaseneva rajjanādipavattanato. Tenevāha <hi rend="bold">‘‘rajjanādivasena ālokitavilokitaṃ hotī’’</hi>ti.</p>

<p rend="bodytext"><hi rend="bold">Āpātha</hi>nti gocarabhāvaṃ. <hi rend="bold">Sakakiccanipphādanavasenā</hi>ti āvajjanādikiccanipphādanavasena. <hi rend="bold">Ta</hi>nti javanaṃ. Cakkhudvāre rūpassa āpāthagamanena āvajjanādīnaṃ pavattanato pavattikāraṇavaseneva <hi rend="bold">‘‘gehabhūte’’</hi>ti vuttaṃ, na nissayavasena. <hi rend="bold">Āgantukapuriso viyā</hi>ti abbhāgatapuriso viya. Duvidhā hi āgantukā atithiabbhāgatavasena. Tattha kataparicayo <hi rend="bold">‘‘atithī’’</hi>ti vuccati, akataparicayo <hi rend="bold">‘‘abbhāgato’’</hi>ti, ayamevidhādhippeto. Tenāha <hi rend="bold">‘‘yathā paragehe’’</hi>tiādi <pb ed="V" n="2.0083" />. <hi rend="bold">Tassā</hi>ti javanassa rajjanadussanamuyhanaṃ ayuttanti sambandho. <hi rend="bold">Āsinesū</hi>ti nisinnesu. <hi rend="bold">Āṇākaraṇa</hi>nti attano vasakaraṇaṃ.</p>

<p rend="bodytext"><hi rend="bold">Saddhiṃ sampayuttadhammehi</hi> phassādīhi. <hi rend="bold">Tattha tattheva</hi> sakakiccanipphādanaṭṭhāne <hi rend="bold">bhijjanti. Itī</hi>ti tasmā āvajjanādivoṭṭhabbanapariyosānānaṃ bhijjanato. <hi rend="bold">Ittarānī</hi>ti aciraṭṭhitikāni. <hi rend="bold">Tatthā</hi>ti tasmiṃ vacane ayaṃ upamāti attho. Udayabbayaparicchinno tāva tattako kālo etesanti <hi rend="bold">tāvakālikāni,</hi> tassa bhāvo, taṃvasena.</p>

<p rend="bodytext"><hi rend="bold">Eta</hi>nti asammohasampajaññaṃ. <hi rend="bold">Etthā</hi>ti etasmiṃ yathāvuttadhammasamudāye. <hi rend="bold">Dassanaṃ</hi> cakkhuviññāṇaṃ, tassa vaseneva ālokanavilokanapaññāyanato āvajjanādīnamaggahaṇaṃ.</p>

<p rend="bodytext"><hi rend="bold">Samavāye</hi>ti sāmaggiyaṃ. <hi rend="bold">Tatthā</hi>ti pañcakkhandhavasena ālokanavilokana paññāyamāne. Nimittatthe cetaṃ bhummaṃ, tabbinimuttako <hi rend="bold">ko eko</hi><pb ed="M" n="2.0096" /><hi rend="bold">āloketi</hi> na tveva āloketi. <hi rend="bold">Ko</hi> ca eko <hi rend="bold">viloketi</hi> natveva viloketīti attho.</p>

<p rend="bodytext"><hi rend="bold">‘‘Tathā’’</hi>tiādi āyatanavasena, dhātuvasena ca dassanaṃ. Cakkhurūpāni yathārahaṃ dassanassa nissayārammaṇapaccayo, tathā āvajjanā anantarādipaccayo, āloko upanissayapaccayoti dassanassa suttantanayena pariyāyato paccayatā vuttā. <hi rend="bold">Sahajātapaccayo</hi>pi dassanasseva, nidassanamattañcetaṃ aññamaññasampayuttaatthiavigatādipaccayānampi labbhanato, ‘‘sahajātādipaccayā’’tipi adhunā pāṭho dissati. <hi rend="bold">‘‘Eva’’</hi>ntiādi nigamanaṃ.</p>

<p rend="bodytext">Idāni yathāpāṭhaṃ samiñjanapasāraṇesu sampajānaṃ vibhāvento <hi rend="bold">‘‘samiñjite pasārite’’</hi>tiādimāha. Tattha <hi rend="bold">pabbāna</hi>nti pabbabhūtānaṃ. Taṃsamiñjanapasāraṇeneva hi sabbesaṃ hatthapādānaṃ samiñjanapasāraṇaṃ hoti, pabbametesanti vā <hi rend="bold">pabbā</hi> yathā ‘‘saddho’’ti, pabbavantānanti attho. <hi rend="bold">Cittavasenevā</hi>ti cittaruciyā eva, cittasāmatthiyā vā. Yaṃ yaṃ cittaṃ uppajjati sātthepi anatthepi samiñjituṃ, pasārituṃ vā, taṃtaṃcittānugateneva samiñjanapasāraṇamakatvāti vuttaṃ hoti. <hi rend="bold">Tatthā</hi>ti samiñjanapasāraṇesu atthānatthapariggaṇhanaṃ veditabbanti sambandho. <hi rend="bold">Khaṇe khaṇe</hi>ti tathā ṭhitakkhaṇassa byāpanicchāvacanaṃ. <hi rend="bold">Vedanā</hi>ti santhambhanādīhi rujjanā. <hi rend="bold">‘‘Vedanā uppajjatī’’</hi>tiādinā paramparapayojanaṃ dasseti. Tathā <hi rend="bold">‘‘tā vedanā</hi><pb ed="V" n="2.0084" /><hi rend="bold">nuppajjantī’’</hi>tiādināpi. Purimaṃ purimañhi pacchimassa pacchimassa kāraṇavacanaṃ. <hi rend="bold">Kāle</hi>ti samiñjituṃ, pasārituṃ vā yuttakāle. <hi rend="bold">Phāti</hi>nti vuddhiṃ. Jhānādi pana <hi rend="bold">viseso.</hi></p>

<p rend="bodytext"><hi rend="bold">Tatrāyaṃ nayo</hi>ti sappāyāsappāyaapariggaṇhane vatthusandassanasaṃṅkhāto nayo. Tadapariggahaṇe ādīnavadassaneneva pariggahaṇepi ānisaṃso vibhāvitoti tesamidha udāharaṇaṃ veditabbaṃ. <hi rend="bold">Mahācetiyaṅgaṇe</hi>ti duṭṭhagāmaṇiraññā katassa hemamālīnāmakassa mahācetiyassa aṅgaṇe. Vuttañhi –</p>

<p rend="gatha1">‘‘Dīpappasādako thero, rājino ayyakassa me;</p>

<p rend="gathalast">Evaṃ kirāha nattā te, duṭṭhagāmaṇi bhūpati.</p>

<p rend="gatha1">Mahāpuñño <pb ed="M" n="2.0097" /> mahāthūpaṃ, soṇṇamāliṃ manoramaṃ;</p>

<p rend="gathalast">Vīsaṃ hatthasataṃ uccaṃ, kāressati anāgate’’ti.</p>

<p rend="bodytext">Bhūmippadeso cettha <hi rend="bold">aṅgaṇaṃ</hi> ‘‘udaṅgaṇe tattha papaṃ avindu’’ntiādisu (jā. 1.1.2) viya, tasmā upacārabhūte susaṅkhate bhūmippadeseti attho. <hi rend="bold">Teneva kāraṇena gihī jāto</hi>ti kāyasaṃsaggasamāpajjanahetunā ukkaṇṭhito hutvā hīnāyāvatto. <hi rend="bold">Jhāyī</hi>ti jhāyanaṃ ḍayhanamāpajji. Mahācetiyaṅgaṇepi cīvarakuṭiṃ katvā tattha sajjhāyaṃ gaṇhantīti vuttaṃ <hi rend="bold">‘‘cīvarakuṭidaṇḍake’’</hi>ti, cīvarakuṭiyā cīvarachadanatthāya katadaṇḍaketi attho. <hi rend="bold">‘‘Maṇisappo</hi> nāma sīhaḷadīpe vijjamānā ekā sappajātīti vadantī’’ti ācariyānandattherena, (vibha. mūlaṭī. 242) <hi rend="bold">ācariyadhammapālattherena</hi> (dī. ni. ṭī. 1.214) ca vuttaṃ. ‘‘Keci, apare, aññe’’ti vā avatvā ‘‘vadanti’’cceva vacanañca sārato gahetabbatāviññāpanatthaṃ aññathā gahetabbassa avacanato, tasmā na nīlasappādi idha ‘‘maṇisappo’’ti veditabbo.</p>

<p rend="bodytext"><hi rend="bold">Mahātheravatthunā</hi>ti evaṃnāmakassa therassa vatthunā. <hi rend="bold">Antevāsikehī</hi>ti tattha nisinnesu bahūsu antevāsikesu ekena antevāsikena. Tenāha <hi rend="bold">‘‘taṃ antevāsikā pucchiṃsū’’</hi>ti. <hi rend="bold">Kammaṭṭhāna</hi>nti ‘‘abbhantare attā nāmā’’tiādinā (dī. ni. aṭṭha. 1.214) vakkhamānappakāraṃ dhātukammaṭṭhānaṃ. Pakaraṇatopi hi attho viññāyatīti. Tattha ṭhitānaṃ pucchantānaṃ saṅgahaṇavasena ‘‘tumhehī’’ti puna puthuvacanakaraṇaṃ. Evaṃ rūpaṃ sabhāvo yassāti <hi rend="bold">evarūpo</hi> niggahitalopavasena tena <pb ed="V" n="2.0085" />, kammaṭṭhānamanasikārasabhāvenāti attho. <hi rend="bold">Evametthāpī</hi>ti <hi rend="bold">api</hi>-saddena heṭṭhā vuttaṃ ālokitavilokitapakkhamapekkhanaṃ karoti. Ayaṃ nayo uparipi.</p>

<p rend="bodytext"><hi rend="bold">Suttākaḍḍhanavasenā</hi>ti yante yojitasuttānaṃ āviñchanavasena. <hi rend="bold">Dāruyantassā</hi>ti dārunā katayantarūpassa. Taṃ taṃ kiriyaṃ yāti pāpuṇāti, hatthapādādīhi vā taṃ taṃ ākāraṃ kurumānaṃ yāti gacchatīti <hi rend="bold">yantaṃ,</hi> naṭakādipañcālikārūpaṃ, dārunā kataṃ yantaṃ tathā, nidassanamattañcetaṃ. Tathā hi naṃ potthena vatthena alaṅkariyattā <hi rend="bold">potthalikā,</hi> pañca aṅgāni yassā sajīvassevāti <hi rend="bold">pañcālikā</hi>ti ca voharanti. <hi rend="bold">Hatthapādalaḷana</hi>nti hatthapādānaṃ kampanaṃ, hatthapādehi vā līḷākaraṇaṃ.</p>

<p rend="bodytext"><hi rend="bold">Saṅghāṭipattacīvaradhāraṇe</hi>ti <pb ed="M" n="2.0098" /> ettha saṅghāṭicīvarānaṃ samānadhāraṇatāya ekatodassanaṃ ganthagarutāpanayanatthaṃ, antaravāsakassa <hi rend="bold">nivāsanavasena,</hi> sesānaṃ <hi rend="bold">pārupanavasenā</hi>ti yathārahamattho. <hi rend="bold">Tatthā</hi>ti saṅghāṭicīvaradhāraṇapattadhāraṇesu. <hi rend="bold">Vuttappakāro</hi>ti paccavekkhaṇavidhinā sutte vuttappabhedo.</p>

<p rend="bodytext"><hi rend="bold">Uṇhapakatikassā</hi>ti uṇhālukassa pariḷāhabahulakāyassa. <hi rend="bold">Sītālukassā</hi>ti sītabahulakāyassa. <hi rend="bold">Ghana</hi>nti appitaṃ. <hi rend="bold">Dupaṭṭa</hi>nti nidassanamattaṃ. ‘‘Utuddhaṭānaṃ dussānaṃ catugguṇaṃ saṅghāṭiṃ, diguṇaṃ uttarāsaṅgaṃ, diguṇaṃ antaravāsakaṃ, paṃsukūle yāvadattha’’nti (mahāva. 348) hi vuttaṃ. <hi rend="bold">Viparīta</hi>nti tadubhayato viparītaṃ, tesaṃ tiṇṇampi <hi rend="bold">asappāyaṃ</hi>. Kasmāti āha <hi rend="bold">‘‘aggaḷādidānenā’’</hi>tiādi. Uddharitvā allīyāpanakhaṇḍaṃ <hi rend="bold">aggaḷaṃ. Ādi</hi>saddena tunnakammādīni saṅgaṇhāti. <hi rend="bold">Tathā</hi>-saddo anukaḍḍhanattho, asappāyamevāti. Paṭṭuṇṇadese pāṇakehi sañjātavatthaṃ <hi rend="bold">paṭṭuṇṇaṃ.</hi> Vākavisesamayaṃ setavaṇṇaṃ <hi rend="bold">dukūlaṃ. Ādi</hi>saddena koseyyakambalādikaṃ sānulomaṃ kappiyacīvaraṃ saṅgaṇhāti. Kasmāti vuttaṃ <hi rend="bold">‘‘tādisañhī’’</hi>tiādi. <hi rend="bold">Araññe ekakassa nivāsantarāyakara</hi>nti brahmacariyantarāyekadesamāha. Corādisādhāraṇato ca tathā vuttaṃ. Nippariyāyena taṃ asappāyanti sambandho. Aneneva yathāvuttamasappāyaṃ anekantaṃ tathārūpapaccayena kassaci kadāci sappāyasambhavato. Idaṃ pana dvayaṃ ekantameva asappāyaṃ kassaci kadācipi sappāyābhāvatoti dasseti. Micchā ājīvanti etenāti <hi rend="bold">micchājīvo,</hi> anesanavasena paccayapariyesanapayogo. Nimittakammādīhi pavatto micchājīvo tathā, etena ekavīsatividhaṃ anesanapayogamāha. Vuttañhi <hi rend="bold">suttanipātaṭṭhakathāyaṃ khuddakapāṭhaṭṭhakathāyañca mettasuttavaṇṇanāyaṃ</hi> –</p>

<p rend="indent">‘‘Yo imasmiṃ sāsane pabbajitvā attānaṃ na sammā payojeti, khaṇḍasīlo hoti <pb ed="V" n="2.0086" />, ekavīsatividhaṃ anesanaṃ nissāya jīvikaṃ kappeti. Seyyathidaṃ? Veḷudānaṃ, pattadānaṃ, puppha, phala, dantakaṭṭha, mukhodaka, sināna, cuṇṇa, mattikādānaṃ, cāṭukamyataṃ, muggasūpyataṃ, pāribhaṭutaṃ, jaṅghapesanikaṃ, vejjakammaṃ, dūtakammaṃ, pahiṇagamanaṃ, piṇḍapaṭipiṇḍaṃ, dānānuppadānaṃ, vatthuvijjaṃ, nakkhattavijjaṃ, aṅgavijja’’nti.</p>

<p rend="bodytext">Abhidhammaṭīkākārena pana <pb ed="M" n="2.0099" /><hi rend="bold">ācariyānandattherena</hi> evaṃ vuttaṃ –</p>

<p rend="indent">‘‘Ekavīsati anesanā nāma vejjakammaṃ karoti, dūtakammaṃ karoti, pahiṇakammaṃ karoti, gaṇḍaṃ phāleti, arumakkhanaṃ deti, uddhaṃvirecanaṃ deti, adhovirecanaṃ deti, natthutelaṃ pacati, vaṇatelaṃ pacati, veḷudānaṃ deti, patta, puppha, phala, sināna, dantakaṭṭha, mukhodaka, cuṇṇa, mattikādānaṃ deti, cāṭukammaṃ karoti, muggasūpiyaṃ, pāribhaṭuṃ, jaṅghapesanikaṃ dvāvīsatimaṃ dūtakammena sadisaṃ, tasmā ekavīsatī’’ti (dha. sa. mūlaṭī. 150-51).</p>

<p rend="bodytext">Aṭṭhakathāvacanañcettha <hi rend="bold">brahmajālādisuttanta</hi>nayena vuttaṃ, ṭīkāvacanaṃ pana <hi rend="bold">khuddakavatthuvibhaṅgā</hi>diabhidhammanayena, ato cettha kesañci visamatāti vadanti, vīmaṃsitvā gahetabbaṃ. Apica <hi rend="bold">‘‘nimittakammādī’’</hi>ti iminā nimittobhāsaparikathāyo vuttā. <hi rend="bold">‘‘Micchājīvo’’</hi>ti pana yathāvuttapayogo, tasmā nimittakammañca micchājīvo ca, tabbasena <hi rend="bold">uppannaṃ asappāyaṃ</hi> sīlavināsanena anatthāvahattāti attho. Samāhāradvandepi hi katthaci pulliṅgapayogo dissati yathā ‘‘cittuppādo’’ti. Atiruciye rāgādayo, atiaruciye ca dosādayoti āha <hi rend="bold">‘‘akusalā dhammā abhivaḍḍhantī’’</hi>ti. Tanti tadubhayaṃ. <hi rend="bold">Kammaṭṭhānāvijahanavasenā</hi>ti vakkhamānakammaṭṭhānassa avijahanavasena.</p>

<p rend="bodytext"><hi rend="bold">‘‘Abbhantare attā nāmā’’</hi>tiādinā saṅkhepato asammohasampajaññaṃ dassetvā <hi rend="bold">‘‘tattha cīvarampi acetana’’</hi>ntiādinā cīvarassa viya <hi rend="bold">‘‘kāyopi acetano’’</hi>ti kāyassa attasuññatāvibhāvanena tamatthaṃ paridīpento <hi rend="bold">‘‘tasmā neva sundaraṃ cīvaraṃ labhitvā’’</hi>tiādinā vuttassa itarītarasantosassa kāraṇaṃ vibhāvetīti daṭṭhabbaṃ. Evañhi sambandho vattabbo – asammohasampajaññaṃ dassento <hi rend="bold">‘‘abbhantare’’</hi>tiādimāha. Attasuññatāvibhāvanena pana tadatthaṃ paridīpituṃ vuttaṃ <hi rend="bold">‘‘tattha cīvara’’</hi>ntiādi. Idāni attasuññatāvibhāvanassa payojanabhūtaṃ itarītarasantosasaṅkhātaṃ laddhaguṇaṃ pakāsento āha <hi rend="bold">‘‘tasmā neva sundara’’</hi>ntiādīti.</p>

<p rend="bodytext">Tattha <pb ed="M" n="2.0100" /><pb ed="V" n="2.0087" /><hi rend="bold">abbhantare</hi>ti attano santāne. <hi rend="bold">Tatthā</hi>ti tasmiṃ cīvarapārupane. Tesu vā pārupakattapārupitabbacīvaresu. <hi rend="bold">Kāyopī</hi>ti attapaññattimatto kāyopi. ‘‘Tasmā’’ti ajjhāharitabbaṃ, acetanattāti attho. <hi rend="bold">Aha</hi>nti kammabhūto kāyo. <hi rend="bold">Dhātuyo</hi>ti cīvarasaṅkhāto bāhirā dhātuyo. <hi rend="bold">Dhātusamūha</hi>nti kāyasaṅkhātaṃ ajjhattikaṃ dhātusamūhaṃ. Potthakarūpapaṭicchādane dhātuyo dhātusamūhaṃ paṭicchādenti viyāti sambandho. Pusanaṃ snehasecanaṃ, pūraṇaṃ vā <hi rend="bold">potthaṃ,</hi> lepanakhananakiriyā, tena katanti <hi rend="bold">potthakaṃ,</hi> tameva rūpaṃ tathā, khananakammanibbattaṃ dārumattikādirūpamidhādhippetaṃ. <hi rend="bold">Tasmā</hi>ti acetanattā, attasuññabhāvato vā.</p>

<p rend="bodytext">Nāgānaṃ nivāso vammiko <hi rend="bold">nāgavammiko.</hi> Cittīkaraṇaṭṭhānabhūto rukkho <hi rend="bold">cetiyarukkho.</hi> Kehici sakkatassāpi kehici asakkatassa kāyassa upamānabhāvena yogyattā tesamidha kathanaṃ. <hi rend="bold">Tehī</hi>ti mālāgandhagūthamuttādīhi. Attasuññatāya nāgavammikacetiyarukkhādīhi viya kāyasaṅkhātena attanā somanassaṃ vā domanassaṃ vā na kātabbanti vuttaṃ hoti.</p>

<p rend="bodytext">‘‘Labhissāmi vā, no vā’’ti paccavekkhaṇapubbakena ‘‘labhissāmī’’ti atthasampassaneneva gahetabbaṃ. Evañhi sātthakasampajaññaṃ bhavatīti āha <hi rend="bold">‘‘sahasāva aggahetvā’’</hi>tiādi.</p>

<p rend="bodytext"><hi rend="bold">Garupatto</hi>ti atibhārabhūto patto. Cattāro vā pañca vā gaṇṭhikā <hi rend="bold">catupañcagaṇṭhikā</hi> yathā ‘‘dvattipattā (pāci. 232), chappañcavācā’’ti (pāci. 61) aññapadabhūtassa hi vā-saddasseva attho idha padhāno catugaṇṭhikāhato vā pañcagaṇṭhikāhato vā patto dubbisodhanīyoti vikappanavasena atthassa gayhamānattā. Āhatā catupañcagaṇṭhikā yassāti <hi rend="bold">catupañcagaṇṭhikāhato</hi> yathā ‘‘agyāhito’’ti, catupañcagaṇṭhikāhi vā āhato tathā, dubbisodhanīyabhāvassa hetugabbhavacanañcetaṃ. Kāmañca<hi rend="bold">ūnapañcabandhanasikkhāpade</hi> (pārā. 612) pañcagaṇṭhikāhatopi patto paribhuñjitabbabhāvena vutto, dubbisodhanīyatāmattena pana palibodhakaraṇato idha asappāyoti daṭṭhabbaṃ. <hi rend="bold">Duddhotapatto</hi>ti agaṇṭhikāhatampi pakatiyāva dubbisodhanīyapattaṃ sandhāyāha. <hi rend="bold">‘‘Taṃ dhovantassevā’’</hi>tiādi tadubhayassāpi <pb ed="M" n="2.0101" /> asappāyabhāve kāraṇaṃ. <hi rend="bold">‘‘Maṇivaṇṇapatto pana lobhanīyo’’</hi>ti iminā kiñcāpi so vinayapariyāyena kappiyo, suttantapariyāyena pana antarāyakaraṇato asappāyoti dasseti. ‘‘Pattaṃ bhamaṃ āropetvā majjitvā pacanti ‘maṇivaṇṇaṃ karissāmā’ti, na vaṭṭatī’’ti (pārā. aṭṭha. 1.pāḷimuttakavinicchayo) hi <hi rend="bold">vinayaṭṭhakathāsu</hi> pacanakiriyāmattameva paṭikkhittaṃ. Tathā hi vadanti <pb ed="V" n="2.0088" /> ‘‘maṇivaṇṇaṃ pana pattaṃ aññena kataṃ labhitvā paribhuñjituṃ vaṭṭatī’’ti (sārattha. ṭī. 2.85) ‘‘tādisañhi araññe ekakassa nivāsantarāyakara’’ntiādinā cīvare vuttanayena ‘‘nimittakammādivasena laddho pana ekantaakappiyo sīlavināsanena anatthāvahattā’’tiādinā amhehi vuttanayopi yathārahaṃ netabbo. <hi rend="bold">Sevamānassā</hi>ti hetvanto gadhavacanaṃ abhivaḍḍhanaparihāyanassa.</p>

<p rend="bodytext"><hi rend="bold">‘‘Abbhantare’’</hi>tiādi saṅkhepo. <hi rend="bold">‘‘Tatthā’’</hi>tiādi attasuññatāvibhāvanena vitthāro. <hi rend="bold">Saṇḍāsenā</hi>ti kammārānaṃ ayogahaṇavisesena. <hi rend="bold">Aggivaṇṇapattaggahaṇe</hi>ti agginā jhāpitattā aggivaṇṇabhūtapattassa gahaṇe. Rāgādipariḷāhajanakapattassa īdisameva upamānaṃ yuttanti evaṃ vuttaṃ.</p>

<p rend="bodytext"><hi rend="bold">‘‘Apicā’’</hi>tiādinā saṅghāṭicīvarapattadhāraṇesu ekato asammohasampajaññaṃ dasseti. Chinnahatthapāde anāthamanusseti sambandho. <hi rend="bold">Nīlamakkhikā</hi> nāma āsāṭikakārikā. Gavādīnañhi vaṇesu nīlamakkhikāhi katā anayabyasanahetubhūtā aṇḍakā <hi rend="bold">āsāṭikā</hi> nāma vuccati. <hi rend="bold">Anāthasālāya</hi>nti anāthānaṃ nivāsasālāyaṃ. <hi rend="bold">Dayālukā</hi>ti karuṇābahulā. <hi rend="bold">Vaṇamattacoḷakānī</hi>ti vaṇappamāṇena paṭicchādanatthāya chinnacoḷakhaṇḍakāni. <hi rend="bold">Kesañcī</hi>ti bahūsu kesañci anāthamanussānaṃ. <hi rend="bold">Thūlānī</hi>ti thaddhāni. <hi rend="bold">Tatthā</hi>ti tasmiṃ pāpuṇane, bhāvalakkhaṇe, nimitte vā etaṃ bhummaṃ. Kasmāti vuttaṃ <hi rend="bold">‘‘vaṇapaṭicchādanamattenevā’’</hi>tiādi. <hi rend="bold">Coḷakena, kapālenā</hi>ti ca atthayoge kammatthe tatiyā, karaṇatthe vā. Vaṇapaṭicchādanamatteneva bhesajjakaraṇamattenevāti pana visesanaṃ, na pana maṇḍanānubhavanādippakārena atthoti. Saṅkhāradukkhatādīhi niccāturassa kāyassa paribhogabhūtānaṃ pattacīvarānaṃ edisameva upamānamupapannanti tathā vacanaṃ daṭṭhabbaṃ. Sukhumattasallakkhaṇena uttamassa sampajānassa karaṇasīlattā, purimehi ca sampajānakārīhi uttamattā <hi rend="bold">uttamasampajānakārī.</hi></p>

<p rend="bodytext">Asanādikiriyāya <pb ed="M" n="2.0102" /> kammavisesayogato asitādipadeheva kammavisesasahito kiriyāviseso viññāyatīti vuttaṃ <hi rend="bold">‘‘asiteti piṇḍapātabhojane’’</hi>tiādi. <hi rend="bold">Aṭṭhavidhopi attho</hi>ti aṭṭhappakāropi payojanaviseso.</p>

<p rend="bodytext">Tattha piṇḍapātabhojanādīsu attho nāma iminā <hi rend="bold">mahāsivatthera</hi>vādavasena ‘‘imassa kāyassa ṭhitiyā’’tiādinā (saṃ. ni. 4.120; a. ni. 6.58; 8.9; dha. sa. 1355; mahāni. 206) sutte <pb ed="V" n="2.0089" /> vuttaṃ aṭṭhavidhampi payojanaṃ dasseti. <hi rend="bold">Mahāsivatthero</hi> (dha. sa. 1.1355) hi ‘‘heṭṭhā cattāri aṅgāni paṭikkhepo nāma, upari pana aṭṭhaṅgāni payojanavasena samodhānetabbānī’’ti vadati. Tattha ‘‘yāvadeva imassa kāyassa ṭhitiyā’’ti ekamaṅgaṃ, ‘‘yāpanāyā’’ti ekaṃ, ‘‘vihiṃsūparatiyā’’ti ekaṃ, ‘‘brahmacariyānuggahāyā’’ti ekaṃ, ‘‘iti purāṇañca vedanaṃ paṭihaṅkhāmī’’ti ekaṃ, ‘‘navañca vedanaṃ na uppādessāmī’’ti ekaṃ, ‘‘yātrā ca me bhavissatī’’ti ekaṃ, ‘‘anavajjatā cā’’ti ekaṃ, phāsuvihāro pana bhojanānisaṃsamattanti evaṃ aṭṭha aṅgāni payojanavasena samodhānetabbāni. Aññathā pana ‘‘neva davāyā’’ti ekamaṅgaṃ, ‘‘na madāyā’’ti ekaṃ, ‘‘na maṇḍanāyā’’ti ekaṃ, ‘‘na vibhūsanāyā’’ti ekaṃ, ‘‘yāvadeva imassa kāyassa ṭhitiyā yāpanāyā’’ti ekaṃ, ‘‘vihiṃsūparatiyā brahmacariyānuggahāyā’’ti ekaṃ, ‘‘iti purāṇañca vedanaṃ paṭihaṅkhāmi, navañca vedanaṃ na uppādessāmī’’ti ekaṃ, ‘‘yātrā ca me bhavissatī’’ti ekaṃ, ‘‘anavajjatā ca phāsuvihāro cā’’ti pana bhojanānisaṃsamattanti vuttāni aṭṭhaṅgāni idhānadhippetāni. Kasmāti ce? Payojanānameva abhāvato, tesameva ca idha atthasaddena vuttattā. Nanu ca <hi rend="bold">‘‘nevadavāyātiādinā nayena vutto’’</hi>ti mariyādavacanena dutiyanayasseva idhādhippetabhāvo viññāyatīti? Na, ‘‘neva davāyā’’tiādinā paṭikkhepaṅgadassanamukhena paccavekkhaṇapāḷiyā desitattā, yathādesitatantikkamasseva mariyādabhāvena dassanato. Pāṭhakkameneva hi ‘‘neva davāyātiādinā nayenā’’ti vuttaṃ, na atthakkamena, tena pana ‘‘imassa kāyassa ṭhitiyātiādinā nayenā’’ti vattabbanti.</p>

<p rend="bodytext">Tidhā <pb ed="M" n="2.0103" /> dente dvidhā gāhaṃ sandhāya <hi rend="bold">‘‘paṭiggahaṇaṃ nāmā’’</hi>ti vuttaṃ, bhojanādigahaṇatthāya hatthaotāraṇaṃ bhuñjanādiatthāya ālopakaraṇantiādinā anukkamena bhuñjanādipayogo vāyodhātuvaseneva vibhāvito. <hi rend="bold">Vāyodhātuvipphārenevā</hi>ti ettha <hi rend="bold">eva</hi>-saddena nivattetabbaṃ dasseti <hi rend="bold">‘‘na kocī’’</hi>tiādinā. <hi rend="bold">Kuñcikā</hi> nāma avāpuraṇaṃ, yaṃ ‘‘tāḷo’’tipi vadanti. <hi rend="bold">Yantakenā</hi>ti cakkayantakena. Yatati ugghāṭananigghāṭanaukkhipananikkhipanādīsu vāyamati etenāti hi <hi rend="bold">yantakaṃ.</hi> Sañcuṇṇakaraṇaṃ <hi rend="bold">musalakiccaṃ. </hi> Antokatvā patiṭṭhāpanaṃ <hi rend="bold">udukkhalakiccaṃ.</hi> Āloḷitaviloḷitavasena parivattanaṃ <hi rend="bold">hatthakiccaṃ. Itīti</hi> evaṃ. <hi rend="bold">Tatthā</hi>ti hatthakiccasādhane, bhāvalakkhaṇe, nimitte vā bhummaṃ. <hi rend="bold">Tanukakheḷo</hi>ti pasannakheḷo. <hi rend="bold">Bahalakheḷo</hi>ti āvilakheḷo. Jivhāsaṅkhātena hatthena āloḷitaviloḷitavasena ito cito ca parivattakaṃ <hi rend="bold">jivhāhatthaparivattakaṃ. Kaṭacchu, dabbī</hi>ti katthaci pariyāyavacanaṃ. ‘‘Pume kaṭacchu dabbitthī’’ti hi vuttaṃ. Idha pana yena bhojanādīni antokatvā gaṇhāti, so <hi rend="bold">kaṭacchu,</hi> yāya pana tesamuddharaṇādīni karoti, sā <pb ed="V" n="2.0090" /><hi rend="bold">dabbī</hi>ti veditabbaṃ. <hi rend="bold">Palālasanthāra</hi>nti patiṭṭhānabhūtaṃ palālādisanthāraṃ. Nidassanamattañhetaṃ. <hi rend="bold">Dhārento</hi>ti patiṭṭhānabhāvena sampaṭicchanto. Pathavīsandhārakajalassa taṃsandhārakavāyunā viya paribhuttāhārassa vāyodhātunāva āmāsaye avaṭṭhānanti dasseti <hi rend="bold">‘‘vāyodhātuvaseneva tiṭṭhatī’’</hi>ti iminā. Tathā paribhuttañhi āhāraṃ vāyodhātu heṭṭhā ca tiriyañca ghanaṃ parivaṭumaṃ katvā yāva pakkā sannirujjhanavasena āmāsaye patiṭṭhitaṃ karotīti. <hi rend="bold">Uddhanaṃ</hi> nāma yattha ukkhaliyādīni patiṭṭhāpetvā pacanti, yā ‘‘cullī’’tipi vuccati. Rassadaṇḍo <hi rend="bold">daṇḍako.</hi> Patodo <hi rend="bold">yaṭṭhi. Itī</hi>ti vuttappakāramatidisati. Vuttappakārasseva hi dhātuvasena vibhāvanā. Tattha <hi rend="bold">atiharatīti</hi> yāva mukhā abhiharati. <hi rend="bold">Vītiharatī</hi>ti tato kucchiyaṃ vimissaṃ karonto haratī’’ti (dī. ni. ṭī. 1.214) <hi rend="bold">ācariyadhammapālatthero, ācariyānandatthero</hi> pana ‘‘tato yāva kucchi, tāva haratī’’ti (vibha. mūlaṭī. 523) āha. Tadubhayampi atthato ekameva ubhayatthāpi kucchisambandhamattaṃ haraṇasseva adhippetattā.</p>

<p rend="bodytext">Apica <hi rend="bold">atiharatī</hi>ti mukhadvāraṃ atikkāmento harati. <hi rend="bold">Vītiharatī</hi>ti kucchigataṃ passato harati. <hi rend="bold">Dhāretīti</hi> āmāsaye patiṭṭhitaṃ karoti <pb ed="M" n="2.0104" />. <hi rend="bold">Parivattetī</hi>ti aparāparaṃ parivattanaṃ karoti. <hi rend="bold">Sañcuṇṇetīti</hi> musalena viya sañcuṇṇanaṃ karoti. <hi rend="bold">Visosetī</hi>ti visosanaṃ nātisukkhaṃ karoti. <hi rend="bold">Nīharatī</hi>ti kucchito bahi niddhāreti. Pathavīdhātukiccesupi yathāvuttoyeva attho. Tāni pana āhārassa dhāraṇaparivattanasañcuṇṇanavisosanāni pathavīsahitā eva vāyodhātu kātuṃ sakkoti, na kevalā, tasmā tāni pathavīdhātuyāpi kiccabhāvena vuttāni. <hi rend="bold">Sinehetī</hi>ti temeti. <hi rend="bold">Allattañca anupāletī</hi>ti yathā vāyodhātuādīhi ativiya sosanaṃ na hoti, tathā allabhāvañca nātiallatākaraṇavasena anupāleti. <hi rend="bold">Añjaso</hi>ti āhārassa pavisanaparivattananikkhamanādīnaṃ maggo. <hi rend="bold">Viññāṇadhātūti</hi> manoviññāṇadhātu pariyesanajjhoharaṇādivijānanassa adhippetattā. <hi rend="bold">Tattha tatthā</hi>ti tasmiṃ tasmiṃ pariyesanajjhoharaṇādikicce. Taṃtaṃvijānanassa paccayabhūto taṃnipphādakoyeva payogo <hi rend="bold">sammāpayogo</hi> nāma. Yena hi payogena pariyesanādi nipphajjati,. So tabbisayavijānanampi nipphādeti nāma tadavinābhāvato. <hi rend="bold">Tamanvāya</hi> āgammāti attho. <hi rend="bold">Ābhujatīti</hi> pariyesanavasena, ajjhāharaṇajiṇṇājiṇṇatādipaṭisaṃvedanavasena ca tāni pariyesanajjhoharaṇajiṇṇājiṇṇatādīni āvajjeti vijānāti. Āvajjanapubbakattā vijānanassa vijānanampettha gahitanti veditabbaṃ. Atha vā <hi rend="bold">sammāpayogo</hi> nāma sammāpaṭipatti. <hi rend="bold">Tamanvāya</hi> āgamma. ‘‘Abbhantare attā nāma koci bhuñjanako natthī’’tiādinā <hi rend="bold">ābhujati</hi> samannāharati, vijānātīti attho. Ābhogapubbako hi sabbo viññāṇabyāpāroti ‘‘ābhujati’’cceva vuttaṃ.</p>

<p rend="bodytext"><hi rend="bold">Gamanato</hi>ti <pb ed="V" n="2.0091" /> bhikkhācāravasena gocaragāmaṃ uddissa gamanato. Paccāgamanampi gamanasabhāvattā imināva saṅgahitaṃ. <hi rend="bold">Pariyesanato</hi>ti gocaragāme bhikkhāya āhiṇḍanato. Pariyesanasabhāvattā imināva paṭikkamanasālādiupasaṅkamanampi saṅgahitaṃ. <hi rend="bold">Paribhogato</hi>ti dantamusalehi sañcuṇṇetvā jivhāya samparivattanakkhaṇeyeva antarahitavaṇṇagandhasaṅkhāravisesaṃ suvānadoṇiyaṃ suvānavamathu viya paramajegucchaṃ āhāraṃ paribhuñjanato. <hi rend="bold">Āsayato</hi>ti evaṃ paribhuttassa āhārassa pittasemhapubbalohitāsayabhāvūpagamanena paramajigucchanahetubhūtato āmāsayassa upari patiṭṭhānakapittādicatubbidhāsayato. Āsayati ekajjhaṃ pavattamānopi <pb ed="M" n="2.0105" /> kammabalavavatthito hutvā mariyādavasena aññamaññaṃ asaṅkarato tiṭṭhati pavattati etthāti hi <hi rend="bold">āsayo,</hi> āmāsayassa upari patiṭṭhānako pittādi catubbidhāsayo. Mariyādattho hi ayamākāro. <hi rend="bold">Nidhānato</hi>ti āmāsayato. Nidheti yathābhutto āhāro nicito hutvā tiṭṭhati etthāti hi āmāsayo <hi rend="bold">‘‘nidhāna’’</hi>nti vuccati. <hi rend="bold">Aparipakkato</hi>ti bhuttāhāraparipācanena gahaṇīsaṅkhātena kammajatejasā aparipākato. <hi rend="bold">Paripakkato</hi>ti yathāvuttakammajatejasāva paripākato. <hi rend="bold">Phalato</hi>ti nipphattito, sammāparipaccamānassa, asammāparipaccamānassa ca bhuttāhārassa yathākkamaṃ kesādikuṇapadadduādirogābhinipphattisaṅkhātapayojanatoti vā attho. ‘‘Idamassa phala’’nti hi vuttaṃ. <hi rend="bold">Nissandanato</hi>ti akkhikaṇṇādīsu anekadvāresu ito cito ca vissandanato. Vuttañhi –</p>

<p rend="gatha1">‘‘Annaṃ pānaṃ khādanīyaṃ, bhojanañca mahārahaṃ;</p>

<p rend="gathalast">Ekadvārena pavisitvā, navadvārehi sandatī’’ti. (visuddhi. 1.303);</p>

<p rend="bodytext"><hi rend="bold">Sammakkhanato</hi>ti hatthaoṭṭhādiaṅgesu navasu dvāresu paribhogakāle, paribhuttakāle ca yathārahaṃ sabbaso makkhanato. Sabbattha āhāre paṭikkūlatā paccavekkhitabbāti saha pāṭhasesena yojanā. Taṃtaṃkiriyānipphattipaṭipāṭivasena cāyaṃ ‘‘gamanato’’tiādikā anupubbī ṭhapitā. Sammakkhanaṃ pana paribhogādīsu labbhamānampi nissandavasena visesato paṭikkūlanti sabbapacchā ṭhapitanti daṭṭhabbaṃ.</p>

<p rend="bodytext"><hi rend="bold">Pattakāle</hi>ti yuttakāle, yathāvuttena vā tejena paripaccanato uccārapassāvabhāvaṃ pattakāle. Vegasandhāraṇena uppannapariḷāhattā <hi rend="bold">sakalasarīrato sedā muccanti.</hi> Tatoyeva <hi rend="bold">akkhīni</hi> paribbhamanti, <hi rend="bold">cittañca ekaggaṃ na hoti. Aññe ca</hi> sūlabhagandarādayo <hi rend="bold">rogā uppajjanti. Sabbaṃ ta</hi>nti sedamuccanādikaṃ.</p>

<p rend="bodytext"><hi rend="bold">Aṭṭhāne</hi>ti <pb ed="V" n="2.0092" /> manussāmanussapariggahite khettadevāyatanādike ayuttaṭṭhāne. Tādise hi karontaṃ kuddhā manussā, amanussā vā jīvitakkhayampi pāpenti. <hi rend="bold">Āpattī</hi>ti pana bhikkhubhikkhunīnaṃ yathārahaṃ dukkaṭapācittiyā. <hi rend="bold">Patirūpe ṭhāne</hi>ti vuttaviparīte ṭhāne. <hi rend="bold">Sabbaṃ ta</hi>nti āpattiādikaṃ.</p>

<p rend="bodytext">Nikkhamāpetā <pb ed="M" n="2.0106" /> attā nāma atthi, tassa kāmatāya nikkhamananti bālamaññanaṃ nivattetuṃ <hi rend="bold">‘‘akāmatāyā’’</hi>ti vuttaṃ, attano anicchāya apayogena vāyodhātuvipphāreneva nikkhamatīti vuttaṃ hoti. <hi rend="bold">Sannicitā</hi>ti samuccayena ṭhitā. <hi rend="bold">Vāyuvegasamuppīḷitā</hi>ti vāyodhātuyā vegena samantato avapīḷitā, nikkhamanassa cetaṃ hetuvacanaṃ. <hi rend="bold">‘‘Sannicitā uccārapassāvā’’</hi>ti vatvā <hi rend="bold">‘‘so panāyaṃ uccārapassāvo’’</hi>ti puna vacanaṃ samāhāradvandepi pulliṅgapayogassa sambhavatādassanatthaṃ. Ekattameva hi tassa niyatalakkhaṇanti. Attanā nirapekkhaṃ nissaṭṭhattā neva attano atthāya santakaṃ vā hoti, kassacipi dīyanavasena anissajjitattā, jigucchanīyattā ca na parassapīti attho. <hi rend="bold">Sarīranissandovā</hi>ti sarīrato vissandanameva nikkhamanamattaṃ. Sarīre sati so hoti, nāsatīti sarīrassa ānisaṃsamattantipi vadanti. Tadayuttameva nidassanena visamabhāvato. Tattha hi <hi rend="bold">‘‘paṭijagganamattamevā’’</hi>ti vuttaṃ, paṭisodhanamattaṃ evāti cassa attho. Veḷunāḷiādiudakabhājanaṃ <hi rend="bold">udakatumbo. Ta</hi>nti chaḍḍitaudakaṃ.</p>

<p rend="bodytext"><hi rend="bold">‘‘Gateti gamane’’</hi>ti pubbe abhikkamapaṭikkamagahaṇena gamanepi purato, pacchato ca kāyassa atiharaṇaṃ vuttanti idha gamanameva gahita’’nti (vibha. mūlaṭī. 525) <hi rend="bold">ācariyānandattherena</hi> vuttaṃ, taṃ kecivādo nāma <hi rend="bold">ācariyadhammapālattherena</hi> kataṃ. Kasmāti ce? Gamane pavattassa purato, pacchato ca kāyātiharaṇassa tadavinābhāvato padavītihāraniyamitāya gamanakiriyāya eva saṅgahitattā, vibhaṅgaṭṭhakathādīhi (abhi. aṭṭha. 2.523) ca virodhanato. Vuttañhi tattha gamanassa ubhayattha samavarodhattaṃ, bhedattañca –</p>

<p rend="indent">‘‘Ettha ca eko iriyāpatho dvīsu ṭhānesu āgato. So heṭṭhā ‘abhikkante paṭikkante’ti ettha bhikkhācāragāmaṃ gacchato ca āgacchato ca addhānagamanavasena kathito. ‘Gate ṭhite nisinne’ti ettha vihāre cuṇṇikapāduddhārairiyāpathavasena kathitoti veditabbo’’ti.</p>

<p rend="bodytext">‘‘Gate’’tiādīsu avatthābhedena kiriyābhedoyeva, na pana atthabhedoti dassetuṃ <hi rend="bold">‘‘gacchanto vā’’</hi>tiādi vuttaṃ. Tenāha <hi rend="bold">‘‘tasmā’’</hi>tiādi <pb ed="M" n="2.0107" />. Tattha <hi rend="bold">sutte</hi>ti dīghanikāye, majjhimanikāye ca saṅgīte <pb ed="V" n="2.0093" /> satipaṭṭhānasutte (dī. ni. 2.372; ma. ni. 1.105) <hi rend="bold">addhānairiyāpathā</hi>ti cirapavattakā dīghakālikā iriyāpathā addhānasaddassa cirakālavacanato ‘‘addhaniyaṃ assa ciraṭṭhitika’’ntiādīsu (dī. ni. 2.184; 3.177; pārā. 21) viya, addhānagamanapavattakā vā dīghamaggikā iriyāpathā. Addhānasaddo hi dīghamaggapariyāyo ‘‘addhānagamanasamayo’’tiādīsu (pāci. 213, 217) viya. <hi rend="bold">Majjhimā</hi>ti bhikkhācārādivasena pavattā nāticirakālikā, nātidīghamaggikā vā iriyāpathā. <hi rend="bold">Cuṇṇiyairiyāpathā</hi>ti vihāre, aññattha vā ito cito ca parivattanādivasena pavattā appamattakabhāvena cuṇṇavicuṇṇiyabhūtā iriyāpathā. Appamattakampi hi ‘‘cuṇṇavicuṇṇa’’nti loke vadanti. <hi rend="bold">‘‘Khuddakacuṇṇikairiyāpathā’’</hi>tipi pāṭho, khuddakā hutvā vuttanayena cuṇṇikā iriyāpathāti attho. <hi rend="bold">Tasmā</hi>ti evaṃ avatthābhedena iriyāpathabhedamattassa kathanato. <hi rend="bold">Tesupī</hi>ti ‘‘gate ṭhite’’tiādīsupi. <hi rend="bold">Vuttanayenā</hi>ti ‘‘abhikkante’’tiādīsu vuttanayena.</p>

<p rend="bodytext"><hi rend="bold">Aparabhāge</hi>ti gamanairiyāpathato aparabhāge. <hi rend="bold">Ṭhito</hi>ti ṭhitairiyāpathasampanno. <hi rend="bold">Etthevā</hi>ti caṅkamaneyeva. Evaṃ sabbattha yathārahaṃ.</p>

<p rend="bodytext">Gamanaṭhānanisajjānaṃ viya nisīdanasayanassa kamavacanamayuttaṃ yebhuyyena tathā kamābhāvatoti <hi rend="bold">‘‘uṭṭhāya’’</hi> micceva vuttaṃ.</p>

<p rend="bodytext">Jāgaritasaddasannidhānato cettha bhavaṅgotaraṇavasena niddokkamanameva sayanaṃ, na pana piṭṭhipasāraṇamattanti dasseti <hi rend="bold">‘‘kiriyāmayapavattāna’’</hi>ntiādinā. Divāseyyasikkhāpade (pārā. 77) viya piṭṭhipasāraṇassāpi sayanairiyāpathabhāvena ekalakkhaṇattā etthāvarodhanaṃ daṭṭhabbaṃ. Karaṇaṃ <hi rend="bold">kiriyā,</hi> kāyādikiccaṃ, taṃ nibbattentīti <hi rend="bold">kiriyāmayāni</hi> taddhitasaddānamanekatthavuttito. Atha vā āvajjanadvayakiccaṃ <hi rend="bold">kiriyā,</hi> tāya pakatāni, nibbattāni vā <hi rend="bold">kiriyāmayāni</hi>. Āvajjanavasena hi bhavaṅgupacchede sati vīthicittāni uppajjantīti. Aparāparuppattiyā nānappakārato vattanti parivattantīti <hi rend="bold">pavattāni.</hi> Katthaci pana ‘‘cittāna’’nti pāṭho, so abhidhammaṭṭhakathādīhi, (vibha. aṭṭha. 523) taṭṭīkāhi ca viruddhattā na porāṇapāṭhoti veditabbo. Kiriyāmayāni eva pavattāni tathā, javanaṃ, sabbampi vā chadvārikavīthicittaṃ. Tenāha <hi rend="bold">abhidhammaṭīkāyaṃ</hi> (vibha. mūlaṭī. 525) ‘‘kāyādikiriyāmayattā <pb ed="M" n="2.0108" />, āvajjanakiriyāsamuṭṭhitattā ca javanaṃ, sabbampi vā chadvārappavattaṃ kiriyāmayapavattaṃ nāmā’’ti. <hi rend="bold">Appavatta</hi>nti niddokkamanakāle anuppajjanaṃ <hi rend="bold">suttaṃ nāmā</hi>ti attho gahetabbo. Neyyatthavacanañhi <pb ed="V" n="2.0094" /> idaṃ, itarathā chadvārikacittānaṃ purecarānucaravasena uppajjantānaṃ sabbesampi dvāravimuttacittānaṃ pavattaṃ suttaṃ nāma siyā, evañca katvā niddokkamanakālato aññasmiṃ kāle uppajjantānaṃ dvāravimuttacittānampi pavattaṃ jāgarite saṅgayhatīti veditabbaṃ.</p>

<p rend="bodytext">Cittassa payogakāraṇabhūte oṭṭhādike paṭicca yathāsakaṃ ṭhāne saddo jāyatīti āha <hi rend="bold">‘‘oṭṭhe ca paṭiccā’’</hi>tiādi. Kiñcāpi saddo yathāṭhānaṃ jāyati, oṭṭhālanādinā pana payogeneva jāyati, na vinā tena payogenāti adhippāyo. Keci pana vadanti ‘‘oṭṭhe cātiādi sadduppattiṭṭhānanidassana’’nti, tadayuttameva tathā avacanato. Na hi ‘‘oṭṭhe ca paṭiccā’’tiādinā sasamuccayena kammavacanena ṭhānavacanaṃ sambhavatīti. <hi rend="bold">Tadanurūpa</hi>nti tassa saddassa anurūpaṃ. Bhāsanassa paṭisañcikkhanavirodhato tuṇhībhāvapakkhe ‘‘aparabhāge bhāsito iti paṭisañcikkhatī’’ti na vuttaṃ, tena ca viññāyati ‘‘tuṇhībhūtova paṭisañcikkhatīti attho’’ti.</p>

<p rend="bodytext">Bhāsanatuṇhībhāvānaṃ sabhāvato bhede sati ayaṃ vibhāgo yutto siyā, nāsatīti anuyogenāha <hi rend="bold">‘‘upādārūpapavattiyañhī’’</hi>tiādi. Upādārūpassa saddāyatanassa pavatti tathā, saddāyatanassa pavattanaṃ bhāsanaṃ, appavattanaṃ tuṇhīti vuttaṃ hoti.</p>

<p rend="bodytext">Yasmā pana mahāsivattheravāde anantare anantare iriyāpathe pavattarūpārūpadhammānaṃ tattha tattheva nirodhadassanavasena sampajānakāritā gahitā, tasmā taṃ mahāsatipaṭṭhānasutte (dī. ni. 2.376; ma. ni. 1.109) āgataasammohasampajaññavipassanāvāravasena veditabbaṃ, na catubbidhasampajaññavibhāgavasena, ato tattheva tamadhippetaṃ, na idhāti dassento <hi rend="bold">‘‘tayida’’</hi>ntiādimāha. Asammohasaṅkhātaṃ dhuraṃ jeṭṭhakaṃ yassa vacanassāti <hi rend="bold">asammohadhuraṃ,</hi> mahāsatipaṭṭhānasutteyeva tassa vacanassa adhippetabhāvassa hetugabbhamidaṃ vacanaṃ. Yasmā panettha sabbampi catubbidhaṃ sampajaññaṃ labbhati yāvadeva sāmaññaphalavisesadassanapadhānattā <pb ed="M" n="2.0109" /> imissā desanāya, tasmā taṃ idha adhippetanti dassetuṃ <hi rend="bold">‘‘imasmiṃ panā’’</hi>tiādi vuttaṃ. <hi rend="bold">Vuttanayenevā</hi>ti abhikkantādīsu vuttanayeneva. Nanu ‘‘satisampajaññena samannāgato’’ti etassa uddesassāyaṃ niddeso, atha kasmā sampajaññavaseneva vitthāro katoti codanaṃ sodhento ‘‘<hi rend="bold">sampajānakārīti cā’’</hi>tiādimāha, satisampayuttasseva sampajānassa vasena atthassa viditabbattā evaṃ vitthāro katoti vuttaṃ hoti. <hi rend="bold">‘‘Satisampayuttassevā’’</hi>ti ca iminā yathā sampajaññassa kiccato padhānatā <pb ed="V" n="2.0095" /> gahitā, evaṃ satiyāpīti atthaṃ dasseti, na panetaṃ satiyā sampajaññena saha bhāvamattadassanaṃ. Na hi kadāci satirahitā ñāṇappavatti atthīti.</p>

<p rend="bodytext">Nanu ca sampajaññavasenevāyaṃ vitthāro, atha kasmā satisampayuttassa sampajaññassa vasena attho veditabboti codanampi sodheti ‘‘<hi rend="bold">satisampajaññena samannāgatoti etassa hi padassa ayaṃ vitthāro’’</hi>ti iminā. Idaṃ vuttaṃ hoti – ‘‘satisampajaññena samannāgato’’ti evaṃ ekato uddiṭṭhassa atthassa vitthārattā uddese viya niddesepi tadubhayaṃ samadhurabhāveneva gahitanti. Imināpi hi satiyā sampajaññena samadhurataṃyeva vibhāveti ekato uddiṭṭhassa atthassa vitthārabhāvadassanena tadatthassa siddhattā. Idāni <hi rend="bold">vibhaṅganaye</hi>nāpi tadatthaṃ samatthetuṃ <hi rend="bold">‘‘vibhaṅgappakaraṇe panā’’</hi>tiādi vuttaṃ. Imināpi hi sampajaññassa viya satiyāpettha padhānataṃyeva vibhāveti. Tattha <hi rend="bold">etāni padānī</hi>ti ‘‘abhikkante paṭikkante sampajānakārī hotī’’tiādīni uddesapadāni. <hi rend="bold">Vibhattānevā</hi>ti satiyā sampajaññena sampayogamakatvā sabbaṭṭhānesu visuṃ visuṃ vibhattāniyeva.</p>

<p rend="bodytext">Majjhimabhāṇakā, pana ābhidhammikā (vibha. aṭṭha. 523) ca evaṃ vadanti – eko bhikkhu gacchanto aññaṃ cintento aññaṃ vitakkento gacchati, eko kammaṭṭhānaṃ avissajjetvāva gacchati. Tathā eko tiṭṭhanto aññaṃ cintento aññaṃ vitakkento tiṭṭhati, eko kammaṭṭhānaṃ avissajjetvāva tiṭṭhati. Eko nisīdanto aññaṃ cintento aññaṃ vitakkento nisīdati, eko kammaṭṭhānaṃ avissajjetvāva nisīdati. Eko sayanto aññaṃ cintento aññaṃ vitakkento sayati, eko kammaṭṭhānaṃ avissajjetvāva sayati. Ettakena pana gocarasampajaññaṃ na pākaṭaṃ hotīti caṅkamanena dīpenti. Yo hi bhikkhu caṅkamaṃ otaritvā caṅkamanakoṭiyaṃ ṭhito pariggaṇhāti ‘‘pācīnacaṅkamanakoṭiyaṃ pavattā rūpārūpadhammā <pb ed="M" n="2.0110" /> pacchimacaṅkamanakoṭiṃ appatvā ettheva niruddhā, pacchimacaṅkamanakoṭiyaṃ pavattāpi pācīnacaṅkamanakoṭiṃ appatvā ettheva niruddhā, caṅkamanavemajjhe pavattā ubho koṭiyo appatvā ettheva niruddhā, caṅkamane pavattā rūpārūpadhammā ṭhānaṃ appatvā ettheva niruddhā, ṭhāne pavattā nisajjaṃ, nisajjāya pavattā sayanaṃ appatvā ettheva niruddhā’’ti evaṃ pariggaṇhanto pariggaṇhantoyeva bhavaṅgaṃ otāreti, uṭṭhahanto kammaṭṭhānaṃ gahetvāva uṭṭhahati. Ayaṃ bhikkhu <hi rend="bold">gatādīsu sampajānakārī</hi> nāma hoti.</p>

<p rend="bodytext">Evaṃ pana sutte kammaṭṭhānaṃ avibhūtaṃ hoti, kammaṭṭhānaṃ avibhūtaṃ na kātabbaṃ, tasmā yo <pb ed="V" n="2.0096" /> bhikkhu yāva sakkoti, tāva caṅkamitvā ṭhatvā nisīditvā sayamāno evaṃ pariggahetvā sayati ‘‘kāyo acetano, mañco acetano, kāyo na jānāti ‘ahaṃ mañce sayito’ti, mañcopi na jānāti ‘mayi kāyo sayito’ti. Acetano kāyo acetane mañce sayito’’ti. Evaṃ pariggaṇhanto pariggaṇhantoyeva cittaṃ bhavaṅgaṃ otāreti, pabujjhanto kammaṭṭhānaṃ gahetvāva pabujjhati, ayaṃ <hi rend="bold">sutte sampajānakārī</hi> nāma hoti.</p>

<p rend="bodytext">‘‘Kāyādikiriyānipphattanena tammayattā, āvajjanakiriyāsamuṭṭhitattā ca javanaṃ, sabbampi vā chadvārappavattaṃ kiriyāmayapavattaṃ nāma, tasmiṃ sati jāgaritaṃ nāma hotī’’ti pariggaṇhanto bhikkhu <hi rend="bold">jāgarite sampajānakārī</hi> nāma. Apica rattindivaṃ cha koṭṭhāse katvā pañca koṭṭhāse jaggantopi <hi rend="bold">jāgarite sampajānakārī</hi> nāma hoti.</p>

<p rend="bodytext">Vimuttāyatanasīsena dhammaṃ desentopi, bāttiṃsa tiracchānakathā pahāya dasakathāvatthunissitaṃ sappāyakathaṃ kathentopi <hi rend="bold">bhāsite sampajānakārī</hi> nāma.</p>

<p rend="bodytext">Aṭṭhatiṃsāya ārammaṇesu cittaruciyaṃ manasikāraṃ pavattentopi dutiyajjhānaṃ samāpannopi <hi rend="bold">tuṇhībhāve sampajānakārī</hi> nāma. Dutiyañhi jhānaṃ vacīsaṅkhāravirahato visesato tuṇhībhāvo nāmāti. Ayampi nayo purimanayato visesanayattā idhāpi āharitvā vattabbo. Tathā hesa abhidhammaṭṭhakathādīsu (vibha. aṭṭha. 523) ‘‘ayaṃ panettha aparopi nayo’’ti ārabhitvā <pb ed="M" n="2.0111" /> yathāvuttanayo vibhāvitoti. ‘‘Evaṃ kho mahārājā’’tiādi yathāniddiṭṭhassa atthassa nigamanaṃ, tasmā tattha niddesānurūpaṃ atthaṃ dassento <hi rend="bold">‘‘eva’’</hi>ntiādimāha. <hi rend="bold">Satisampayuttassa sampajaññassā</hi>ti hi niddesānurūpaṃ atthavacanaṃ. Tattha vinicchayo vuttoyeva. <hi rend="bold">Eva</hi>nti iminā vuttappakārena abhikkantapaṭikkantādīsu sattasu ṭhānesu paccekaṃ catubbidhena pakārenāti attho.</p>

<p rend="subhead">Santosakathāvaṇṇanā</p>

<p rend="bodytext" n="215"><hi rend="paranum">215</hi><hi rend="dot">.</hi> Atthadassanena padassapi viññāyamānattā padamanapekkhitvā santosassa attani atthitāya bhikkhu santuṭṭhoti pavuccatīti atthamattaṃ dassetuṃ <hi rend="bold">‘‘itarītarapaccayasantosena samannāgato’’</hi>ti vuttaṃ. Santussati na luddho bhavatīti hi padanibbacanaṃ. Apica padanibbacanavasena atthe vutte yassa santosassa attani atthibhāvato santuṭṭho nāma, so apākaṭoti taṃ pākaṭakaraṇatthaṃ <hi rend="bold">‘‘itarītarapaccayasantosena samannāgato’’</hi>ti atthamattamāha, cīvarādike <pb ed="V" n="2.0097" /> yattha katthaci kappiyapaccaye santosena samaṅgībhūtoti attho. Itara-saddo hi aniyamavacano dvikkhattuṃ vuccamāno yaṃ kiñci-saddena samānattho hoti. Tena vuttaṃ ‘‘yattha katthaci kappiyapaccaye’’ti. Atha vā itaraṃ vuccati hīnaṃ paṇītato aññattā, tathā paṇītampi hīnato aññattā. Aññamaññāpekkhāsiddhā hi itaratā, tasmā hīnena vā paṇītena vā cīvarādikappiyapaccayena santosena samaṅgībhūtoti attho daṭṭhabbo. Santussati tena, santussanamattanti vā <hi rend="bold">santoso,</hi> tathā pavatto alobho, alobhapadhānā vā cattāro khandhā. Labhanaṃ <hi rend="bold">lābho,</hi> attano lābhassa anurūpaṃ santoso <hi rend="bold">yathālābhasantoso. Bala</hi>nti kāyabalaṃ, attano balassa anurūpaṃ santoso <hi rend="bold">yathābalasantoso.</hi><hi rend="bold">Sāruppa</hi>nti sappāyaṃ patirūpaṃ bhikkhuno anucchavikatā, attano sāruppassa anurūpaṃ santoso <hi rend="bold">yathāsāruppasantoso.</hi></p>

<p rend="bodytext">Aparo nayo – labbhateti <hi rend="bold">lābho,</hi> yo yo lābho <hi rend="bold">yathālābhaṃ,</hi> itarītarapaccayo, yathālābhena santoso <hi rend="bold">yathālābhasantoso.</hi> Balassa anurūpaṃ pavattatīti <hi rend="bold">yathābalaṃ,</hi> attano balānucchavikapaccayo, yathā-saddo cettha sasādhanaṃ anurūpakiriyaṃ <pb ed="M" n="2.0112" /> vadati, yathā taṃ ‘‘adhicitta’’nti ettha adhi-saddo sasādhanaṃ adhikaraṇakiriyanti. Yathābalena santoso <hi rend="bold">yathābalasantoso.</hi> Sāruppati patirūpaṃ bhavati, sobhanaṃ vā āropetīti <hi rend="bold">sāruppaṃ,</hi> yaṃ yaṃ sāruppaṃ <hi rend="bold">yathāsāruppaṃ,</hi> bhikkhuno sappāyapaccayo, yathāsāruppena santoso <hi rend="bold">yathāsāruppasantoso.</hi> Yathāvuttaṃ pabhedamanugatā vaṇṇanā <hi rend="bold">pabhedavaṇṇanā.</hi></p>

<p rend="bodytext"><hi rend="bold">Idhā</hi>ti sāsane. <hi rend="bold">Aññaṃ na patthetīti</hi> appattapatthanabhāvamāha, <hi rend="bold">labhantopi na gaṇhātī</hi>ti pattapatthanābhāvaṃ. Paṭhamena appattapatthanābhāveyeva vutte yathāladdhato aññassa apatthanā nāma appicchatāyapi siyā pavattiākāroti appicchatāpasaṅgabhāvato tatopi nivattameva santosassa sarūpaṃ dassetuṃ dutiyena pattapatthanābhāvo vuttoti daṭṭhabbaṃ. Evamuparipi. <hi rend="bold">Pakatidubbalo</hi>ti ābādhādivirahepi sabhāvadubbalo. Samāno sīlādibhāgo yassāti <hi rend="bold">sabhāgo,</hi> saha vā sīlādīhi guṇabhāgehi vattatīti <hi rend="bold">sabhāgo,</hi> lajjīpesalo bhikkhu, tena. <hi rend="bold">Taṃ parivattetvā</hi>ti pakatidubbalādīnaṃ garucīvaraṃ na phāsubhāvāvahaṃ, sarīrakhedāvahañca hotīti payojanavasena parivattanaṃ vuttaṃ, na atricchatādivasena. Atricchatādippakārena hi parivattetvā lahukacīvaraparibhogo santosavirodhī hoti, tassa pana tadabhāvato yathāvuttappayojanavasena parivattetvā lahukacīvaraparibhogopi na santosavirodhīti āha <hi rend="bold">‘‘lahukena yāpentopi santuṭṭhova hotī’’</hi>ti. Payojanavasena parivattetvā lahukacīvaraparibhogopi na tāva santosavirodhī, pageva tathā aparivattetvā paribhogeti sambhāvitassa atthassa dassanatthañhettha api-saddaggahaṇaṃ. Cīvaraniddesepi <pb ed="V" n="2.0098" /><hi rend="bold">‘‘pattacīvarādīnaṃ aññatara’’</hi>nti vacanaṃ yathārutaṃ gahitāvasesapaccayasantosassa cīvarasantose samavarodhitādassanatthaṃ. ‘‘Therako ayamāyasmā mallako’’tiādīsu theravohārassa paññattimattepi pavattito dasavassato pabhuti ciravassapabbajitesveva idha pavattiñāpanatthaṃ <hi rend="bold">‘‘therānaṃ cirapabbajitāna’’</hi>nti vuttaṃ, <hi rend="bold">therāna</hi>nti vā saṅghattheraṃ vadati. <hi rend="bold">Cirapabbajitāna</hi>nti pana tadavasese vuḍḍhabhikkhū. <hi rend="bold">Saṅkārakūṭādito</hi>ti kacavararāsiādito. <hi rend="bold">Anantakānī</hi>ti nantakāni pilotikāni. ‘‘A-kāro <pb ed="M" n="2.0113" /> cettha nipātamatta’’nti (vi. va. aṭṭha. 1165) <hi rend="bold">vimānaṭṭhakathāyaṃ</hi> vuttaṃ. Tathā cāhu ‘‘nantakaṃ kappaṭo jiṇṇavasanaṃ tu paṭaccara’’nti natthi dasāsaṅkhāto anto koṭi yesanti hi <hi rend="bold">nantakāni,</hi> na-saddassa tu anādese <hi rend="bold">anantakānī</hi>tipi yujjati. Saṅketakovidānaṃ pana ācariyānaṃ tathā avuttattā vīmaṃsitvā gahetabbaṃ. <hi rend="bold">‘‘Sanantakānī’’</hi>tipi pāṭho, nantakena saha saṃsibbitāni paṃsukūlāni cīvarānīti attho. <hi rend="bold">Saṅghāṭi</hi>nti tiṇṇaṃ cīvarānaṃ aññataraṃ cīvaraṃ. Tīṇipi hi cīvarāni saṅghaṭitattā ‘‘saṅghāṭī’’ti vuccanti. Mahagghaṃ cīvaraṃ, bahūni vā cīvarāni labhitvā tāni vissajjetvā tadaññassa gahaṇampi mahicchatādinaye aṭṭhatvā yathāsāruppanaye eva ṭhitattā na santosavirodhīti āha <hi rend="bold">‘‘tesaṃ…pe… dhārentopi santuṭṭhova hotī’’</hi>ti. Yathāsāruppanayena yathāladdhaṃ vissajjetvā tadaññagahaṇampi na tāva santosavirodhī, pageva anaññagahaṇena yathāladdhasseva yathāsāruppaṃ paribhogeti sambhāvitassa atthassa dassanatthañhettha <hi rend="bold">api</hi>-saddaggahaṇaṃ, evaṃ sesapaccayesupi yathābalayathāsāruppaniddesesu api-saddaggahaṇe adhippāyo veditabbo.</p>

<p rend="bodytext"><hi rend="bold">Pakativiruddha</hi>nti sabhāveneva asappāyaṃ. Samaṇadhammakaraṇasīsena sappāyapaccayapariyesanaṃ, paribhuñjanañca visesato yuttataranti atthantaraṃ viññāpetuṃ ‘‘yāpentopī’’ti avatvā <hi rend="bold">‘‘samaṇadhammaṃ karontopī’’</hi>ti vuttaṃ. <hi rend="bold">Missakāhāra</hi>nti taṇḍulamuggādīhi nānāvidhapubbaṇṇāparaṇṇehi missetvā kataṃ āhāraṃ.</p>

<p rend="bodytext">Aññampi senāsane yathāsāruppasantosaṃ dassento āha <hi rend="bold">‘‘yo hī’’</hi>tiādi. Paṭhame hi naye yathāladdhassa vissajjanena, dutiye pana yathāpattassa asampaṭicchanena yathāsāruppasantoso vuttoti ayametesaṃ viseso. <hi rend="bold">Hi</hi>-saddo cettha pakkhantarajotako. <hi rend="bold">Majjhimāgamaṭṭhakathāyaṃ</hi> pana pi-saddo dissati. <hi rend="bold">‘‘Uttamasenāsanaṃ nāma pamādaṭṭhāna’’</hi>nti vatvā tabbhāvameva dassetuṃ <hi rend="bold">‘‘tattha nisinnassā’’</hi>tiādi vuttaṃ. <hi rend="bold">Niddābhibhūtassā</hi>ti thinamiddokkamanena cittacetasikagelaññabhāvato bhavaṅgasantatisaṅkhātāya niddāya abhibhūtassa, niddāyantassāti attho. <hi rend="bold">Paṭibujjhato</hi>ti tathārūpena ārammaṇantarena <pb ed="V" n="2.0099" /> paṭibujjhantassa paṭibujjhanahetu <pb ed="M" n="2.0114" /> kāmavitakkā pātubhavantīti vuttaṃ hoti. <hi rend="bold">‘‘Paṭibujjhanato’’</hi>tipi hi katthaci pāṭho dissati. <hi rend="bold">Ayampī</hi>ti paṭhamanayaṃ upādāya vuttaṃ.</p>

<p rend="bodytext"><hi rend="bold">Tesaṃ ābhatenā</hi>ti tehi therādīhi ābhatena, tesaṃ vā yena kenaci santakenāti ajjhāharitvā sambandho. <hi rend="bold">Muttaharītaka</hi>nti gomuttaparibhāvitaṃ, pūtibhāvena vā mocitaṃ chaḍḍitaṃ harītakaṃ, idāni pana potthakesu ‘‘gomuttaharītaka’’nti pāṭho, so na porāṇapāṭho tabbaṇṇanāya (dī. ni. ṭī. 1.215) viruddhattā. <hi rend="bold">Catumadhuranti majjhimāgama</hi>vare <hi rend="bold">mahādhammasamādānasutte</hi> (ma. ni. 1.484 ādayo) vuttaṃ dadhimadhusappiphāṇitasaṅkhātaṃ catumadhuraṃ, ekasmiñca bhājane catumadhuraṃ ṭhapetvā tesu yadicchasi, taṃ gaṇhāhi bhanteti attho. <hi rend="bold">‘‘Sacassā’’</hi>tiādinā tadubhayassa rogavūpasamanabhāvaṃ dasseti. <hi rend="bold">Buddhādīhi vaṇṇita</hi>nti ‘‘pūtimuttabhesajjaṃ nissāya pabbajjā’’tiādinā (mahāva. 73, 128) sammāsambuddhādīhi pasatthaṃ. Appicchatāvisiṭṭhāya santuṭṭhiyā niyojanato paramena ukkaṃsagatena santosena santussatīti <hi rend="bold">paramasantuṭṭho.</hi></p>

<p rend="bodytext">Kāmañca santosappabhedā yathāvuttatopi adhikatarā cīvare vīsati santosā, piṇḍapāte pannarasa, senāsane ca pannarasa, gilānapaccaye vīsatīti, idha pana saṅkhepena dvādasavidhoyeva santoso vutto. Tadadhikatarappabhedo pana caturaṅguttare <hi rend="bold">mahāariyavaṃsasuttaṭṭhakathāya</hi> (a. ni. aṭṭha. 2.4.28) gahetabbo. Tenāha <hi rend="bold">‘‘iminā panā’’</hi>tiādi. Evaṃ ‘‘idha mahārāja bhikkhu santuṭṭho hotī’’ti ettha puggalādhiṭṭhānaniddiṭṭhena santuṭṭhapadeneva santosappabhedaṃ dassetvā idāni ‘‘kāyaparihārikena cīvarena kucchiparihārikena piṇḍapātenā’’tiādi desanānurūpaṃ tena santosena santuṭṭhassa anucchavikaṃ paccayappabhedaṃ, tassa ca kāyakucchiparihāriyabhāvaṃ vibhāvento evamāhāti ayamettha sambandho. Kāmañcassa cīvarapiṇḍapāteheva yathākkamaṃ kāyakucchiparihāriyehi santuṭṭhatā pāḷiyaṃ vuttā, tathāpi sesaparikkhāracatukkena ca vinā vicaraṇamayuttaṃ, sabbattha ca kāyakucchiparihāriyatā laddhabbāti aṭṭhakathāyaṃ ayaṃ vinicchayo vuttoti daṭṭhabbaṃ. <hi rend="bold">Dantakaṭṭhacchedanavāsī</hi>ti lakkhaṇamattaṃ tadaññakiccassāpi tāya sādhetabbattā, tena vakkhati ‘‘mañcapīṭhānaṃ aṅgapādacīvarakuṭidaṇḍakasajjanakāle cā’’tiādi. Vuttampi cetaṃ porāṇaṭṭhakathāsu ‘‘na hetaṃ katthacipi pāḷiyamāgata’’nti.</p>

<p rend="bodytext"><hi rend="bold">Bandhana</hi>nti <pb ed="M" n="2.0115" /> kāyabandhanaṃ. <hi rend="bold">Parissāvanena</hi> parissāvanañca, tena sahāti vā attho. Yutto kammaṭṭhānabhāvanāsaṅkhāto yogo yassa, tasmiṃ vā yogo yuttoti <hi rend="bold">yuttayogo,</hi> tassa.</p>

<p rend="bodytext">Kāyaṃ <pb ed="V" n="2.0100" /> pariharanti posenti, kāyassa vā parihāro posanamattaṃ payojanametehīti <hi rend="bold">kāyaparihāriyā</hi> ka-kārassa ya-kāraṃ katvā. Posanañcettha vaḍḍhanaṃ, bharaṇaṃ vā, tathā <hi rend="bold">kucchiparihāriyāpi</hi> veditabbā. Bahiddhāva kāyassa upakārakabhāvena kāyaparihāriyatā, ajjhoharaṇavasena sarīraṭṭhitiyā upakārakabhāvena kucchiparihāriyatāti ayametesaṃ viseso. Tenāha <hi rend="bold">‘‘ticīvaraṃ tāvā’’</hi>tiādi. <hi rend="bold">‘‘Pariharatī’’</hi>ti etassa <hi rend="bold">posetī</hi>ti atthavacanaṃ. <hi rend="bold">Itī</hi>ti nidassane nipāto, evaṃ vuttanayena kāyaparihāriyaṃ hotīti kāraṇajotane vā, tasmā posanato kāyaparihāriyaṃ hotīti. Evamuparipi. <hi rend="bold">Cīvarakaṇṇenā</hi>ti cīvarapariyantena.</p>

<p rend="bodytext"><hi rend="bold">Kuṭiparibhaṇḍakaraṇakāle</hi>ti kuṭiyā samantato vilimpanena sammaṭṭhakaraṇakāle.</p>

<p rend="bodytext"><hi rend="bold">Aṅgaṃ</hi> nāma mañcapīṭhānaṃ pādūpari ṭhapito padhānasambhāraviseso. Yattha padarasañcinanapiṭṭhiapassayanādīni karonti, yo ‘‘aṭanī’’tipi vuccati.</p>

<p rend="bodytext">Madhuddumapupphaṃ <hi rend="bold">madhukaṃ</hi> nāma, makkhikāmadhūhi katapūvaṃ vā. <hi rend="bold">Parikkhāramattā</hi> parikkhārapamāṇaṃ. <hi rend="bold">Seyyaṃ pavisantassā</hi>ti paccattharaṇakuñcikānaṃ tādise kāle paribhuttabhāvaṃ sandhāya vuttaṃ. Tenāha <hi rend="bold">‘‘tatraṭṭhakaṃ paccattharaṇa’’</hi>nti. Attano santakabhāvena paccattharaṇādhiṭṭhānena adhiṭṭhahitvā tattheva senāsane tiṭṭhanakañhi ‘‘tatraṭṭhaka’’nti vuccati. Vikappanavacanato pana tesamaññatarassa navamatā, yathāvuttapaṭipāṭiyā cettha navamabhāvo, na tu tesaṃ tathāpatiniyatabhāvena. Kasmāti ce? Tathāyeva tesamadhāraṇato. Esa nayo dasamādīsupi. Telaṃ paṭisāmetvā haritā veḷunāḷiādikā <hi rend="bold">telanāḷi.</hi> Nanu santuṭṭhapuggaladassane santuṭṭhova aṭṭhaparikkhāriko dassetabboti anuyoge yathārahaṃ tesampi santuṭṭhabhāvaṃ dassento <hi rend="bold">‘‘etesu cā’’</hi>tiādimāha. Mahanto parikkhārasaṅkhāto bhāro etesanti <hi rend="bold">mahābhārā,</hi> ayaṃ adhunā pāṭho, <hi rend="bold">ācariyadhammapālattherena</hi> pana <hi rend="bold">‘‘mahāgajā’’</hi>ti pāṭhassa diṭṭhattā ‘‘dupposabhāvena <pb ed="M" n="2.0116" /> mahāgajā viyāti mahāgajā’’ti (dī. ni. ṭī. 1.215) vuttaṃ, na te ettakehi parikkhārehi ‘‘mahicchā, asantuṭṭhā, dubbharā, bāhullavuttino’’ti ca vattabbāti adhippāyo. Yadi itarepi santuṭṭhā appicchatādisabhāvā, kimetesampi vasena ayaṃ desanā icchitāti codanaṃ sodhetuṃ <hi rend="bold">‘‘bhagavā panā’’</hi>tiādi vuttaṃ. Aṭṭhaparikkhārikassa vasena imissā desanāya icchitabhāvo kathaṃ viññāyatīti anuyogampi apaneti <hi rend="bold">‘‘so hī’’</hi>tiādinā, tasseva tathā pakkantabhāvena ‘‘kāyaparihārikena cīvarenā’’tiādi pāḷiyā yogyato tassa vasena icchitabhāvo viññāyatīti vuttaṃ hoti. Vacanīyassa hetubhāvadassanena hi vācakassāpi hetubhāvo dassitoti <pb ed="V" n="2.0101" />. Evañca katvā <hi rend="bold">‘‘iti imassā’’</hi>tiādi laddhaguṇavacanampi upapannaṃ hoti. Sallahukā vutti jīvikā yassāti <hi rend="bold">sallahukavutti,</hi> tassa bhāvo <hi rend="bold">sallahukavuttitā,</hi> taṃ. <hi rend="bold">Kāyapārihāriyenā</hi>ti bhāvappadhānaniddeso, bhāvalopaniddeso vāti dasseti <hi rend="bold">‘‘kāyaṃ pariharaṇamattakenā’’</hi>ti iminā, kāyaposanappamāṇenāti attho. Tathā <hi rend="bold">kucchiparihāriyenā</hi>ti etthāpi. Vuttanayena cettha dvidhā vacanattho, <hi rend="bold">ṭīkāyaṃ</hi> (dī. ni. ṭī. 1.215) pana paṭhamassa vacanatthassa heṭṭhā vuttattā dutiyova idha vuttoti daṭṭhabbaṃ. Mamāyanataṇhāya <hi rend="bold">āsaṅgo.</hi> Pariggahataṇhāya <hi rend="bold">bandho. Jiyāmutto</hi>ti dhanujiyāya mutto. <hi rend="bold">Yūthā</hi>ti hatthigaṇato. Tidhā pabhinnamado <hi rend="bold">madahatthī. Vanapabbhāra</hi>nti vane pabbhāraṃ.</p>

<p rend="bodytext">Catūsu disāsu sukhavihāritāya sukhavihāraṭṭhānabhūtā, ‘‘ekaṃ disaṃ pharitvā’’tiādinā (dī. ni. 3.308; ma. ni. 1.77, 459, 509; 2.309) vā nayena brahmavihārabhāvanāpharaṇaṭṭhānabhūtā catasso disā etassāti <hi rend="bold">catuddiso,</hi> so eva <hi rend="bold">cātuddiso,</hi> catasso vā disā <hi rend="bold">catuddisaṃ,</hi> vuttanayena tamassāti <hi rend="bold">cātuddiso</hi> yathā ‘‘saddho’’ti. Tāsveva disāsu katthacipi satte vā saṅkhāre vā bhayena na paṭihanati, sayaṃ vā tehi na paṭihaññateti <hi rend="bold">appaṭigho. Santussamāno</hi>ti sakena, santena vā, samameva vā tussanako. <hi rend="bold">Itarītarenā</hi>ti yena kenaci paccayena, uccāvacena vā. Paricca sayanti pavattanti kāyacittāni, tāni vā parisayanti abhibhavantīti <hi rend="bold">parissayā,</hi> sīhabyagghādayo bāhirā, kāmacchandādayo ca ajjhattikā kāyacittupaddavā, upayogatthe <pb ed="M" n="2.0117" /> cetaṃ sāmivacanaṃ. <hi rend="bold">Sahitā</hi>ti adhivāsanakhantiyā, vīriyādidhammehi ca yathārahaṃ khantā, gahantā cāti attho. Thaddhabhāvakarabhayābhāvena <hi rend="bold">achambhī. Eko care</hi>ti asahāyo ekākī hutvā carituṃ viharituṃ sakkuṇeyya. Samatthane hi <hi rend="bold">eyya</hi>-saddo yathā ‘‘ko imaṃ vijaṭaye jaṭa’’nti (saṃ. ni. 1.23) khaggavisāṇakappatāya ekavihārīti dasseti <hi rend="bold">‘‘khaggavisāṇakappo’’</hi>ti iminā. Saṇṭhānena khaggasadisaṃ ekameva matthake uṭṭhitaṃ visāṇaṃ yassāti <hi rend="bold">khaggo;</hi> khaggasaddena taṃsadisavisāṇassa gahitattā, mahiṃsappamāṇo migaviseso, yo loke ‘‘palāsādo, gaṇṭhako’’ti ca vuccati, tassa visāṇena ekībhāvena sadisoti attho. Apica ekavihāritāya khaggavisāṇakappoti dassetumpi evaṃ vuttaṃ. Vitthāro panassā attho <hi rend="bold">khaggavisāṇasuttavaṇṇanāyaṃ,</hi> (su. ni. aṭṭha. 1.42) <hi rend="bold">cūḷaniddese</hi> (cūḷani. 128) ca vuttanayena veditabbo.</p>

<p rend="bodytext"><hi rend="bold">Evaṃ vaṇṇita</hi>nti khaggavisāṇasutte bhagavatā tathā desanāya vivaritaṃ, thomitaṃ vā. Khaggassa <pb ed="V" n="2.0102" /> nāma migassa visāṇena kappo sadiso tathā. Kappa-saddo hettha ‘‘satthukappena vata bho kira sāvakena saddhiṃ mantayamānā’’tiādīsu (ma. ni. 1.260) viya paṭibhāge vattati, tassa bhāvo <hi rend="bold">khaggavisāṇakappatā,</hi> taṃ so āpajjatīti sambandho.</p>

<p rend="bodytext">Vātābhighātādīhi siyā sakuṇo chinnapakkho, asañjātapakkho vā, idha pana ḍetuṃ samattho sapakkhikova adhippetoti visesadassanatthaṃ pāḷiyaṃ <hi rend="bold">‘‘pakkhī sakuṇo’’</hi>ti vuttaṃ, na tu ‘‘ākāse antalikkhe caṅkamatī’’tiādīsu (paṭi. ma. 3.11) viya pariyāyamattadassanatthanti āha <hi rend="bold">‘‘pakkhayutto sakuṇo’’</hi>ti. <hi rend="bold">Uppatatī</hi>ti uddhaṃ patati gacchati, pakkhandatīti attho. <hi rend="bold">Vidhunantā</hi>ti vibhindantā, vicālentā vā. <hi rend="bold">Ajjatanāyā</hi>ti ajjabhāvatthāya. Tathā <hi rend="bold">svātanāyā</hi>ti etthāpi. Attano pattaṃ eva bhāro yassāti <hi rend="bold">sapattabhāro.</hi> Mamāyanataṇhābhāvena <hi rend="bold">nissaṅgo.</hi> Pariggahataṇhābhāvena <hi rend="bold">nirapekkho. Yena kāma</hi>nti yattha attano ruci, tattha. Bhāvanapuṃsakaṃ vā etaṃ. Yena yathā pavatto kāmoti hi <hi rend="bold">yenakāmo,</hi> taṃ, yathākāmanti attho.</p>

<p rend="subhead">Nīvaraṇappahānakathāvaṇṇanā</p>

<p rend="bodytext" n="216"><hi rend="paranum">216</hi><hi rend="dot">.</hi> Pubbe <pb ed="M" n="2.0118" /> vuttasseva atthacatukkassa puna sampiṇḍetvā kathanaṃ kimatthanti adhippāyena anuyogaṃ uddharitvā sodheti <hi rend="bold">‘‘so…pe… kiṃ dassetī’’</hi>tiādinā. <hi rend="bold">Paccayasampatti</hi>nti sambhārapāripūriṃ. <hi rend="bold">Ime cattāro</hi>ti sīlasaṃvaro indriyasaṃvaro sampajaññaṃ santosoti pubbe vuttā cattāro āraññikassa sambhārā. <hi rend="bold">Na ijjhatī</hi>ti na sampajjati na saphalo bhavati. Na kevalaṃ anijjhanamattaṃ, atha kho ayampi dosoti dasseti <hi rend="bold">‘‘tiracchānagatehi vā’’</hi>tiādinā. <hi rend="bold">Vattabbataṃ āpajjatī</hi>ti ‘‘asukassa bhikkhuno araññe tiracchānagatānaṃ viya, vanacarakānaṃ viya ca nivāsanamattameva, na pana araññavāsānucchavikā kāci sammāpaṭipatti atthī’’ti apavādavasena vacanīyabhāvamāpajjati, imassatthassa pana dassanena virujjhanato saddhiṃ-saddo na porāṇoti daṭṭhabbaṃ. Atha vā āraññakehi tiracchānagatehi, vanacaravisabhāgajanehi vā saddhiṃ vippaṭipattivasena vasanīyabhāvaṃ āpajjati. ‘‘Na bhikkhave paṇidhāya araññe vatthabbaṃ, yo vaseyya, āpatti dukkaṭassā’’tiādīsu (pārā. 223) viya hi <hi rend="bold">vatthabba</hi>-saddo vasitabbapariyāyo. Tathā hi <hi rend="bold">vibhaṅgaṭṭhakathāyampi</hi> vuttaṃ ‘‘evarūpassa hi araññavāso kāḷamakkaṭaacchataracchadīpimigānaṃ aṭavivāsasadiso hotī’’ti (vibha. aṭṭha. 526) <hi rend="bold">adhivatthā</hi>ti adhivasantā. Paṭhamaṃ <hi rend="bold">bheravasaddaṃ sāventi</hi>. Tāvatā apalāyantassa <hi rend="bold">hatthehi</hi>pi sīsaṃ paharitvā <pb ed="V" n="2.0103" /> palāpanākāraṃ karontīti ācariyasāriputtattherena kathitaṃ. Evaṃ byatirekato paccayasampattiyā dassitabhāvaṃ pakāsetvā idāni anvayatopi pakāsetuṃ <hi rend="bold">‘‘yassa panete’’</hi>tiādi vuttaṃ. Kathaṃ ijjhatīti āha <hi rend="bold">‘‘so hī’’</hi>tiādi. <hi rend="bold">Kāḷako tilako</hi>ti vaṇṇavikārāpanarogavasena aññattha pariyāyavacanaṃ. Vuttañhi –</p>

<p rend="gatha1">‘‘Dunnāmakañca arisaṃ, chaddiko vamathūrito;</p>

<p rend="gathalast">Davathu paritāpotha, tilako tilakāḷako’’ti.</p>

<p rend="bodytext">Tilasaṇṭhānaṃ viya jāyatīti hi<hi rend="bold"> tilako,</hi> kāḷo hutvā jāyatīti <hi rend="bold">kāḷako.</hi> Idha pana paṇṇattivītikkamasaṅkhātaṃ thullavajjaṃ kāḷakasadisattā <hi rend="bold">kāḷakaṃ,</hi> micchāvītikkamasaṅkhātaṃ aṇumattavajjaṃ tilakasadisattā <hi rend="bold">tilaka</hi>nti <pb ed="M" n="2.0119" /> ayaṃ viseso. <hi rend="bold">Ta</hi>nti tathā uppāditaṃ pītiṃ. Vigatabhāvena upaṭṭhānato khayavayavasena sammasanaṃ. Khīyanaṭṭhena hi <hi rend="bold">khayo</hi>va vigato, viparīto vā hutvā ayanaṭṭhena <hi rend="bold">vayo</hi>tipi vuccati. <hi rend="bold">Ariyabhūmi</hi> nāma lokuttarabhūmi. <hi rend="bold">Itī</hi>ti ariyabhūmiokkamanato, devatānaṃ vaṇṇabhaṇanato vā, tattha tattha devatānaṃ vacanaṃ sutvā tassa yaso patthaṭoti vuttaṃ hoti, evañca katvā heṭṭhā vuttaṃ ayasapattharaṇampi devatānamārocanavasenāti gahetabbaṃ.</p>

<p rend="bodytext">Vivitta-saddo janaviveketi āha <hi rend="bold">‘‘suñña’’</hi>nti. Taṃ pana janasaddanigghosābhāvena veditabbaṃ saddakaṇṭakattā jhānassāti dassetuṃ <hi rend="bold">‘‘appasaddaṃ appanigghosanti attho’’</hi>ti vuttaṃ. Janakaggahaṇeneva hi idha jaññaṃ gahitaṃ. Tathā hi vuttaṃ <hi rend="bold">vibhaṅge</hi> ‘‘yadeva taṃ appanigghosaṃ, tadeva taṃ vijanavāta’’nti (vibha. 533). <hi rend="bold">Appasadda</hi>nti ca pakatisaddābhāvamāha. <hi rend="bold">Appanigghosa</hi>nti nagaranigghosādisaddābhāvaṃ. Īdisesu hi byañjanaṃ sāvasesaṃ viya, attho pana niravasesoti aṭṭhakathāsu vuttaṃ. <hi rend="bold">Majjhimāgamaṭṭhakathāvaṇṇanāyaṃ</hi> (ma. ni. aṭṭha. 3.364) pana <hi rend="bold">ācariyadhammapālatthero</hi> evamāha ‘‘appasaddassa parittapariyāyaṃ manasi katvā vuttaṃ ‘byañjanaṃ sāvasesaṃ siyā’ti. Tenāha ‘na hi tassā’tiādi. <hi rend="bold">Appa</hi>saddo panettha abhāvatthotipi sakkā viññātuṃ ‘appābādhatañca sañjānāmī’tiādīsu (ma. ni. 1.225) viyā’’ti. Tamatthaṃ <hi rend="bold">vibhaṅgapāḷiyā</hi> (vibha. 528) saṃsandanto <hi rend="bold">‘‘etadevā’’</hi>tiādimāha. <hi rend="bold">Etadevā</hi>ti ca mayā saṃvaṇṇiyamānaṃ nissaddataṃ evāti attho. <hi rend="bold">Santikepī</hi>ti gāmādīnaṃ samīpepi edisaṃ vivittaṃ nāma, pageva dūreti attho. <hi rend="bold">Anākiṇṇa</hi>nti asaṅkiṇṇaṃ asambādhaṃ. Yassa senāsanassa samantā gāvutampi aḍḍhayojanampi pabbatagahanaṃ vanagahanaṃ nadīgahanaṃ hoti, na koci avelāya upasaṅkamituṃ <pb ed="V" n="2.0104" /> sakkoti, idaṃ santikepi anākiṇṇaṃ nāma. <hi rend="bold">Setī</hi>ti sayati. <hi rend="bold">Āsatī</hi>ti nisīdati. <hi rend="bold">‘‘Etthā’’</hi>ti iminā <hi rend="bold">sena</hi>-saddassa, <hi rend="bold">āsana</hi>-saddassa ca adhikaraṇatthabhāvaṃ dasseti, <hi rend="bold">ca</hi>-saddena ca tadubhayapadassa catthasamāsabhāvaṃ. <hi rend="bold">‘‘Tenāhā’’</hi>tiādinā <hi rend="bold">vibhaṅgapāḷi</hi>meva āharati.</p>

<p rend="bodytext">Idāni tassāyevatthaṃ senāsanappabhedadassanavasena vibhāvetuṃ <hi rend="bold">‘‘apicā’’</hi>tiādi vuttaṃ. Vibhaṅgapāḷiyaṃ nidassananayena sarūpato dassitasenāsanasseva hi ayaṃ vibhāgo. Tattha <hi rend="bold">vihāro</hi> pākāraparicchinno sakalo <pb ed="M" n="2.0120" /> āvāso. <hi rend="bold">Aḍḍhayogo</hi> dīghapāsādo, ‘‘garuḷasaṇṭhānapāsādo’’tipi vadanti. <hi rend="bold">Pāsādo</hi> caturassapāsādo. <hi rend="bold">Hammiyaṃ</hi> muṇḍacchadanapāsādo. <hi rend="bold">Aṭṭo</hi> paṭirājūnaṃ paṭibāhanayoggo catupañcabhūmako patissayaviseso. <hi rend="bold">Māḷo</hi> ekakūṭasaṅgahito anekakoṇavanto patissayaviseso. Aparo nayo – <hi rend="bold">vihāro</hi> dīghamukhapāsādo. <hi rend="bold">Aḍḍhayogo</hi> ekapassachadanakagehaṃ. Tassa kira ekapasse bhitti uccatarā hoti, itarapasse nīcā, tena taṃ ekachadanakaṃ hoti. <hi rend="bold">Pāsādo</hi> āyatacaturassapāsādo. <hi rend="bold">Hammiyaṃ</hi> muṇḍacchadanakaṃ candikaṅgaṇayuttaṃ. <hi rend="bold">Guhā</hi> kevalā pabbataguhā. <hi rend="bold">Leṇaṃ</hi> dvārabandhaṃ pabbhāraṃ. Sesaṃ vuttanayameva. ‘‘Maṇḍapoti sākhāmaṇḍapo’’ti (dī. ni. ṭī. 1.216) evaṃ <hi rend="bold">ācariyadhammapālattherena,</hi> aṅguttaraṭīkākārena ca <hi rend="bold">ācariyasāriputtattherena</hi> vuttaṃ.</p>

<p rend="bodytext"><hi rend="bold">Vibhaṅgaṭṭhakathāyaṃ</hi> (vibha. aṭṭha. 527) pana <hi rend="bold">vihāro</hi>ti samantā parihārapathaṃ, antoyeva ca rattiṭṭhānadivāṭṭhānāni dassetvā katasenāsanaṃ. <hi rend="bold">Aḍḍhayogo</hi>ti supaṇṇavaṅkagehaṃ. <hi rend="bold">Pāsādo</hi>ti dve kaṇṇikāni gahetvā kato dīghapāsādo. <hi rend="bold">Aṭṭo</hi>ti paṭirājādipaṭibāhanatthaṃ iṭṭhakāhi kato bahalabhittiko catupañcabhūmako patissayaviseso. <hi rend="bold">Māḷo</hi>ti bhojanasālāsadiso maṇḍalamāḷo. <hi rend="bold">Vinayaṭṭhakathāyaṃ</hi> pana ‘‘ekakūṭasaṅgahito caturassapāsādo’’ti (pārā. aṭṭha. 2.482-487) vuttaṃ. <hi rend="bold">Leṇa</hi>nti pabbataṃ khaṇitvā vā pabbhārassa appahonakaṭṭhāne kuṭṭaṃ uṭṭhāpetvā vā katasenāsanaṃ. <hi rend="bold">Guhā</hi>ti bhūmidari vā yattha rattindivaṃ dīpaṃ laddhuṃ vaṭṭati, pabbataguhā vā bhūmiguhā vāti vuttaṃ.</p>

<p rend="bodytext">Taṃ āvasathabhūtaṃ patissayasenāsanaṃ viharitabbaṭṭhena, vihāraṭṭhānaṭṭhena ca <hi rend="bold">vihārasenāsanaṃ nāma.</hi> Masārakādicatubbidho <hi rend="bold">mañco.</hi> Tathā <hi rend="bold">pīṭhaṃ.</hi> Uṇṇabhisiādipañcavidhā <hi rend="bold">bhisi.</hi> Sīsappamāṇaṃ <hi rend="bold">bimbohanaṃ.</hi> Vitthārato vidatthicaturaṅgulatā, dīghato mañcavitthārappamāṇatā cettha sīsappamāṇaṃ. Masārakādīni mañcapīṭhabhāvato, bhisiupadhānañca mañcapīṭhasambandhato <hi rend="bold">mañcapīṭhasenāsanaṃ.</hi> Mañcapīṭhabhūtañhi senāsanaṃ, mañcapīṭhasambandhañca sāmaññaniddesena, ekasesena vā ‘‘mañcapīṭhasenāsana’’nti <pb ed="V" n="2.0105" /> vuccati. <hi rend="bold">Ācariyasāriputtattheropi</hi> evameva vadati. <hi rend="bold">Ācariyadhammapālattherena</hi> pana <hi rend="bold">‘‘mañcapīṭhasenāsana</hi>nti mañcapīṭhañceva mañcapīṭhasambandhasenāsanañcā’’ti (dī. ni. ṭī. 1.216) vuttaṃ. <hi rend="bold">Cimilikā</hi><pb ed="M" n="2.0121" /> nāma sudhāparikammakatāya bhūmiyā vaṇṇānurakkhaṇatthaṃ paṭakhaṇḍādīhi sibbetvā katā. <hi rend="bold">Cammakhaṇḍo</hi> nāma sīhabyagghadīpitaracchacammādīsupi yaṃ kiñci cammaṃ. <hi rend="bold">Aṭṭhakathāsu</hi> (pāci. aṭṭha. 112; vi. saṅga. aṭṭha. 82) hi senāsanaparibhoge paṭikkhittacammaṃ na dissati. <hi rend="bold">Tiṇasanthāro</hi>ti yesaṃ kesañci tiṇānaṃ santhāro. Eseva nayo <hi rend="bold">paṇṇasanthāre</hi>pi. Cimilikādi bhūmiyaṃ santharitabbatāya <hi rend="bold">santhatasenāsanaṃ. Yattha vā pana bhikkhū paṭikkamantī</hi>ti ṭhapetvā vā etāni mañcādīni yattha bhikkhū sannipatanti, <hi rend="bold">sabbametaṃ senāsanaṃ</hi> nāmāti evaṃ vuttaṃ avasesaṃ rukkhamūlādipaṭikkamitabbaṭṭhānaṃ abhisaṅkharaṇābhāvato kevalaṃ sayanassa, nissajjāya ca okāsabhūtattā <hi rend="bold">okāsasenāsanaṃ. Senāsanaggahaṇenā</hi>ti ‘‘vivittaṃ senāsana’’nti iminā senāsanasaddena vivittasenāsanassa vā ādānena, vacanena vā gahitameva sāmaññajotanāya visese avaṭṭhānato, visesatthinā ca visesassa payujjitabbato.</p>

<p rend="bodytext">Yadevaṃ kasmā ‘‘arañña’’ntiādi puna vuttanti anuyogena <hi rend="bold">‘‘idha panassā’’</hi>tiādimāha. Evaṃ gahitesupi senāsanesu yathāvuttassa bhikkhuno anucchavikameva senāsanaṃ dassetukāmattā puna evaṃ vuttanti adhippāyo. <hi rend="bold">‘‘Bhikkhunīnaṃ vasena āgata’’</hi>nti idaṃ vinaye āgatameva sandhāya vuttaṃ, na abhidhamme. Vinaye hi <hi rend="bold">gaṇamhāohīyanasikkhāpade</hi> (pāci. 691) bhikkhunīnaṃ āraññakadhutaṅgassa paṭikkhittattā idampi ca tāsaṃ araññaṃ nāma, na pana pañcadhanusatikaṃ pacchimaṃ araññameva senāsanaṃ, idampi ca tāsaṃ gaṇamhāohīyanāpattikaraṃ, na tu pañcadhanusatikādimeva araññaṃ. Vuttañhi tattha –</p>

<p rend="indent">‘‘Ekā vā gaṇamhā ohīyeyyāti agāmake araññe dutiyikāya bhikkhuniyā dassanūpacāraṃ vā savanūpacāraṃ vā vijahantiyā āpatti thullaccayassa, vijahite āpatti saṅghādisesassā’’ti.</p>

<p rend="bodytext"><hi rend="bold">Vinayaṭṭhakathāsu</hi>pi (pāci. aṭṭha. 692) hi tathāva attho vuttoti. Abhidhamme pana ‘‘araññanti nikkhamitvā bahi indakhīlā sabbametaṃ arañña’’nti (vibha. 529) āgataṃ. Vinayasuttantā hi ubhopi pariyāyadesanā nāma, abhidhammo pana nippariyāyadesanā, tasmā yaṃ na gāmapadesantogadhaṃ, taṃ araññanti nippariyāyena dassetuṃ tathā vuttaṃ. Indakhīlā bahi nikkhamitvā <pb ed="V" n="2.0106" /> yaṃ ṭhānaṃ pavattaṃ <pb ed="M" n="2.0122" />, sabbametaṃ araññaṃ nāmāti cettha attho. <hi rend="bold">Āraññakaṃ nāma…pe… pacchimanti idaṃ pana</hi> suttantanayena <hi rend="bold">āraññakasikkhāpade</hi> (pārā. 652) āraññikaṃ bhikkhuṃ sandhāya vuttaṃ <hi rend="bold">imassa bhikkhuno anurūpaṃ,</hi> tasmā <hi rend="bold">visuddhimagge dhutaṅganiddese</hi> (visuddhi. 1.19) yaṃ <hi rend="bold">tassa lakkhaṇaṃ vuttaṃ,</hi> taṃ yuttameva, ato tattha vuttanayena gahetabbanti adhippāyo.</p>

<p rend="bodytext"><hi rend="bold">Sandacchāya</hi>nti sītacchāyaṃ. Tenāha <hi rend="bold">‘‘tattha hī’’</hi>tiādi. <hi rend="bold">Rukkhamūla</hi>nti rukkhasamīpaṃ. Vuttañhetaṃ ‘‘yāvatā majjhanhike kāle samantā chāyā pharati, nivāte paṇṇāni nipatanti, ettāvatā rukkhamūla’’nti. <hi rend="bold">Pabbata</hi>nti suddhapāsāṇasuddhapaṃsuubhayamissakavasena tividhopi pabbato adhippeto, na silāmayo eva. <hi rend="bold">Sela</hi>-saddo pana avisesato pabbatapariyāyoti katvā evaṃ vuttaṃ. <hi rend="bold">‘‘Tattha hī’’</hi>tiādinā tadubhayassa anurūpataṃ dasseti. <hi rend="bold">Disāsu khāyamānāsū</hi>ti dasasu disāsu abhimukhībhāvena dissamānāsu. Tathārūpenapi kāraṇena siyā cittassa ekaggatāti etaṃ vuttaṃ, sabbadisāhi āgatena vātena bījiyamānabhāvahetudassanatthanti keci. <hi rend="bold">Kaṃ vuccati udakaṃ</hi> pipāsavinodanassa kārakattā. <hi rend="bold">‘‘Yaṃ nadītumbantipi nadīkuñjantipi vadanti,</hi> taṃ kandaranti apabbatapadesepi vidugganadīnivattanapadesaṃ kandaranti dassetī’’ti (vibha. mūlaṭī. 530) <hi rend="bold">ācariyānandatthero,</hi> teneva viññāyati ‘‘nadītumbanadīkuñjasaddā nadīnivattanapadesavācakā’’ti. Nadīnivattanapadeso ca nāma nadiyā nikkhamanaudakena puna nivattitvā gato viduggapadeso. ‘‘Apabbatapadesepī’’ti vadanto pana aṭṭhakathāyaṃ nidassanamattena paṭhamaṃ pabbatapadesanti vuttaṃ, yathāvutto pana nadīpadesopi kandaro evāti dasseti.</p>

<p rend="bodytext"><hi rend="bold">‘‘Tattha hī’’</hi>tiādināpi nidassanamatteneva tassānurūpabhāvamāha. <hi rend="bold">Ussāpetvā</hi>ti puñjaṃ katvā. ‘‘Dvinnaṃ pabbatānampi āsannatare ṭhitānaṃ ovarakādisadisaṃ vivaraṃ hoti, ekasmiṃyeva pana pabbate umaṅgasadisa’’nti vadanti ācariyā. Ekasmiṃyeva hi umaṅgasadisaṃ antoleṇaṃ hoti upari paṭicchannattā, na dvīsu tathā appaṭicchannattā, tasmā ‘‘umaṅgasadisa’’nti idaṃ ‘‘ekasmiṃ yevā’’ti iminā sambandhanīyaṃ. ‘‘Mahāvivara’’nti idaṃ pana ubhayehipi. <hi rend="bold">Umaṅgasadisa</hi>nti ca ‘‘suduṅgāsadisa’’nti (dī. ni. ṭī. 1.216) <hi rend="bold">ācariyena</hi> vuttaṃ. <hi rend="bold">Suduṅgā</hi>ti hi bhūmigharassetaṃ <pb ed="M" n="2.0123" /> adhivacanaṃ, ‘‘taṃ gahetvā suduṅgāya ravantaṃ yakkhinī khipī’’tiādīsu viya. <hi rend="bold">Manussānaṃ anupacāraṭṭhāna</hi>nti pakatisañcāravasena manussehi na sañcaritabbaṭṭhānaṃ. Kassanavappanādivasena hi pakatisañcārapaṭikkhepo idhādhippeto. Tenāha <hi rend="bold">‘‘yattha</hi><pb ed="V" n="2.0107" /><hi rend="bold">na kasanti na vapantī’’</hi>ti. <hi rend="bold">Ādi</hi>saddena pana ‘‘vanapatthanti vanasaṇṭhānametaṃ senāsanānaṃ adhivacanaṃ, vanapatthanti bhīsanakānametaṃ, vanapatthanti salomahaṃsānametaṃ, vanapatthanti pariyantānametaṃ, vanapatthanti na manussūpacārānametaṃ senāsanānaṃ adhivacana’’nti (vibha. 531) imaṃ <hi rend="bold">vibhaṅgapāḷisesaṃ</hi> saṅgaṇhāti. <hi rend="bold">Pattho</hi>ti hi pabbatassa samānabhūmi, yo ‘‘sānū’’tipi vuccati, tassadisattā pana manussānamasañcaraṇabhūtaṃ vanaṃ, tasmā patthasadisaṃ vanaṃ <hi rend="bold">vanapattho</hi>ti visesanaparanipāto daṭṭhabbo. Sabbesaṃ sabbāsu disāsu abhimukho okāso <hi rend="bold">abbhokāso</hi>ti āha <hi rend="bold">‘‘acchanna’’</hi>nti, kenaci chadanena antamaso rukkhasākhāyapi na chāditanti attho. Daṇḍakānaṃ upari cīvaraṃ chādetvā katā <hi rend="bold">cīvarakuṭi. Nikkaḍḍhitvā</hi>ti nīharitvā. Antopabbhāraleṇasadiso palālarāsiyeva adhippeto, itarathā tiṇapaṇṇasanthārasaṅgopi siyāti vuttaṃ <hi rend="bold">‘‘pabbhāraleṇasadise ālaye’’</hi>ti, pabbhārasadise, leṇasadise vāti attho. <hi rend="bold">Gacchagumbādīnampī</hi>ti <hi rend="bold">pi</hi>-saddena purimanayaṃ sampiṇḍeti.</p>

<p rend="bodytext">Piṇḍapātassa pariyesanaṃ <hi rend="bold">piṇḍapāto</hi> uttarapadalopena, tato paṭikkanto <hi rend="bold">piṇḍapātapaṭikkanto</hi>ti āha <hi rend="bold">‘‘piṇḍapātapariyesanato paṭikkanto’’</hi>ti. <hi rend="bold">Pallaṅka</hi>nti ettha <hi rend="bold">pari</hi>-saddo ‘‘samantato’’ti etasmiṃ atthe, tasmā parisamantato aṅkanaṃ āsanaṃ <hi rend="bold">pallaṅko</hi> ra-kārassa la-kāraṃ, dvibhāvañca katvā yathā ‘‘palibuddho’’ti, (mi. pa. 6.3.6) samantabhāvo ca vāmoruṃ, dakkhiṇoruñca samaṃ ṭhapetvā ubhinnaṃ pādānaṃ aññamaññasambandhanakaraṇaṃ. Tenāha <hi rend="bold">‘‘samantato ūrubaddhāsana’’</hi>nti. Ūrūnaṃ bandhanavasena nisajjāva idha pallaṅko, na āharimehi vāḷehi katoti vuttaṃ hoti. <hi rend="bold">Ābhujitvā</hi>ti ca yathā pallaṅkavasena nisajjā hoti, tathā ubho pāde ābhugge samiñjite katvā, taṃ pana ubhinnaṃ pādānaṃ tathābandhatākaraṇamevāti āha <hi rend="bold">‘‘bandhitvā’’</hi>ti. <hi rend="bold">Ujuṃ kāya</hi>nti ettha <hi rend="bold">kāya</hi>-saddo uparimakāyavisayo heṭṭhimakāyassa anujukaṃ ṭhapanassa nisajjāvacaneneva viññāpitattāti vuttaṃ <hi rend="bold">‘‘uparimaṃ sarīraṃ ujuṃ ṭhapetvā’’</hi>ti. Taṃ pana uparimakāyassa <pb ed="M" n="2.0124" /> ujukaṃ ṭhapanaṃ sarūpato dasseti <hi rend="bold">‘‘aṭṭhārasā’’</hi>tiādinā, aṭṭhārasannaṃ piṭṭhikaṇṭakaṭṭhikānaṃ koṭiyā koṭiṃ paṭipādanameva tathā ṭhapananti adhippāyo.</p>

<p rend="bodytext">Idāni tathā ṭhapanassa payojanaṃ dassento <hi rend="bold">‘‘evañhī’’</hi>tiādimāha. Tattha <hi rend="bold">eva</hi>nti tathā ṭhapane sati, iminā vā tathāṭhapanahetunā. <hi rend="bold">Na paṇamantī</hi>ti na onamanti. <hi rend="bold">‘‘Athassā’’</hi>tiādi pana paramparapayojanadassanaṃ. <hi rend="bold">Athā</hi>ti evaṃ anonamane. <hi rend="bold">Vedanā</hi>ti piṭṭhigilānādivedanā. <hi rend="bold">Na paripatatī</hi>ti na vigacchati vīthiṃ na vilaṅgheti. Tato eva pubbenāparaṃ visesappattiyā kammaṭṭhānaṃ <hi rend="bold">vuddhiṃ phātiṃ vepullaṃ upagacchati</hi>. Parisaddo cettha abhisaddapariyāyo abhimukhatthoti vuttaṃ <pb ed="V" n="2.0108" /><hi rend="bold">‘‘kammaṭṭhānābhimukha’’</hi>nti, bahiddhā puthuttārammaṇato nivāretvā kammaṭṭhānaṃyeva purakkhatvāti attho. Parisaddassa samīpatthataṃ dasseti <hi rend="bold">‘‘mukhasamīpe vā katvā’’</hi>ti iminā, mukhassa samīpe viya citte nibaddhaṃ upaṭṭhāpanavasena katvāti vuttaṃ hoti. Parisaddassa samīpatthataṃ <hi rend="bold">vibhaṅgapāḷiyā</hi> (vibha. 537) sādhetuṃ <hi rend="bold">‘‘tenevā’’</hi>tiādi vuttaṃ. <hi rend="bold">Nāsikagge</hi>ti nāsapuṭagge. <hi rend="bold">Mukhanimittaṃ</hi> nāma uttaroṭṭhassa vemajjhappadeso, yattha nāsikavāto paṭihaññati.</p>

<p rend="bodytext">Ettha ca yathā ‘‘vivittaṃ senāsanaṃ bhajatī’’tiādinā (vibha. 508) bhāvanānurūpaṃ senāsanaṃ dassitaṃ, evaṃ ‘‘nisīdatī’’ti iminā alīnānuddhaccapakkhiko santo iriyāpatho dassito, ‘‘pallaṅkaṃ ābhujitvā’’ti iminā nisajjāya daḷhabhāvo, ‘‘parimukhaṃ satiṃ upaṭṭhapetvā’’ti iminā ārammaṇapariggahaṇūpāyoti. <hi rend="bold">Pari</hi>-saddo pariggahaṭṭho ‘‘pariṇāyikā’’tiādīsu (dha. sa. 16) viya. <hi rend="bold">Mukha</hi>-saddo niyyānaṭṭho ‘‘suññatavimokkhamukha’’ntiādīsu viya. Paṭipakkhato nikkhamanameva hi niyyānaṃ. Asammosanabhāvo <hi rend="bold">upaṭṭhānaṭṭho. Tatrā</hi>ti paṭisambhidānaye. <hi rend="bold">Pariggahitaniyyāna</hi>nti sabbathā gahitāsammosatāya pariggahitaṃ, pariccattasammosapaṭipakkhatāya ca niyyānaṃ <hi rend="bold">satiṃ katvā,</hi> paramaṃ satinepakkaṃ upaṭṭhapetvāti vuttaṃ hoti. Ayaṃ <hi rend="bold">ācariyadhammapālattherassa, ācariyasāriputtattherassa</hi> ca mati. Atha vā ‘‘kāyādīsu suṭṭhupavattiyā pariggahitaṃ, tato eva ca niyyānabhāvayuttaṃ, kāyādipariggahaṇañāṇasampayuttatāya vā pariggahitaṃ, tatoyeva ca niyyānabhūtaṃ <pb ed="M" n="2.0125" /> upaṭṭhānaṃ katvāti attho’’ti ayaṃ <hi rend="bold">ācariyānandattherassa</hi> (vibha. mūlaṭī. 537) mati.</p>

<p rend="bodytext" n="217"><hi rend="paranum">217</hi><hi rend="dot">.</hi> Abhijjhāyati gijjhati abhikaṅkhati etāyāti <hi rend="bold">abhijjhā,</hi> kāmacchandanīvaraṇaṃ. <hi rend="bold">Luccanaṭṭhenā</hi>ti bhijjanaṭṭhena, khaṇe khaṇe bhijjanaṭṭhenāti atthoti <hi rend="bold">ācariyadhammapālattherena,</hi> (dī. ni. ṭī. 1.217) <hi rend="bold">aṅguttaraṭīkākārena</hi> ca <hi rend="bold">ācariyasāriputtattherena</hi> vuttaṃ. Suttesu ca dissati ‘‘luccatīti kho bhikkhu lokoti vuccati. Kiñca luccati? Cakkhu kho bhikkhu luccati, rūpā luccanti, cakkhuviññāṇaṃ luccatī’’tiādi. (Saṃ. ni. 4.82) <hi rend="bold">abhidhammaṭṭhakathāyaṃ,</hi> (dha. sa. aṭṭha. 7-13) pana idha ca adhunā potthake ‘‘luccanapaluccanaṭṭhenā’’ti likhitaṃ. Tattha luccanameva paluccanapariyāyena visesetvā vuttaṃ. Lucasaddo hi apekkhanādiatthopi bhavati ‘‘oloketī’’tiādīsu, bhijjanapabhijjanaṭṭhenāti attho. <hi rend="bold">Vaṃsatthapakāsiniyaṃ</hi> pana vuttaṃ ‘‘khaṇabhaṅgavasena luccanasabhāvato, cutibhaṅgavasena ca paluccanasabhāvato loko nāmā’’ti (vaṃsatthapakāsiniyaṃ nāma mahāvaṃsaṭīkāyaṃ paṭhamaparicchede pañcamagāthā vaṇṇanāyaṃ) keci pana ‘‘bhijjanauppajjanaṭṭhenā’’ti atthaṃ vadanti. Āhaccabhāsitavacanatthena virujjhanato, lucasaddassa ca <pb ed="V" n="2.0109" /> anuppādavācakattā ayuttamevetaṃ. Apica ācariyehipi ‘‘luccanapaluccanaṭṭhenā’’ti pāṭhameva ulliṅgetvā tathā attho vutto siyā, pacchā pana paramparābhatavasena pamādalekhattā tattha tattha na diṭṭhoti daṭṭhabbaṃ, na luccati na paluccatīti yo gahitopi tathā na hoti, sveva loko, aniccānupassanāya vā luccati bhijjati vinassatīti gahetabbova lokoti taṃgahaṇarahitānaṃ lokuttarānaṃ natthi lokatā, dukkhasaccaṃ vā lokoti vuttaṃ <hi rend="bold">‘‘pañcupādānakkhandhā loko’’</hi>ti. Evaṃ tattha tattha vacanatopi yathāvutto kesañci attho na yuttoti.</p>

<p rend="bodytext"><hi rend="bold">Tasmā</hi>ti pañcupādānakkhandhānameva lokabhāvato. <hi rend="bold">Vikkhambhanavasenā</hi>ti ettha <hi rend="bold">vikkhambhanaṃ</hi> tadaṅgappahānavaseneva anuppādanaṃ appavattanaṃ, na pana vikkhambhanappahānavasena paṭipakkhānaṃ suṭṭhupahīnaṃ. <hi rend="bold">‘‘Pahīnattā’’</hi>ti hi tathāpahīnasadisataṃ eva sandhāya vuttaṃ. Kasmāti ce? Jhānassa anadhigatattā. Evaṃ pana pubbabhāgabhāvanāya tathā pahānatoyevetaṃ cittaṃ <hi rend="bold">vigatābhijjhaṃ</hi> nāma, na <pb ed="M" n="2.0126" /> tu cakkhuviññāṇamiva sabhāvato abhijjhāvirahitattāti dassetuṃ <hi rend="bold">‘‘na cakkhuviññāṇasadisenā’’</hi>ti vuttaṃ. <hi rend="bold">Yathā ta</hi>nti ettha <hi rend="bold">ta</hi>nti nipātamattaṃ, <hi rend="bold">taṃ</hi> cittaṃ vā. Adhunā muñcanassa, anāgate ca puna anādānassa karaṇaṃ parisodhanaṃ nāmāti vuttaṃ hoti. Yathā ca imassa cittassa pubbabhāgabhāvanāya parisodhitattā vigatābhijjhatā, evaṃ abyāpannatā, vigatathinamiddhatā, anuddhatatā, nibbicikicchatā ca veditabbāti nidassento <hi rend="bold">‘‘byāpādapadosaṃ pahāyātiādīsupi eseva nayo’’</hi>ti āha. <hi rend="bold">Pūtikummāsādayo</hi>ti ābhidosikayavakummāsādayo. <hi rend="bold">Purimapakati</hi>nti parisuddhapaṇḍarasabhāvaṃ, iminā vikāramāpajjatīti atthaṃ dasseti. <hi rend="bold">Vikārāpattiyā</hi>ti purimapakativijahanasaṅkhātena vikāramāpajjanena. <hi rend="bold">‘‘Ubhaya’’</hi>ntiādinā tulyatthasamāsabhāvamāha. ‘‘Yā tasmiṃ samaye cittassa akallatā’’tiādinā (dha. sa. 1162; vibha. 546) thinassa, ‘‘yā tasmiṃ samaye kāyassa akallatā’’tiādinā ca middhassa <hi rend="bold">abhidhamme</hi> niddiṭṭhattā <hi rend="bold">‘‘thinaṃ cittagelaññaṃ, middhaṃ cetasikagelañña’’</hi>nti vuttaṃ. Satipi hi thinamiddhassa aññamaññaṃ avippayoge cittakāyalahutādīnaṃ viya cittacetasikānaṃ yathākkamaṃ taṃtaṃvisesassa yā tesaṃ akallatādīnaṃ visesapaccayatā, ayametesaṃ sabhāvoti daṭṭhabbaṃ. <hi rend="bold">Diṭṭhāloko</hi> nāma passito rattiṃ candālokadīpālokaukkālokādi, divā ca sūriyālokādi. Rattimpi divāpi tassa sañjānanasamatthā saññā <hi rend="bold">ālokasaññā,</hi> tassā ca vigatanīvaraṇāya parisuddhāya atthitā idha adhippetā. Atisayatthavisiṭṭhassa hi atthiatthassa avabodhako ayamīkāroti dassento <hi rend="bold">‘‘rattimpī’’</hi>tiādimāha, vigatathinamiddhabhāvassa kāraṇattā cetaṃ vuttaṃ. Suttesu pākaṭovāyamattho.</p>

<p rend="bodytext">Saratīti <pb ed="V" n="2.0110" /><hi rend="bold">sato,</hi> sampajānātīti <hi rend="bold">sampajāno</hi>ti evaṃ puggalaniddesoti dasseti <hi rend="bold">‘‘satiyā ca ñāṇena ca samannāgato’’</hi>ti iminā. Santesupi aññesu vīriyasamādhiādīsu kasmā idameva ubhayaṃ vuttaṃ, vigatābhijjhādīsu vā idaṃ ubhayaṃ avatvā kasmā idheva vuttanti anuyogamapanetuṃ <hi rend="bold">‘‘idaṃ ubhaya’’</hi>ntiādi vuttaṃ, puggalādhiṭṭhānena niddiṭṭhasatisampajaññasaṅkhātaṃ idaṃ ubhayanti attho. <hi rend="bold">Atikkamitvā ṭhito</hi>ti ta-saddassa atītatthataṃ āha, pubbabhāgabhāvanāya pajahanameva ca atikkamanaṃ. ‘‘Kathaṃ idaṃ <pb ed="M" n="2.0127" /> kathaṃ ida’’nti pavattatīti <hi rend="bold">kathaṃkathā,</hi> vicikicchā, sā etassa atthīti <hi rend="bold">kathaṃkathī,</hi> na kathaṃkathī <hi rend="bold">akathaṃkathī,</hi> nibbicikicchoti vacanattho, atthamattaṃ pana dassetuṃ <hi rend="bold">‘‘kathaṃ idaṃ kathaṃ ida’nti evaṃ nappavattatīti akathaṃkathī’’</hi>ti vuttaṃ. ‘‘Kusalesu dhammesū’’ti idaṃ ‘‘akathaṃkathī’’ti iminā sambajjhitabbanti āha <hi rend="bold">‘‘na vicikicchati, na kaṅkhatīti attho’’</hi>ti. <hi rend="bold">Vacanatthalakkhaṇādibhedato</hi>ti ettha <hi rend="bold">ādi</hi>saddena paccayapahānapahāyakādīnampi saṅgaho daṭṭhabbo. Tepi hi pabhedato vattabbāti.</p>

<p rend="bodytext" n="218"><hi rend="paranum">218</hi><hi rend="dot">.</hi> Vaḍḍhiyā gahitaṃ dhanaṃ iṇaṃ nāmāti vuttaṃ <hi rend="bold">‘‘vaḍḍhiyā dhanaṃ gahetvā’’</hi>ti. Vigato anto <hi rend="bold">byanto,</hi> so yassāti <hi rend="bold">byantī.</hi> Tenāha <hi rend="bold">‘‘vigatanta’’</hi>nti, virahitadātabbaiṇapariyantaṃ kareyyāti cetassa attho. <hi rend="bold">Tesa</hi>nti vaḍḍhiyā gahitānaṃ iṇadhanānaṃ. <hi rend="bold">Pariyanto nāma</hi> taduttari dātabbaiṇaseso. Natthi iṇamassāti <hi rend="bold">aṇaṇo.</hi> Tassa bhāvo <hi rend="bold">āṇaṇyaṃ.</hi> Tameva nidānaṃ <hi rend="bold">āṇaṇyanidānaṃ,</hi> āṇaṇyahetu āṇaṇyakāraṇāti attho. Āṇaṇyameva hi nidānaṃ kāraṇamassāti vā <hi rend="bold">āṇaṇyanidānaṃ,</hi> ‘‘pāmojjaṃ somanassa’’nti imehi sambandho. ‘‘Iṇapalibodhato muttomhī’’ti <hi rend="bold">balavapāmojjaṃ labhati.</hi> ‘‘Jīvikānimittampi me avasiṭṭhaṃ atthī’’ti <hi rend="bold">somanassaṃ adhigacchati.</hi></p>

<p rend="bodytext" n="219"><hi rend="paranum">219</hi><hi rend="dot">.</hi><hi rend="bold">Visabhāgavedanā</hi> nāma dukkhavedanā. Sā hi kusalavipākasantānassa virodhibhāvato sukhavedanāya visabhāgā, tassā <hi rend="bold">uppattiyā</hi> karaṇabhūtāya. <hi rend="bold">Kakacenevā</hi>ti kakacena iva. <hi rend="bold">Catuiriyāpatha</hi>nti catubbidhampi iriyāpathaṃ. Byādhito hi yathā ṭhānagamanesu asamattho, evaṃ nisajjādīsupi. <hi rend="bold">Ābādhetī</hi>ti pīḷeti. Vātādīnaṃ vikārabhūtā visamāvatthāyeva <hi rend="bold">‘‘ābādho’’</hi>ti vuccati. Tenāha <hi rend="bold">‘‘taṃsamuṭṭhānena dukkhena dukkhito’’</hi>ti, ābādhasamuṭṭhānena dukkhavedanāsaṅkhātena dukkhena dukkhito dukkhasamannāgatoti attho. Dukkhavedanāya pana ābādhabhāvena ādimhi bādhatīti <hi rend="bold">ābādho</hi>ti katvā ābādhasaṅkhātena mūlabyādhinā <hi rend="bold">ābādhiko,</hi> aparāparaṃ sañjātadukkhasaṅkhātena anubandhabyādhinā <hi rend="bold">dukkhito</hi>ti attho gahetabbo. Evañhi sati dukkhavedanāvasena vuttassa dukkhitapadassa ābādhikapadena visesitabbatā pākaṭā hotīti ayamettha <pb ed="M" n="2.0128" /><pb ed="V" n="2.0111" /><hi rend="bold">ācariyadhammapālattherena</hi> (dī. ni. ṭī. 1.219) vuttanayo. Adhikaṃ mattaṃ pamāṇaṃ <hi rend="bold">adhimattaṃ,</hi> bāḷhaṃ, adhimattaṃ gilāno dhātusaṅkhayena parikkhīṇasarīroti <hi rend="bold">adhimattagilāno. Adhimattabyādhiparetatāyā</hi>ti adhimattabyādhipīḷitatāya. <hi rend="bold">Na rucceyyā</hi>ti na ruccetha, kammatthapadañcetaṃ ‘‘bhattañcassā’’ti ettha ‘‘assā’’ti kattudassanato. Mattāsaddo anatthakoti vuttaṃ <hi rend="bold">‘‘balamattāti balamevā’’</hi>ti, appamattakaṃ vā balaṃ <hi rend="bold">balamattā. Tadubhaya</hi>nti pāmojjaṃ, somanassañca. <hi rend="bold">Labhetha pāmojjaṃ</hi> ‘‘rogato muttomhī’’ti. <hi rend="bold">Adhigaccheyya somanassaṃ</hi> ‘‘atthi me kāyabala’’nti pāḷiyā attho.</p>

<p rend="bodytext" n="220"><hi rend="paranum">220</hi><hi rend="dot">.</hi><hi rend="bold">Kākaṇikamattaṃ</hi> nāma ‘‘ekaguñjamatta’’nti vadanti. ‘‘Diyaḍḍhavīhimatta’’nti <hi rend="bold">vinayaṭīkāyaṃ</hi> vuttaṃ. Apica <hi rend="bold">kaṇa</hi>-saddo kuṇḍake –</p>

<p rend="gatha1">‘‘Akaṇaṃ athusaṃ suddhaṃ, sugandhaṃ taṇḍulapphalaṃ;</p>

<p rend="gathalast">Tuṇḍikīre pacitvāna, tato bhuñjanti bhojana’’nti. (dī. ni. 3.281) ādīsu viya;</p>

<p rend="unindented">‘‘Kaṇo tu kuṇḍako bhave’’ti (abhidhāne bhakaṇḍe catubbaṇṇavagge 454 gāthā) hi vuttaṃ. Appako pana kaṇo <hi rend="bold">kākaṇo</hi>ti vuccati yathā ‘‘kālavaṇa’’nti, tasmā kākaṇova pamāṇamassāti <hi rend="bold">kākaṇikaṃ,</hi> kākaṇikameva <hi rend="bold">kākaṇikamattaṃ,</hi> khuddakakuṇḍakappamāṇamevāti attho daṭṭhabbo. Evañhi sati ‘‘rājadāyo nāma kākaṇikamattaṃ na vaṭṭati, aḍḍhamāsagghanikaṃ maṃsaṃ detī’’ti (jā. aṭṭha. 6.umaṅgajātakavaṇṇanāya) vuttena <hi rend="bold">umaṅgajātakavacanena</hi> ca aviruddhaṃ hoti. <hi rend="bold">Vayo</hi>ti khayo bhaṅgo, tassa ‘‘bandhanā muttomhī’’ti āvajjayato tadubhayaṃ hoti. Tena vuttaṃ ‘‘labhetha pāmojjaṃ, adhigaccheyya somanassa’’nti. Vacanāvasesaṃ sandhāya <hi rend="bold">‘‘sesaṃ vuttanayenevā’’</hi>tiādi vuttaṃ. <hi rend="bold">Vuttanayenevā</hi>ti ca paṭhamadutiyapadesu vuttanayeneva. <hi rend="bold">Sabbapadesū</hi>ti tatiyādīsu tīsu koṭṭhāsesu. Ekeko hi upamāpakkho ‘‘pada’’nti vutto.</p>

<p rend="bodytext" n="221-222"><hi rend="paranum">221-222</hi><hi rend="dot">.</hi><hi rend="bold">Adhīno</hi>ti āyatto, na seribhāvayutto. Tenāha <hi rend="bold">‘‘attano ruciyā kiñci kātuṃ na labhatī’’</hi>ti. Evamitarasmimpi. Yena gantukāmo, tena kāmaṃ gamo na hotīti sapāṭhasesayojanaṃ dassetuṃ <hi rend="bold">‘‘yenā’’</hi>tiādi vuttaṃ. <hi rend="bold">Kāma</hi>nti cetaṃ bhāvanapuṃsakavacanaṃ, kāmena vā icchāya gamo <hi rend="bold">kāmaṃgamo</hi> niggahītāgamena. <hi rend="bold">Dāsabyā</hi>ti <pb ed="M" n="2.0129" /> ettha <hi rend="bold">bya</hi>-saddassa bhāvatthataṃ dasseti <hi rend="bold">‘‘dāsabhāvā’’</hi>ti iminā. Aparādhīnatāya attano bhujo viya sakicce esitabbo pesitabboti <pb ed="V" n="2.0112" /><hi rend="bold">bhujisso,</hi> sayaṃvasīti nibbacanaṃ. ‘‘Bhujo nāma attano yathāsukhaṃ viniyogo, so isso icchitabbo etthāti <hi rend="bold">bhujisso,</hi> assāmiko’’ti <hi rend="bold">mūlapaṇṇāsakaṭīkāyaṃ</hi> vuttaṃ. Atthamattaṃ pana dassento <hi rend="bold">‘‘attano santako’’</hi>ti āha, attāva attano santako, na parassāti vuttaṃ hoti. Anudakatāya kaṃ pānīyaṃ tārenti etthāti <hi rend="bold">kantāro,</hi> addhānasaddo ca dīghapariyāyoti vuttaṃ <hi rend="bold">‘‘nirudakaṃ dīghamagga’’</hi>nti.</p>

<p rend="bodytext" n="223"><hi rend="paranum">223</hi><hi rend="dot">.</hi><hi rend="bold">Sesānī</hi>ti byāpādādīni. <hi rend="bold">Tatrā</hi>ti dassane. <hi rend="bold">Aya</hi>nti idāni vuccamānā <hi rend="bold">sadisatā,</hi> yena iṇādīnaṃ upamābhāvo, kāmacchandādīnañca upameyyabhāvo hoti, so nesaṃ upamopameyyasambandho sadisatāti daṭṭhabbaṃ. <hi rend="bold">Tehī</hi>ti parehi iṇasāmikehi. <hi rend="bold">Kiñci paṭibāhitu</hi>nti pharusavacanādikaṃ kiñcipi paṭisedhetuṃ na sakkoti iṇaṃ dātumasakkuṇattā. Kasmāti vuttaṃ <hi rend="bold">‘‘titikkhākāraṇa’’</hi>ntiādi, iṇassa titikkhākāraṇattāti attho. <hi rend="bold">Yo yamhi kāmacchandena rajjatī</hi>ti yo puggalo yamhi kāmacchandassa vatthubhūte puggale kāmacchandena rajjati. <hi rend="bold">Taṇhāsahagatena taṃ vatthuṃ gaṇhātī</hi>ti taṇhābhūtena kāmacchandena taṃ kāmacchandassa vatthubhūtaṃ puggalaṃ ‘‘mameta’’nti gaṇhāti. Sahagatasaddo hettha tabbhāvamatto ‘‘yāyaṃ taṇhā ponobhavikā nandīrāgasahagatā’’tiādīsu (dī. ni. 2.400; ma. ni. 1.133, 480; 3.373; saṃ. ni. 5.1081; mahāva. 15; paṭi. ma. 2.30) viya. <hi rend="bold">Tenā</hi>ti kāmacchandassa vatthubhūtena puggalena. Kasmāti āha <hi rend="bold">‘‘titikkhākāraṇa’’</hi>ntiādi, kāmacchandassa titikkhākāraṇattāti attho. Titikkhāsadiso cettha rāgapadhāno akusalacittuppādo ‘‘titikkhā’’ti vutto, na tu <hi rend="bold">‘‘khantī</hi> paramaṃ tapo titikkhā’’tiādīsu (dī. ni. 2.91; dha. pa. 184) viya tapabhūto adosapadhāno cittuppādo. <hi rend="bold">Gharasāmikehī</hi>ti gharassa sāmikabhūtehi sassusasurasāmikehi. Itthīnaṃ kāmacchando titikkhākāraṇaṃ hoti viyāti sambandho.</p>

<p rend="bodytext"><hi rend="bold">‘‘Yathā panā’’</hi>tiādinā sesānaṃ rogādisadisatā vuttā. Tattha pittadosakopanavasena <hi rend="bold">pittarogāturo.</hi> Tassa pittakopanato sabbampi <pb ed="M" n="2.0130" /> madhusakkarādikaṃ amadhurabhāvena sampajjatīti vuttaṃ <hi rend="bold">‘‘tittakaṃ tittakanti uggiratiyevā’’</hi>ti. <hi rend="bold">Tumhe upaddavethā</hi>ti ṭīkāyaṃ (dī. ni. ṭī. 1.223) uddhaṭapāṭho, ‘‘upaddavaṃ karothā’’ti nāmadhātuvasena attho, idāni pana ‘‘tumhehi upaddutā’’ti pāṭho dissati. <hi rend="bold">Vibbhamatī</hi>ti ito cito ca āhiṇḍati, hīnāya vā āvattati. Madhusakkarādīnaṃ rasaṃ <hi rend="bold">na vindati</hi> nānubhavati na jānāti na labhati ca viyāti sambandho. <hi rend="bold">Sāsanarasa</hi>nti sāsanassa rasaṃ, sāsanameva vā rasaṃ.</p>

<p rend="bodytext">Nakkhattachaṇaṃ <pb ed="V" n="2.0113" /><hi rend="bold">nakkhattaṃ.</hi> Tenāha <hi rend="bold">‘‘aho naccaṃ, aho gīta’’</hi>nti. <hi rend="bold">Mutto</hi>ti bandhanato pamutto. <hi rend="bold">Dhammassavanassā</hi>ti sotabbadhammassa.</p>

<p rend="bodytext">Sīghaṃ pavattetabbakiccaṃ <hi rend="bold">accāyikaṃ.</hi> Sīghattho hi <hi rend="bold">ati</hi>saddo ‘‘pāṇātipāto’’tiādīsu (ma. ni. 2.193; vibha. 968) viya. <hi rend="bold">Vinaye apakataññunā</hi>ti vinayakkame akusalena. Pakataṃ niṭṭhānaṃ vinicchayaṃ jānātīti <hi rend="bold">pakataññū,</hi> na pakataññū tathā. So hi kappiyākappiyaṃ yāthāvato na jānāti. Tenāha <hi rend="bold">‘‘kismiñcidevā’’</hi>tiādi. <hi rend="bold">Kappiyamaṃsepī</hi>ti sūkaramaṃsādikepi. <hi rend="bold">Akappiyamaṃsasaññāyā</hi>ti acchamaṃsādisaññāya.</p>

<p rend="bodytext"><hi rend="bold">Daṇḍakasaddenāpī</hi>ti sākhādaṇḍakasaddenapi. <hi rend="bold">Ussaṅkitaparisaṅkito</hi>ti avasaṅkito ceva samantato saṅkito ca, ativiya saṅkitoti vuttaṃ hoti. Tadākāradassanaṃ <hi rend="bold">‘‘gacchatipī’’</hi>tiādi. So hi thokaṃ gacchatipi. Gacchanto pana tāya ussaṅkitaparisaṅkitatāya tattha tattha <hi rend="bold">tiṭṭhatipi.</hi> Īdise kantāre gate ‘‘ko jānāti, kiṃ bhavissatī’’ti <hi rend="bold">nivattatipi,</hi> tasmā ca <hi rend="bold">gataṭṭhānato agataṭṭhānameva bahutaraṃ hoti,</hi> tato eva ca <hi rend="bold">so kicchena kasirena khemantabhūmiṃ pāpuṇāti vā, na vā pāpuṇāti. Kicchena kasirenā</hi>ti pariyāyavacanaṃ, kāyikadukkhena khedanaṃ vā <hi rend="bold">kicchaṃ,</hi> cetasikadukkhena pīḷanaṃ <hi rend="bold">kasiraṃ. Khemantabhūmi</hi>nti khemabhūtaṃ bhūmiṃ antasaddassa tabbhāvattā, bhayassa khīyanaṃ vā <hi rend="bold">khemo,</hi> sova anto paricchedo yassā tathā, sā eva bhūmīti <hi rend="bold">khemantabhūmi,</hi> taṃ nibbhayappadesanti attho. <hi rend="bold">Aṭṭhasu ṭhānesū</hi>ti ‘‘tattha katamā vicikicchā? Satthari kaṅkhati vicikicchati. Dhamme. Saṅghe. Sikkhāya. Pubbante. Aparante. Pubbantāparante. Idappaccayatāpaṭiccasamuppannesu dhammesu kaṅkhati vicikicchatī’’ti (vibha. 915) <hi rend="bold">vibhaṅge</hi><pb ed="M" n="2.0131" /> vuttesu aṭṭhasu ṭhānesu. <hi rend="bold">Adhimuccitvā</hi>ti vinicchinitvā, saddahitvā vā. <hi rend="bold">Saddhāya gaṇhitu</hi>nti saddheyyavatthuṃ ‘‘idameva’’nti saddahanavasena gaṇhituṃ, saddahituṃ na sakkotīti attho. <hi rend="bold">Itī</hi>ti tasmā vuttanayena asakkuṇanato antarāyaṃ karotīti sambandho. ‘‘Atthi nu kho, natthi nu kho’’ti araññaṃ paviṭṭhassa ādimhi eva sappanaṃ saṃsayo <hi rend="bold">āsappanaṃ.</hi> Tato paraṃ samantato, uparūpari vā sappanaṃ <hi rend="bold">parisappanaṃ.</hi> Ubhayenapi tattheva saṃsayavasena paribbhamanaṃ dasseti. Tenāha <hi rend="bold">‘‘apariyogāhana’’</hi>nti, ‘‘evamida’’nti samantato anogāhananti attho. <hi rend="bold">Chambhitatta</hi>nti araññasaññāya uppannaṃ chambhitabhāvaṃ hadayamaṃsacalanaṃ, utrāsanti vuttaṃ hoti. Upameyyapakkhepi yathārahamesamattho.</p>

<p rend="bodytext" n="224"><hi rend="paranum">224</hi><hi rend="dot">.</hi><hi rend="bold">Tatrāyaṃ sadisatā</hi>ti ettha pana appahīnapakkhe vuttanayānusārena sadisatā veditabbā <pb ed="V" n="2.0114" />. Yadaggena hi kāmacchandādayo iṇādisadisā, tadaggena ca tesaṃ pahānaṃ āṇaṇyādisadisatāti. Idaṃ pana anuttānapadatthamattaṃ – <hi rend="bold">samiddhata</hi>nti aḍḍhataṃ. Pubbe paṇṇamāropitāya vaḍḍhiyā saha vattatīti <hi rend="bold">savaḍḍhikaṃ. Paṇṇa</hi>nti iṇadānaggahaṇe sallakkhaṇavasena likhitapaṇṇaṃ. Puna <hi rend="bold">paṇṇa</hi>nti iṇayācanavasena sāsanalikhitapaṇṇaṃ. <hi rend="bold">Nillepatāyā</hi>ti dhanasambandhābhāvena avilimpanatāya. Tathā <hi rend="bold">alaggatāya.</hi> Pariyāyavacanañhetaṃ dvayaṃ. Atha vā <hi rend="bold">nillepatāyā</hi>ti vuttanayena avilimpanabhāvena visesanabhūtena <hi rend="bold">alaggatāyā</hi>ti attho. <hi rend="bold">Cha dhamme</hi>ti asubhanimittassa uggaho, asubhabhāvanānuyogo, indriyesu guttadvāratā, bhojane mattaññutā, kalyāṇamittatā, sappāyakathāti ime cha dhamme. <hi rend="bold">Bhāvetvā</hi>ti brūhetvā, attani vā uppādetvā. Anuppannaanuppādanauppannappahānādivibhāvanavasena mahāsatipaṭṭhānasutte savisesaṃ pāḷiyā āgatattā <hi rend="bold">‘‘mahāsatipaṭṭhāne vaṇṇayissāmā’’</hi>ti vuttaṃ. <hi rend="bold">‘‘Mahāsatipaṭṭhāne’’</hi>ti ca imasmiṃ dīghāgame (dī. ni. 2.372 ādayo) saṅgītamāha, na majjhimāgame nikāyantarattā. Nikāyantarāgatopi hi attho ācariyehi aññattha yebhuyyena vuttoti vadanti. Esa nayo byāpādādippahānabhāgepi. <hi rend="bold">Paravatthumhī</hi>ti ārammaṇabhūte parasmiṃ vatthusmiṃ. Mamāyanābhāvena <hi rend="bold">neva saṅgo.</hi> Pariggahābhāvena <hi rend="bold">na baddho. Dibbānipi rūpāni passato kileso na samudācarati,</hi> pageva mānusiyānīti sambhāvane <hi rend="bold">api</hi>-saddo.</p>

<p rend="bodytext"><hi rend="bold">Anatthakaro</hi>ti <pb ed="M" n="2.0132" /> attano, parassa ca ahitakaro. <hi rend="bold">Cha dhamme</hi>ti mettānimittassa uggaho, mettābhāvanānuyogo, kammassakatā, paṭisaṅkhānabahulatā, kalyāṇamittatā, sappāyakathāti ime cha dhamme. <hi rend="bold">Tatthevā</hi>ti mahāsatipaṭṭhāneyeva. Cārittasīlameva uddissa paññattasikkhāpadaṃ <hi rend="bold">‘‘ācārapaṇṇattī’’</hi>ti vuttaṃ. <hi rend="bold">Ādi</hi>-saddena vārittapaṇṇattisikkhāpadaṃ saṅgaṇhāti.</p>

<p rend="bodytext"><hi rend="bold">Pavesito</hi>ti pavesāpito. Bandhanāgāraṃ pavesāpitattā aladdhanakkhattānubhavano puriso hi <hi rend="bold">‘‘nakkhattadivase bandhanāgāraṃ pavesito puriso’’</hi>ti vutto, nakkhattadivase eva vā tadananubhavanatthaṃ tathā kato puriso evaṃ vuttotipi vaṭṭati. <hi rend="bold">Aparasmi</hi>nti tato pacchime, aññasmiṃ vā nakkhattadivase. <hi rend="bold">Okāsa</hi>nti kammakāraṇākāraṇaṃ, kammakāraṇakkhaṇaṃ vā. <hi rend="bold">Mahānatthakara</hi>nti diṭṭhadhammikādiatthahāpanamukhena mahato anatthassa kārakaṃ. <hi rend="bold">Cha dhamme</hi>ti atibhojane nimittaggāho, iriyāpathasamparivattanatā, ālokasaññāmanasikāro, abbhokāsavāso, kalyāṇamittatā, sappāyakathāti ime cha dhamme, <hi rend="bold">dhammanakkhattassā</hi>ti yathāvuttasotabbadhammasaṅkhātassa mahassa. Sādhūnaṃ ratijananato hi dhammopi chaṇasadisaṭṭhena ‘‘nakkhatta’’nti vutto.</p>

<p rend="bodytext">Uddhaccakukkucce <pb ed="V" n="2.0115" /><hi rend="bold">mahānatthakara</hi>nti parāyattatāpādanena vuttanayena mahato anatthassa kārakaṃ. <hi rend="bold">Cha dhamme</hi>ti bahussutatā, paripucchakatā, vinaye pakataññutā, vuḍḍhasevitā, kalyāṇamittatā, sappāyakathāti ime cha dhamme. Balassa, balena vā attanā icchitassa karaṇaṃ <hi rend="bold">balakkāro,</hi> tena. <hi rend="bold">Nekkhammapaṭipada</hi>nti nīvaraṇato nikkhamanapaṭipadaṃ upacārabhāvanameva, na paṭhamaṃ jhānaṃ. Ayañhi upacārabhāvanādhikāro.</p>

<p rend="bodytext"><hi rend="bold">Balavā</hi>ti paccatthikavidhamanasamatthena balena balavā vantu-saddassa abhisayatthavisiṭṭhassa atthiyatthassa bodhanato. <hi rend="bold">Hatthasāra</hi>nti hatthagatadhanasāraṃ. <hi rend="bold">Sajjāvudho</hi>ti sajjitadhanvādiāvudho, sannaddhapañcāvudhoti attho. Sūravīrasevakajanavasena <hi rend="bold">saparivāro. Ta</hi>nti yathāvuttaṃ purisaṃ. Balavantatāya, sajjāvudhatāya, saparivāratāya ca <hi rend="bold">corā dūratova disvā palāyeyyuṃ. Anatthakārikā</hi>ti sammāpaṭipattiyā vibandhakaraṇato vuttanayena ahitakārikā. <hi rend="bold">Cha dhamme</hi>ti bahussutatā, paripucchakatā <pb ed="M" n="2.0133" />, vinaye pakataññutā, adhimokkhabahulatā, kalyāṇamittatā, sappāyakathāti ime cha dhamme. Yathā bāhusaccādīni uddhaccakukkuccassa pahānāya saṃvattanti, evaṃ vicikicchāyapīti idhāpi bahussutatādayo tayopi dhammā gahitā, kalyāṇamittatā, pana sappāyakathā ca pañcannampi pahānāya saṃvattanti, tasmā tāsu tassa tassa nīvaraṇassa anucchavikasevanatā daṭṭhabbā. <hi rend="bold">Tiṇaṃ viyā</hi>ti tiṇaṃ bhayavasena na gaṇeti viya. <hi rend="bold">Duccaritakantāraṃ nittharitvā</hi>ti duccaritacaraṇūpāyabhūtāya vicikicchāya nittharaṇavasena duccaritasaṅkhātaṃ kantāraṃ nittharitvā. Vicikicchā hi sammāpaṭipattiyā appaṭipajjananimittatāmukhena micchāpaṭipattimeva paribrūhetīti tassā appahānaṃ duccaritacaraṇūpāyo, pahānañca duccaritavidhūnanūpāyoti.</p>

<p rend="bodytext" n="225"><hi rend="paranum">225</hi><hi rend="dot">.</hi><hi rend="bold">‘‘Tuṭṭhākāro’’</hi>ti iminā pāmojjaṃ nāma taruṇapītiṃ dasseti. Sā hi taruṇatāya kathañcipi tuṭṭhāvatthā tuṭṭhākāramattaṃ. <hi rend="bold">‘‘Tuṭṭhassā’’</hi>ti idaṃ ‘‘pamuditassā’’ti etassa atthavacanaṃ, tassattho ‘‘okkantikabhāvappattāya pītiyā vasena tuṭṭhassā’’ti <hi rend="bold">ṭīkāyaṃ</hi> vutto, evaṃ sati pāmojjapadena okkantikā pītiyeva gahitā siyā. <hi rend="bold">‘‘Sakalasarīraṃ khobhayamānā pīti jāyatī’’</hi>ti etassā cattho ‘‘attano savipphārikatāya, attasamuṭṭhānapaṇītarūpuppattiyā ca sakalasarīraṃ khobhayamānā pharaṇalakkhaṇā pīti jāyatī’’ti vutto, evañca sati pītipadena pharaṇā pītiyeva gahitā siyā, kāraṇaṃ panettha gavesitabbaṃ. Idha, pana aññattha ca taruṇabalavatāmattasāmaññena padadvayassa atthadīpanato yā kāci taruṇā pīti <hi rend="bold">pāmojjaṃ,</hi> balavatī <hi rend="bold">pīti,</hi> pañcavidhāya vā pītiyā yathākkamaṃ taruṇabalavatāsambhavato purimā purimā <hi rend="bold">pāmojjaṃ</hi><pb ed="V" n="2.0116" />, pacchimā pacchimā <hi rend="bold">pītī</hi>tipi vadanti, ayamettha tadanucchaviko attho. <hi rend="bold">Tuṭṭhassā</hi>ti pāmojjasaṅkhātāya taruṇapītiyā vasena tuṭṭhassa. Ta-saddo hi atītattho, itarathā hetuphalasambandhābhāvāpattito, hetuphalasambandhabhāvassa ca vuttattā. <hi rend="bold">‘‘Sakalasarīraṃ khobhayamānā’’</hi>ti iminā pīti nāma ettha balavapītīti dasseti. Sā hi attano savipphārikatāya, attasamuṭṭhānapaṇītarūpuppattiyā ca sakalasarīraṃ saṅkhobhayamānā jāyati. Sakalasarīre pītivegassa pītivipphārassa uppādanañcettha saṅkhobhanaṃ.</p>

<p rend="bodytext">Pītisahitaṃ <pb ed="M" n="2.0134" /><hi rend="bold">pīti</hi> uttarapadalopena. Kiṃ pana taṃ? Mano, pīti mano etassāti samāso. Pītiyā sampayuttaṃ mano yassātipi vaṭṭati, tassa. Atthamattaṃ pana dassetuṃ <hi rend="bold">‘‘pītisampayuttacittassa puggalassā’’</hi>ti vuttaṃ. <hi rend="bold">Kāyo</hi>ti idha sabbopi arūpakalāpo adhippeto, na pana kāyalahutādīsu viya vedanādikkhandhattayameva, na ca kāyāyatanādīsu viya rūpakāyampīti dasseti <hi rend="bold">‘‘nāmakāyo’’</hi>ti iminā. Passaddhidvayavaseneva hettha passambhanamadhippetaṃ, passambhanaṃ pana vigatakilesadarathatāti āha <hi rend="bold">‘‘vigatadaratho hotī’’</hi>ti, pahīnauddhaccādikilesadarathoti attho. Vuttappakārāya pubbabhāgabhāvanāya vasena cetasikasukhaṃ paṭisaṃvedentoyeva taṃsamuṭṭhānapaṇītarūpaphuṭasarīratāya kāyikampi sukhaṃ paṭisaṃvedetīti vuttaṃ <hi rend="bold">‘‘kāyikampi cetasikampi sukhaṃ vedayatī’’</hi>ti. <hi rend="bold">Iminā nekkhammasukhenā</hi>ti ‘‘sukhaṃ vedetī’’ti evaṃ vuttena saṃkilesanīvaraṇapakkhato nikkhantattā, paṭhamajjhānapakkhikattā ca yathārahaṃ nekkhammasaṅkhātena upacārasukhena appanāsukhena ca. Samādhānampettha tadubhayenevāti vuttaṃ <hi rend="bold">‘‘upacāravasenāpi appanāvasenāpī’’</hi>ti.</p>

<p rend="bodytext">Ettha panāyamadhippāyo – kāmacchandappahānato paṭṭhāya yāva passaddhakāyassa sukhapaṭisaṃvedanā, tāva yathā pubbe, tathā idhāpi pubbabhāgabhāvanāyeva vuttā, na appanā. Tathā hi kāmacchandappahāne <hi rend="bold">ācariyadhammapālattherena</hi> vuttaṃ ‘‘vikkhambhanavasenāti ettha vikkhambhanaṃ anuppādanaṃ appavattanaṃ, na paṭipakkhānaṃ suppahīnatā, pahīnattāti ca pahīnasadisataṃ sandhāya vuttaṃ jhānassa anadhigatattā’’ti (dī. ni. ṭī. 1.261). Passaddhakāyassa sukhapaṭisaṃvedanāya ca vuttappakārāya pubbabhāgabhāvanāya vasena cetasikasukhaṃ paṭisaṃvedentoyeva taṃsamuṭṭhānapaṇītarūpaphuṭasarīratāya kāyikampi sukhaṃ paṭisaṃvedetīti. Apica kā nāma kathā aññehi vattabbā aṭṭhakathāyameva ‘‘cha dhamme bhāvetvā’’ti tattha tattha pubbabhāgabhāvanāya vuttattā. Sukhino cittasamādhāne pana sukhassa upacārabhāvanāya viya appanāyapi kāraṇattā, ‘‘so vivicceva kāmehī’’tiādinā ca vakkhamānāya appanāya hetuphalavasena sambajjhanato pubbabhāgasamādhi <pb ed="V" n="2.0117" />, appanāsamādhi ca vutto, pubbabhāgasukhamiva vā appanāsukhampi appanāsamādhissa kāraṇamevāti tampi appanāsukhaṃ appanāsamādhino <pb ed="M" n="2.0135" /> kāraṇabhāvena <hi rend="bold">ācariyadhammapālattherena</hi> gahitanti imamatthamasallakkhentā nekkhammapadatthaṃ yathātathaṃ aggahetvā pāḷiyaṃ, aṭṭhakathāyampi saṃkiṇṇākulaṃ keci karontīti.</p>

<p rend="subhead">Paṭhamajjhānakathāvaṇṇanā</p>

<p rend="bodytext" n="226"><hi rend="paranum">226</hi><hi rend="dot">.</hi> Yadevaṃ ‘‘sukhino cittaṃ samādhiyatī’’ti eteneva upacāravasenapi appanāvasenapi cittassa samādhānaṃ kathitaṃ siyā, evaṃ sante ‘‘so vivicceva kāmehī’’tiādikā desanā kimatthiyāti codanāya <hi rend="bold">‘‘so vivicceva…pe… vuttanti veditabba’’</hi>nti vuttaṃ. Tattha ‘‘samāhite’’ti padadvayaṃ ‘‘dassanatthaṃ vutta’’nti imehi sambandhitvā samāhitattā tathā dassanatthaṃ vuttanti adhippāyo veditabbo. <hi rend="bold">Uparivisesadassanattha</hi>nti upacārasamādhito, paṭhamajjhānādisamādhito ca upari pattabbassa paṭhamadutiyajjhānādivisesassa dassanatthaṃ. Upacārasamādhisamadhigameneva hi paṭhamajjhānādiviseso samadhigantuṃ sakkā, na pana tena vinā, dutiyajjhānādisamadhigamepi pāmojjuppādādikāraṇaparamparā icchitabbā, dutiyamaggādisamadhigame paṭipadāñāṇadassanavisuddhi viyāti daṭṭhabbaṃ. <hi rend="bold">Appanāsamādhinā</hi>ti paṭhamajjhānādiappanāsamādhinā. <hi rend="bold">Tassa samādhino</hi>ti yo appanālakkhaṇo samādhi ‘‘sukhino cittaṃ samādhiyatī’’ti sabbasādhāraṇavasena vutto, tassa samādhino. <hi rend="bold">Pabhedadassanattha</hi>nti dutiyajjhānādivibhāgassa ceva paṭhamābhiññādivibhāgassa ca pabhedadassanatthaṃ. <hi rend="bold">Karajakāya</hi>nti catusantatirūpasamudāyabhūtaṃ cātumahābhūtikakāyaṃ. So hi gabbhāsaye karīyatīti katvā karasaṅkhātato pupphasambhavato jātattā <hi rend="bold">karajo</hi>ti vuccati. <hi rend="bold">Karo</hi>ti hi mātu soṇitasaṅkhātapupphassa, pitu sukkasaṅkhātasambhavassa ca nāmaṃ, tato jāto pana aṇḍajajalābujavasena gabbhaseyyakakāyova. Kāmaṃ opapātikādīnampi hetusampannānaṃ yathāvuttasamādhisamadhigamo sambhavati, tathāpi yebhuyyattā, pākaṭattā ca sveva kāyo vuttoti. Karoti putte nibbattetīti <hi rend="bold">karo,</hi> sukkasoṇitaṃ, karena jāto <hi rend="bold">karajo</hi>tipi vadanti.</p>

<p rend="bodytext">Nanu ca nāmakāyopi vivekajena pītisukhena tathā laddhūpakārova siyā, atha kasmā yathāvutto rūpakāyova idha gahitoti? Saddantarābhisambandhena adhigatattā. ‘‘Abhisandetī’’tiādisaddantarābhisambandhato hi rūpakāyo <pb ed="M" n="2.0136" /> eva idha bhagavatā vuttoti adhigamīyati tasseva abhisandanādikiriyāyogyattāti. <hi rend="bold">Abhisandetī</hi>ti abhisandanaṃ karoti, so <pb ed="V" n="2.0118" /> imameva kāyaṃ vivekajena pītisukhenāti hi bhedavasena, samudāyāvayavavasena ca parikappanāmattasiddhā hetukiriyā ettha labbhati, abhisandanaṃ panetaṃ jhānamayena pītisukhena karajakāyassa tintabhāvāpādanaṃ, sabbatthakameva ca lūkhabhāvassāpanayananti āha <hi rend="bold">‘‘temeti snehetī’’</hi>ti, avassutabhāvaṃ, allabhāvañca karotīti attho. Atthato pana abhisandanaṃ nāma yathāvuttapītisukhasamuṭṭhānehi paṇītarūpehi kāyassa parippharaṇaṃ daṭṭhabbaṃ. Tenevāha <hi rend="bold">‘‘sabbattha pavattapīti sukhaṃ karotī’’</hi>ti. Taṃsamuṭṭhānarūpapharaṇavaseneva hi sabbattha pavattapītisukhatā. <hi rend="bold">Parisandetī</hi>tiādīsupi eseva nayo. <hi rend="bold">Bhastaṃ</hi> nāma cammapasibbakaṃ. <hi rend="bold">Parippharatī</hi>ti suddhakiriyāpadaṃ. Tena vuttaṃ <hi rend="bold">‘‘samantato phusatī’’</hi>ti, so imameva kāyaṃ vivekajena pītisukhena samantato phuṭṭho bhavatīti attho. Phusanakiriyāyevettha upapannā, na byāpanakiriyā bhikkhusseva suddhakattubhāvato. Sabbaṃ etassa atthīti <hi rend="bold">sabbavā</hi> yathā ‘‘guṇavā’’ti, tassa <hi rend="bold">sabbavato,</hi> ‘‘avayavāvayavīsambandhe avayavini sāmivacana’’nti saddalakkhaṇena panetassa ‘‘kiñcī’’ti avayavena sambajjhanato avayavīvisayoyevesa sabbasaddoti mantvā chavimaṃsādikoṭṭhāsasaṅkhātena avayavena avayavībhāvaṃ dassento āha <hi rend="bold">‘‘sabbakoṭṭhāsavato kāyassā’’</hi>ti. <hi rend="bold">‘‘Kiñcī’’</hi>ti etassa <hi rend="bold">‘‘upā…pe… ṭhāna’’</hi>nti atthavacanaṃ. <hi rend="bold">Upādinnakasantatipavattiṭṭhāne</hi>ti kammajarūpasantatiyā pavattiṭṭhāne aphuṭaṃ nāma na hotīti sambandho. <hi rend="bold">Chavimaṃsalohitānugata</hi>nti chavimaṃsalohitādikammajarūpamanugataṃ. Yattha yattha kammajarūpaṃ, tattha tattha cittajarūpassāpi byāpanato tena tassa kāyassa phuṭabhāvaṃ sandhāya <hi rend="bold">‘‘aphuṭaṃ nāma na hotī’’</hi>ti vuttaṃ.</p>

<p rend="bodytext" n="227"><hi rend="paranum">227</hi><hi rend="dot">.</hi><hi rend="bold">Cheko</hi>ti kusalo, taṃ pana kosallaṃ ‘‘kaṃsathāle nhāniyacuṇṇāni ākiritvā’’tiādisaddantarasannidhānato, pakaraṇato ca nhāniyacuṇṇānaṃ karaṇe, payojane, piṇḍane ca samatthatāvasena veditabbanti dasseti <hi rend="bold">‘‘paṭibalo’’</hi>tiādinā. <hi rend="bold">Kaṃsa</hi>saddo pana ‘‘mahatiyā kaṃsapātiyā’’tiādīsu <pb ed="M" n="2.0137" /> (ma. ni. 1.61) suvaṇṇe āgato, ‘‘kaṃso upahato yathā’’tiādīsu (dha. pa. 134) kittimalohe, ‘‘upakaṃso nāma rājā mahākaṃsassa atrajo’’tiādīsu [jā. aṭṭha. 4.10.164 (atthato samānaṃ)] paṇṇattimatte. Idha pana yattha katthaci loheti āha <hi rend="bold">‘‘yena kenaci lohena katabhājane’’</hi>ti. Nanu upamākaraṇamattamevidaṃ, atha kasmā kaṃsathālakassa savisesassa gahaṇaṃ katanti anuyogaṃ pariharati <hi rend="bold">‘‘mattikābhājana’’</hi>ntiādinā. <hi rend="bold">‘‘Sandentassā’’</hi>ti parimaddetvā piṇḍaṃ karontasseva bhijjati, na pana sandanakkhamaṃ hoti, anādaralakkhaṇe cetaṃ sāmivacanaṃ. Kiriyantarassa pavattanakkhaṇeyeva kiriyantarassa pavattanañhi anādaralakkhaṇaṃ. ‘‘Paripphosakaṃ paripphosaka’’nti idaṃ bhāvanapuṃsakanti <pb ed="V" n="2.0119" /> dasseti <hi rend="bold">‘‘siñcitvā siñcitvā’’</hi>ti iminā. Phusasaddo cettha parisiñcane yathā taṃ vātavuṭṭhisamaye ‘‘devo ca thokaṃ thokaṃ phusāyatī’’ti, (pāci. 362) tasmā tato tato nhāniyacuṇṇato upari udakena byāpanakaraṇavasena parisiñcitvā parisiñcitvāti attho. Anupasaggopi hi saddo saupasaggo viya pakaraṇādhigatassa atthassa dīpako, ‘‘siñcitvā siñcitvā’’ti pana vacanaṃ ‘‘paripphosakaṃ paripphosaka’’nti etassa ‘‘sandeyyā’’ti ettha visesanabhāvaviññāpanatthaṃ. Evamīdisesu. ‘‘Sandeyyā’’ti ettha sanda-saddo piṇḍakaraṇeti vuttaṃ <hi rend="bold">‘‘piṇḍaṃ kareyyā’’</hi>ti. <hi rend="bold">Anugatā</hi>ti anupavisanavasena gatā upagatā. <hi rend="bold">Pariggahitā</hi>ti parito gahitā samantato phuṭṭhā.</p>

<p rend="bodytext">Antaro ca bāhiro ca padeso, tehi saha pavattatīti <hi rend="bold">santarabāhirā,</hi> nhāniyapiṇḍi, <hi rend="bold">‘‘samantarabāhirā’’</hi>tipi pāṭho, ma-kāro padasandhivasena āgamo. Yathāvuttena pariggahitatākāraṇeneva santarabāhiro nhāniyapiṇḍi phuṭā udakasnehenāti āha <hi rend="bold">‘‘sabbatthakameva udakasinehena phuṭā’’</hi>ti. Sabbattha pavattanaṃ <hi rend="bold">sabbatthakaṃ,</hi> bhāvanapuṃsakañcetaṃ, sabbapadese hutvā eva phuṭāti attho. ‘‘Santarabāhirā phuṭā’’ti ca iminā nhāniyapiṇḍiyā sabbaso udakena temitabhāvamāha, ‘‘na ca paggharaṇī’’ti pana iminā tintāyapi tāya ghanathaddhabhāvaṃ. Tenāha <hi rend="bold">‘‘na ca binduṃ bindu’’</hi>ntiādi. Udakassa phusitaṃ phusitaṃ, <pb ed="M" n="2.0138" /> na ca paggharaṇī sūdanīti attho, ‘‘binduṃ udakaṃ’’ tipi katthaci pāṭho, udakasaṅkhātaṃ bindunti tassattho. Bindusaddo hi ‘‘byālambambudharabindū’’tiādīsu viya dhārāvayave. Evaṃ pana apaggharaṇato hatthenapi dvīhipi tīhipi aṅgulehi gahetuṃ, ovaṭṭikāya vā kātuṃ sakkā. Yadi hi sā paggharaṇī assa, evaṃ sati snehavigamanena sukkhattā thaddhā hutvā tathā gahetuṃ, kātuṃ vā na sakkāti vuttaṃ hoti. <hi rend="bold">Ovaṭṭikāyā</hi>ti parivaṭṭulavasena, guḷikāvasena sā piṇḍi kātuṃ sakkāti attho.</p>

<p rend="subhead">Dutiyajjhānakathāvaṇṇanā</p>

<p rend="bodytext" n="229"><hi rend="paranum">229</hi><hi rend="dot">.</hi> Tāhi tāhi udakasirāhi ubbhijjati uddhaṃ nikkhamatīti <hi rend="bold">ubbhidaṃ,</hi> tādisaṃ udakaṃ yassāti <hi rend="bold">ubbhidodako,</hi> da-kārassa pana ta-kāre kate <hi rend="bold">ubbhitodako,</hi> imamatthaṃ dassetuṃ <hi rend="bold">‘‘ubbhinnaudako’’</hi>ti vuttaṃ, nadītīre khatakūpako viya ubbhijjanakaudakoti attho. Ubbhijjanakampi udakaṃ katthaci heṭṭhā ubbhijjitvā dhārāvasena uṭṭhahitvā bahi gacchati, na taṃ koci antoyeva patiṭṭhitaṃ kātuṃ sakkoti dhārāvasena uṭṭhahanato, idha pana vālikātaṭe viya udakarahadassa antoyeva ubbhijjitvā tattheva tiṭṭhati, na dhārāvasena uṭṭhahitvā bahi gacchatīti <pb ed="V" n="2.0120" /> viññāyati akhobhakassa sannisinnasseva udakassa adhippetattāti imamatthaṃ sandhāyāha <hi rend="bold">‘‘na heṭṭhā’’</hi>tiādi. <hi rend="bold">Heṭṭhā</hi>ti udakarahadassa heṭṭhā mahāudakasirā, lohitānugatā lohitasirā viya udakānugato pathavipadeso ‘‘udakasirā’’ti vuccati. <hi rend="bold">Uggacchanakaudako</hi>ti dhārāvasena uṭṭhahanakaudako. <hi rend="bold">Antoyevā</hi>ti udakarahadassa anto samatalapadese eva. <hi rend="bold">Ubbhijjanakaudako</hi>ti ubbhijjitvā tattheva tiṭṭhanakaudako. <hi rend="bold">Āgamanamaggo</hi>ti bāhirato udakarahadābhimukhaṃ āgamanamaggo. <hi rend="bold">Kālena kāla</hi>nti ruḷhīpadaṃ ‘‘eko ekāyā’’tiādi (pārā. 443, 444, 452) viyāti vuttaṃ <hi rend="bold">‘‘kāle kāle’’</hi>ti. <hi rend="bold">Anvaddhamāsa</hi>nti ettha <hi rend="bold">anu</hi>saddo byāpane. Vassānassa addhamāsaṃ addhamāsanti attho. Evaṃ <hi rend="bold">anudasāha</hi>nti etthāpi. <hi rend="bold">Vuṭṭhi</hi>nti vassanaṃ. <hi rend="bold">Anuppavaccheyyā</hi>ti na upavaccheyya. Vassasaddato cassa siddhīti dasseti <hi rend="bold">‘‘na vasseyyā’’</hi>ti iminā.</p>

<p rend="bodytext">‘‘Sītā <pb ed="M" n="2.0139" /> vāridhārā’’ti itthiliṅgapadassa <hi rend="bold">‘‘sītaṃ dhāra’’</hi>nti napuṃsakaliṅgena atthavacanaṃ dhārasaddassa dviliṅgikabhāvaviññāpanatthaṃ. <hi rend="bold">Sīta</hi>nti khobhanābhāvena sītalaṃ, purāṇapaṇṇatiṇakaṭṭhādisaṃkiṇṇābhāvena vā <hi rend="bold">setaṃ</hi> parisuddhaṃ. Setaṃ sītanti hi pariyāyo. Kasmā panettha ubbhidodakoyeva rahado gahito, na itareti anuyogamapaneti <hi rend="bold">‘‘heṭṭhā uggacchanaudakañhī’’</hi>tiādinā. <hi rend="bold">Uggantvā uggantvā bhijjanta</hi>nti uṭṭhahitvā uṭṭhahitvā dhārākiraṇavasena ubbhijjantaṃ, vinassantaṃ vā. <hi rend="bold">Khobhetī</hi>ti āloḷeti. <hi rend="bold">Vuṭṭhī</hi>ti vassanaṃ. <hi rend="bold">Dhārānipātapubbuḷakehī</hi>ti udakadhārānipātehi ca tatoyeva uṭṭhitaudakapubbuḷakasaṅkhātehi pheṇapaṭalehi ca. Evaṃ yathākkamaṃ tiṇṇampi rahadānamagahetabbataṃ vatvā ubbhidodakasseva gahetabbataṃ vadati <hi rend="bold">‘‘sannisinnamevā’’</hi>tiādinā. Tattha <hi rend="bold">sannisinnamevā</hi>ti sammā, samaṃ vā nisinnameva, aparikkhobhatāya niccalameva, suppasannamevāti adhippāyo. <hi rend="bold">Iddhinimmitamivā</hi>ti iddhimatā iddhiyā tathā nimmitaṃ iva. <hi rend="bold">Tatthā</hi>ti tasmiṃ upamopameyyavacane. <hi rend="bold">Sesa</hi>nti ‘‘abhisandetī’’tiādikaṃ.</p>

<p rend="subhead">Tatiyajjhānakathāvaṇṇanā</p>

<p rend="bodytext" n="231"><hi rend="paranum">231</hi><hi rend="dot">.</hi><hi rend="bold">‘‘Uppalinī’’</hi>tiādi gacchassapi vanassapi adhivacanaṃ. Idha pana ‘‘yāva aggā, yāva ca mūlā’’ti vacanayogena ‘‘appekaccānī’’tiādinā uppalagacchādīnameva gahetabbatāya vanamevādhippetaṃ, tasmā <hi rend="bold">‘‘uppalānī</hi>ti uppalagacchāni. <hi rend="bold">Etthā</hi>ti uppalavane’’tiādinā attho veditabbo. Avayavena hi samudāyassa nibbacanaṃ kataṃ. Ekañhi uppalagacchādi <pb ed="V" n="2.0121" /> uppalādiyeva, catupañcamattampi pana uppalādivananti voharīyati, <hi rend="bold">sāratthadīpaniyaṃ</hi> pana jalāsayopi uppaliniādibhāvena vutto. <hi rend="bold">Ettha cā</hi>ti etasmiṃ padattaye, etesu vā tīsu uppalapadumapuṇḍarīkasaṅkhātesu atthesu. <hi rend="bold">‘‘Setarattanīlesū’’</hi>ti uppalameva vuttaṃ, setuppalarattuppalanīluppalesūti attho. <hi rend="bold">Yaṃ kiñci uppalaṃ uppalameva</hi> uppalasaddassa sāmaññanāmavasena tesu sabbesupi pavattanato. <hi rend="bold">Satapatta</hi>nti ettha <hi rend="bold">sata</hi>saddo bahupariyāyo ‘‘satagghī sataraṃsi sūriyo’’tiādīsu viya anekasaṅkhyābhāvato. Evañca katvā anekapattassāpi padumabhāve saṅgaho siddho hoti. <hi rend="bold">Patta</hi>nti ca pupphadalamadhippetaṃ. Vaṇṇaniyamena <hi rend="bold">setaṃ padumaṃ,</hi><hi rend="bold">rattaṃ</hi><pb ed="M" n="2.0140" /><hi rend="bold">puṇḍarīka</hi>nti sāsanavohāro, loke pana ‘‘rattaṃ padumaṃ, setaṃ puṇḍarīka’’nti vadanti. Vuttañhi ‘‘puṇḍarīkaṃ sitaṃ rattaṃ, kokanadaṃ kokāsako’’ti. Rattavaṇṇatāya hi kokanāmakānaṃ sunakhānaṃ nādayato saddāpayato, tehi ca asitabbato <hi rend="bold">‘‘kokanadaṃ, kokāsako’’</hi>ti ca padumaṃ vuccati. Yathāha ‘‘padmaṃ yathā kokanadaṃ sugandha’’nti. Ayaṃ panettha vacanattho udakaṃ pāti, udake vā plavatīti <hi rend="bold">uppalaṃ. </hi> Paṅke davati gacchati, pakārena vā davati viruhatīti <hi rend="bold">padumaṃ. </hi> Paṇḍaraṃ vaṇṇamassa, mahantatāya vā muḍitabbaṃkhaṇḍetabbanti <hi rend="bold">puṇḍarīkaṃ</hi> ma-kārassa pa-kārādivasena. Muḍisaddañhi muḍarisaddaṃ vā khaṇḍanatthamicchanti saddavidū, saddasatthato cettha padasiddhi. Yāva aggā, yāva ca mūlā udakena abhisandanādibhāvadassanatthaṃ pāḷiyaṃ ‘‘udakānuggatānī’’ti vacanaṃ, tasmā udakato na uggatānicceva attho, na tu udake anurūpagatānīti āha <hi rend="bold">‘‘udakā…pe… gatānī’’</hi>ti. Idha pana uppalādīni viya karajakāyo, udakaṃ viya tatiyajjhānasukhaṃ daṭṭhabbaṃ.</p>

<p rend="subhead">Catutthajjhānakathāvaṇṇanā</p>

<p rend="bodytext" n="233"><hi rend="paranum">233</hi><hi rend="dot">.</hi> Yasmā pana catutthajjhānacittameva ‘‘cetasā’’ti vuttaṃ, tañca rāgādiupakkilesamalāpagamato nirupakkilesaṃ nimmalaṃ, tasmā upakkilesavigamanameva parisuddhabhāvoti āha <hi rend="bold">‘‘nirupakkilesaṭṭhena parisuddha’’</hi>nti. Yasmā ca parisuddhasseva paccayavisesena pavattiviseso pariyodātatā suddhantasuvaṇṇassa nighaṃsanena pabhassaratā viya, tasmā pabhassaratāyeva pariyodātatāti āha <hi rend="bold">‘‘pabhassaraṭṭhena pariyodāta’’</hi>nti. Vijju viya pabhāya ito cito ca niccharaṇaṃ <hi rend="bold">pabhassaraṃ</hi> yathā ‘‘ābhassarā’’ti. <hi rend="bold">Odātena vatthenā</hi>ti ettha ‘‘odātenā’’ti guṇavacanaṃ sandhāya <hi rend="bold">‘‘odātena…pe… ida’’</hi>nti vuttaṃ. <hi rend="bold">Utupharaṇattha</hi>nti uṇhassa utuno pharaṇadassanatthaṃ. Kasmāti āha <hi rend="bold">‘‘kiliṭṭhavatthenā’’</hi>tiādi. <hi rend="bold">Utupharaṇaṃ na hotī</hi>ti odātavatthena viya savisesaṃ utupharaṇaṃ na hoti, appakamattameva hotīti adhippāyo <pb ed="V" n="2.0122" />. Tenāha <hi rend="bold">‘‘taṅkhaṇa…pe… balavaṃ hotī’’</hi>ti. <hi rend="bold">‘‘Taṅkhaṇadhotaparisuddhenā’’</hi>ti ca etena odātasaddo ettha parisuddhavacano eva ‘‘gihī odātavatthavasano’’tiādīsu viya <pb ed="M" n="2.0141" />, na setavacano yena kenaci taṅkhaṇadhotaparisuddheneva utupharaṇasambhavatoti dasseti.</p>

<p rend="bodytext">Nanu ca pāḷiyaṃ ‘‘nāssa kiñci sabbāvato kāyassa odātena vatthena aphuṭaṃ assā’’ti kāyassa odātavatthapharaṇaṃ vuttaṃ, na pana vatthassa utupharaṇaṃ, atha kasmā utupharaṇaṃ idha vuttanti anuyogenāha <hi rend="bold">‘‘imissāya hī’’</hi>tiādi. Yasmā vatthaṃ viya karajakāyo, utupharaṇaṃ viya catutthajjhānasukhaṃ, tasmā evamattho veditabboti vuttaṃ hoti, etena ca odātena vatthena sabbāvato kāyassa pharaṇāsambhavato, upameyyena ca ayuttattā kāyaggahaṇena tannissitavatthaṃ gahetabbaṃ, vatthaggahaṇena ca tappaccayaṃ utupharaṇanti dasseti. Neyyatthato hi ayaṃ upamā vuttā. Vicitradesanā hi buddhā bhagavantoti. Yogino hi karajakāyo vatthaṃ viya daṭṭhabbo utupharaṇasadisena catutthajjhānasukhena pharitabbattā, utupharaṇaṃ viya catutthajjhānasukhaṃ vatthassa viya tena karajakāyassa pharaṇato, purisassa sarīraṃ viya catutthajjhānaṃ utupharaṇaṭṭhāniyassa sukhassa nissayabhāvato. Tenāha <hi rend="bold">‘‘tasmā’’</hi>tiādi. Idañhi yathāvuttavacanassa guṇadassanaṃ. Ettha ca pāḷiyaṃ ‘‘parisuddhena cetasā’’ti cetogahaṇena catutthajjhānasukhaṃ bhagavatā vuttanti ñāpetuṃ ‘‘catutthajjhānasukhaṃ, catutthajjhānasukhenā’’ti ca vuttanti daṭṭhabbaṃ. Nanu ca catutthajjhānasukhaṃ nāma sātalakkhaṇaṃ natthīti? Saccaṃ, santasabhāvattā panettha upekkhāyeva ‘‘sukha’’nti adhippetā. Tena vuttaṃ <hi rend="bold">sammohavinodaniyaṃ</hi> ‘‘upekkhā pana santattā, sukhamicceva bhāsitā’’ti (vibha. aṭṭha. 232; visuddhi. 2.644; mahāni. aṭṭha. 27; paṭi. ma. aṭṭha. 1.105).</p>

<p rend="bodytext"><hi rend="bold">Ettāvatā</hi>ti paṭhamajjhānādhigamaparidīpanato paṭṭhāya yāva catutthajjhānādhigamaparidīpanā, tāvatā vacanakkamena. Labhanaṃ <hi rend="bold">lābho,</hi> so etassāti <hi rend="bold">lābhī,</hi> rūpajjhānānaṃ lābhī <hi rend="bold">rūpajjhānalābhī</hi> yathā ‘‘lābhī cīvarapiṇḍapātasenāsanagilānapaccayabhesajjaparikkhārāna’’nti, (saṃ. ni. 2.70; udā. 38) labhanasīlo vā <hi rend="bold">lābhī.</hi> Kiṃ labhanasīlo? Rūpajjhānānītipi yujjati. Evamitarasmimpi. Na arūpajjhānalābhīti na veditabboti yojetabbaṃ. Kasmāti vuttaṃ <hi rend="bold">‘‘na hī’’</hi>tiādi, aṭṭhannampi samāpattīnaṃ upari abhiññādhigame avinābhāvatoti <pb ed="M" n="2.0142" /> vuttaṃ hoti. <hi rend="bold">Cuddasahākārehī</hi>ti ‘‘kasiṇānulomato, kasiṇapaṭilomato kasiṇānulomapaṭilomato, jhānānulomato, jhānapaṭilomato, jhānānulomapaṭilomato, jhānukkantikato, kasiṇukkantikato, jhānakasiṇukkantikato, aṅgasaṅkantito, ārammaṇasaṅkantito <pb ed="V" n="2.0123" />, aṅgārammaṇasaṅkantito aṅgavavatthānato, ārammaṇavavatthānato’’ti (visuddhi. 2.365) <hi rend="bold">visuddhimagge</hi> vuttehi imehi cuddasahākārehi. Satipi jhānesu āvajjanādipañcavidhavasībhāve ayameva cuddasavidho vasībhāvo abhiññā nibbattane ekantena icchitabboti dassentena <hi rend="bold">‘‘cuddasahākārehi ciṇṇavasībhāva’’</hi>nti vuttaṃ, iminā ca arūpasamāpattīsu ciṇṇavasībhāvaṃ vinā rūpasamāpattīsu eva ciṇṇavasībhāvena samāpatti na ijjhatīti tāsaṃ abhiññādhigame avinābhāvaṃ dassetīti veditabbaṃ.</p>

<p rend="bodytext">Nanu yathāpāṭhameva vinicchayo vattabboti codanaṃ sodheti <hi rend="bold">‘‘pāḷiyaṃ panā’’</hi>tiādinā, sāvasesapāṭhabhāvato nīharitvā esa vinicchayo vattabboti vuttaṃ hoti. Yajjevaṃ arūpajjhānānipi pāḷiyaṃ gahetabbāni, atha kasmā tāni aggahetvā sāvasesapāṭho bhagavatā katoti? Sabbābhiññānaṃ visesato rūpāvacaracatutthajjhānapādakattā. Satipi hi tāsaṃ tathā avinābhāve visesato panetā rūpāvacaracatutthajjhānapādakā, tasmā tāsaṃ tappādakabhāvaviññāpanatthaṃ tattheva ṭhatvā desanā katā, na pana arūpāvacarajjhānānaṃ idha ananupayogato. Tenāha <hi rend="bold">‘‘arūpajjhānāni āharitvā kathetabbānī’’</hi>ti.</p>

<p rend="subhead">Vipassanāñāṇakathāvaṇṇanā</p>

<p rend="bodytext" n="234"><hi rend="paranum">234</hi><hi rend="dot">.</hi> ‘‘Puna caparaṃ mahārāja (pāḷiyaṃ natthi) bhikkhū’’ti vatvāpi kimatthaṃ dassetuṃ ‘‘so’’ti padaṃ puna vuttanti codanāyāha <hi rend="bold">‘‘so…pe… dassetī’’</hi>ti, yathārutavasena, neyyatthavasena ca vuttāsu aṭṭhasu samāpattīsu ciṇṇavasitāvisiṭṭhaṃ bhikkhuṃ dassetuṃ evaṃ vuttanti adhippāyo. <hi rend="bold">Sesa</hi>nti ‘‘so’’ti padatthato sesaṃ ‘‘evaṃ samāhite’’tiādīsu vattabbaṃ sādhippāyamatthajātaṃ. Ñeyyaṃ jānātīti <hi rend="bold">ñāṇaṃ,</hi> tadeva paccakkhaṃ katvā passatīti <hi rend="bold">dassanaṃ,</hi> ñāṇameva dassanaṃ na cakkhādikanti <hi rend="bold">ñāṇadassanaṃ,</hi> pañcavidhampi ñāṇaṃ, tayidaṃ pana ñāṇadassanapadaṃ <pb ed="M" n="2.0143" /> sāsane yesu ñāṇavisesesu niruḷhaṃ, taṃ sabbaṃ atthuddhāravasena dassento <hi rend="bold">‘‘ñāṇadassananti maggañāṇampi vuccatī’’</hi>tiādimāha. <hi rend="bold">Ñāṇadassanavisuddhattha</hi>nti ñāṇadassanassa visuddhipayojanāya. <hi rend="bold">Phāsuvihāro</hi>ti ariyavihārabhūto sukhavihāro. <hi rend="bold">Bhagavatopī</hi>ti na kevalaṃ devatārocanameva, atha kho tadā bhagavatopi ñāṇadassanaṃ udapādīti attho. Sattāhaṃ kālaṅkatassa assāti <hi rend="bold">sattāhakālaṅkato. ‘‘Kālāmo’’</hi>ti gottavasena vuttaṃ. <hi rend="bold">Cetovimutti</hi> [vimutti (aṭṭhakathāyaṃ)] nāma arahattaphalasamāpatti. Yasmā vipassanāñāṇaṃ ñeyyasaṅkhāte tebhūmakasaṅkhāre aniccādito <pb ed="V" n="2.0124" /> jānāti, bhaṅgānupassanato ca paṭṭhāya paccakkhato te passati, tasmā yathāvuttaṭṭhena ñāṇadassanaṃ nāma jātanti dasseti <hi rend="bold">‘‘idha panā’’</hi>tiādinā.</p>

<p rend="bodytext"><hi rend="bold">Abhinīharatī</hi>ti vipassanābhimukhaṃ cittaṃ tadaññakaraṇīyato nīharitvā haratīti ayaṃ saddato attho, adhippāyato pana taṃ dassetuṃ <hi rend="bold">‘‘vipassanāñāṇassā’’</hi>tiādi vuttaṃ. Tadabhimukhabhāvoyeva hissa tanninnatādikaraṇaṃ, taṃ pana vuttanayena aṭṭhaṅgasamannāgate tasmiṃ citte vipassanākkamena jāte vipassanābhimukhaṃ cittapesanamevāti daṭṭhabbaṃ. <hi rend="bold">Tanninna</hi>nti tassaṃ vipassanāyaṃ ninnaṃ. Itaradvayaṃ tasseva vevacanaṃ. Tassaṃ <hi rend="bold">poṇaṃ</hi> vaṅkaṃ <hi rend="bold">pabbhāraṃ</hi> nīcanti attho. Brahmajāle <hi rend="bold">vuttoyeva.</hi> Odanakummāsehi upacīyati vaḍḍhāpīyati, upacayati vā vaḍḍhatīti atthaṃ sandhāya <hi rend="bold">‘‘odanenā’’</hi>tiādi vuttaṃ. <hi rend="bold">Aniccucchādanaparimaddanabhedanaviddhaṃsanadhammo</hi>ti ettha ‘‘aniccadhammo’’tiādinā <hi rend="bold">dhamma</hi>saddo paccekaṃ yojetabbo. Tattha <hi rend="bold">aniccadhammo</hi>ti pabhaṅgutāya addhuvasabhāvo. <hi rend="bold">Duggandhavighātatthāyā</hi>ti sarīre duggandhassa vigamāya. <hi rend="bold">Ucchādanadhammo</hi>ti ucchādetabbatāsabhāvo, imassa pūtikāyassa duggandhabhāvato gandhodakādīhi ubbaṭṭanavilimpanajātikoti attho. Ucchādanena hi pūtikāye sedavātapittasemhādīhi garubhāvaduggandhānamapagamo hoti. Mahāsambāhanaṃ mallādīnaṃ bāhuvaḍḍhanādiatthaṃva hoti, aṅgapaccaṅgābādhavinodanatthaṃ pana khuddakasambāhanameva yuttanti āha <hi rend="bold">‘‘khuddakasambāhanenā’’</hi>ti, mandasambāhanenāti attho. <hi rend="bold">Parimaddanadhammo</hi>ti parimadditabbatāsabhāvo.</p>

<p rend="bodytext">Evaṃ <pb ed="M" n="2.0144" /> aniyamitakālavasena atthaṃ vatvā idāni niyamitakālavasena atthaṃ vadati <hi rend="bold">‘‘daharakāle’’</hi>tiādinā. <hi rend="bold">Vā</hi>-saddo cettha atthadassanavaseneva atthantaravikappanassa viññāyamānattā na payutto, luttaniddiṭṭho vā. <hi rend="bold">Daharakāle</hi>ti aciravijātakāle. Sayāpetvā añchanapīḷanādivasena parimaddanadhammoti sambandho. <hi rend="bold">Mita</hi>nti bhāvanapuṃsakaniddeso, tena yathāpamāṇaṃ, mandaṃ vā añchanapīḷanādīni dasseti. <hi rend="bold">Añchana</hi>ñcettha ākaḍḍhanaṃ. <hi rend="bold">Pīḷanaṃ</hi> sambāhanaṃ. <hi rend="bold">Ādi</hi>saddena samiñjanauggamanādīni saṅgaṇhāti. <hi rend="bold">Evaṃ pariharitopī</hi>ti ucchādanādinā sukhedhitopi. <hi rend="bold">Bhijjati cevā</hi>ti aniccatādivasena nassati ca. <hi rend="bold">Vikirati cā</hi>ti evaṃ bhindanto ca kiñci payojanaṃ asādhento vippakiṇṇova hoti. Evaṃ navahi padehi yathārahaṃ kāye samudayavayadhammānupassitā dassitāti imamatthaṃ vibhāvento <hi rend="bold">‘‘tatthā’’</hi>tiādimāha. Tattha <hi rend="bold">chahi padehī</hi>ti ‘‘rūpī, cātumahābhūtiko, mātāpettikasambhavo, odanakummāsūpacayo, ucchādanadhammo, parimaddanadhammo’’ti imehi chahi padehi. Yuttaṃ tāva hotu majjhe tīhipi padehi kāyassa samudayakathanaṃ tesaṃ tadatthadīpanato, ‘‘rūpī, ucchādanadhammo, parimaddanadhammo’’ti pana tīhi <pb ed="V" n="2.0125" /> tpadehi kathaṃ tassa tathākathanaṃ yuttaṃ siyā tesaṃ tadatthassa adīpanatoti? Yuttameva tesampi tadatthassa dīpitattā. <hi rend="bold">‘‘Rūpī’’</hi>ti hi idaṃ attano paccayabhūtena utuāhāralakkhaṇena rūpena rūpavāti atthassa dīpakaṃ. Paccayasaṅgamavisiṭṭhe hi tadassatthiatthe ayamīkāro. ‘‘Ucchādanadhammo, parimaddanadhammo’’ti ca idaṃ padadvayaṃ tathāvidharūpuppādanena saṇṭhānasampādanatthassa dīpakanti. <hi rend="bold">Dvīhī</hi>ti ‘‘bhedanadhammo, viddhaṃsanadhammo’’ti dvīhi padehi. <hi rend="bold">Nissitañca</hi> kāyapariyāpanne hadayavatthumhi nissitattā vipassanācittassa. Tadā pavattañhi vipassanācittameva ‘‘idañca me viññāṇa’’nti āsannapaccakkhavasena vuttaṃ. <hi rend="bold">Paṭibaddhañca</hi> kāyena vinā appavattanato, kāyasaññitānañca rūpadhammānaṃ ārammaṇakaraṇato.</p>

<p rend="bodytext" n="235"><hi rend="paranum">235</hi><hi rend="dot">.</hi> Suṭṭhu obhāsatīti <hi rend="bold">subho,</hi> pabhāsampanno maṇi, tāya eva pabhāsampattiyā maṇino bhadratāti atthamattaṃ dassetuṃ <hi rend="bold">‘‘subhoti sundaro’’</hi>ti vuttaṃ. Parisuddhākarasamuṭṭhānameva maṇino suvisuddhajātitāti āha <hi rend="bold">‘‘jātimāti parisuddhākarasamuṭṭhito’’</hi>ti. Suvisuddharatanākarato samuṭṭhitoti attho. Ākaraparivisuddhimūlako eva hi <pb ed="M" n="2.0145" /> maṇino kuruvindajātiādijātivisesoti. Idhādhippetassa pana veḷuriyamaṇino viḷūra (vi. va. aṭṭha. 34 ādayo vākyakkhkhndhesu passitabbaṃ) pabbatassa, viḷūra gāmassa ca avidūre parisuddhākaro. Yebhuyyena hi so tato samuṭṭhito. Tathā hesa viḷūranāmakassa pabbatassa, gāmassa ca avidūre samuṭṭhitattā veḷuriyoti paññāyittha, devaloke pavattassapi ca taṃsadisavaṇṇanibhatāya tadeva nāmaṃ jātaṃ yathā taṃ manussaloke laddhanāmavasena devaloke devatānaṃ, so pana mayūragīvāvaṇṇo vā hoti vāyasapattavaṇṇo vā siniddhaveṇupattavaṇṇo vāti <hi rend="bold">ācariyadhammapālattherena paramatthadīpaniyaṃ</hi> (vi. va. aṭṭha. 34) vuttaṃ. <hi rend="bold">Vinayasaṃvaṇṇanāsu</hi> (vi. vi. ṭī. 1.281) pana ‘‘allaveḷuvaṇṇo’’ti vadanti. Tathā hissa ‘‘vaṃsavaṇṇo’’tipi nāmaṃ jātaṃ. ‘‘Mañjārakkhimaṇḍalavaṇṇo’’ti ca vutto, tatoyeva so idha padese mañjāramaṇīti pākaṭo hoti. Cakkavattiparibhogārahapaṇītataramaṇibhāvato pana tasseva pāḷiyaṃ vacanaṃ daṭṭhabbaṃ. Yathāha ‘‘puna caparaṃ ānanda rañño mahāsudassanassa maṇiratanaṃ pāturahosi, so ahosi maṇi veḷuriyo subho jātimā aṭṭhaṃso’’tiādi (dī. ni. 2.248). Pāsāṇasakkharādidosanīharaṇavaseneva parikammanipphattīti dasseti <hi rend="bold">‘‘apanītapāsāṇasakkharo’’</hi>ti iminā.</p>

<p rend="bodytext">Chaviyā eva saṇhabhāvena acchatā, na saṅghātassāti āha <hi rend="bold">‘‘acchoti tanucchavī’’</hi>ti. Tato ceva visesena pasannoti dassetuṃ <hi rend="bold">‘‘suṭṭhu pasanno’’</hi>ti vuttaṃ. Paribhogamaṇiratanākārasampatti sabbākārasampannatā <pb ed="V" n="2.0126" />. Tenāha <hi rend="bold">‘‘dhovanavedhanādīhī’’</hi>tiādi. Pāsāṇādīsu dhotatā <hi rend="bold">dhovanaṃ,</hi> kāḷakādiapaharaṇatthāya ceva suttena āvunatthāya ca vijjhitabbatā <hi rend="bold">vedhanaṃ. Ādi</hi>saddena tāpasaṇhakaraṇādīnaṃ saṅgaho. <hi rend="bold">Vaṇṇasampatti</hi>nti āvunitasuttassa vaṇṇasampattiṃ. Kasmāti vuttaṃ <hi rend="bold">‘‘tādisa’’</hi>ntiādi, tādisasseva āvutassa pākaṭabhāvatoti vuttaṃ hoti.</p>

<p rend="bodytext"><hi rend="bold">Maṇi viya karajakāyo</hi> paccavekkhitabbato. <hi rend="bold">Āvutasuttaṃ viya viññāṇaṃ</hi> anupavisitvā ṭhitattā. <hi rend="bold">Cakkhumā puriso viya vipassanālābhī bhikkhu</hi><pb ed="M" n="2.0146" /> sammadeva tassa dassanato, tassa purisassa maṇino āvibhūtakālo viya tassa bhikkhuno kāyassa āvibhūtakālo tannissayassa pākaṭabhāvato. Suttassāvibhūtakālo viya tesaṃ dhammānamāvibhūtakālo tannissitassa pākaṭabhāvatoti ayamettha upamāsampādane kāraṇavibhāvanā, <hi rend="bold">‘‘āvutasuttaṃ viya vipassanāñāṇa’’</hi>nti katthaci pāṭho, ‘‘idañca viññāṇa’’nti vacanato pana ‘‘viññāṇa’’nti pāṭhova sundarataro, ‘‘vipassanāviññāṇa’’nti vā bhavitabbaṃ. <hi rend="bold">Vipassanāñāṇaṃ abhinīharitvā</hi>ti vipassanāñāṇābhimukhaṃ cittaṃ nīharitvā.</p>

<p rend="bodytext"><hi rend="bold">Tatrā</hi>ti veḷuriyamaṇimhi. <hi rend="bold">Tadārammaṇāna</hi>nti kāyasaññitarūpadhammārammaṇānaṃ. ‘‘Phassapañcamakāna’’ntiādipadattayassetaṃ visesanaṃ atthavasā liṅgavibhattivacanavipariṇāmoti katvā pacchimapadassāpi visesanabhāvato. Phassapañcamakaggahaṇena, sabbacittacetasikaggahaṇena ca gahitadhammā vipassanācittuppādapariyāpannā evāti daṭṭhabbaṃ. Evañhi tesaṃ vipassanāviññāṇagatikattā āvutasuttaṃ viya ‘‘vipassanāviññāṇa’’nti heṭṭhā vuttavacanaṃ avirodhitaṃ hoti. Kasmā pana vipassanāviññāṇasseva gahaṇanti? ‘‘Idañca me viññāṇaṃ ettha sitaṃ ettha paṭibaddha’’nti iminā tasseva vacanato. ‘‘Ayaṃ kho me kāyo’’tiādinā hi vipassanāñāṇena vipassitvā ‘‘tadeva vipassanāñāṇasampayuttaṃ viññāṇaṃ ettha sitaṃ ettha paṭibaddha’’nti nissayavisayādivasena manasi karoti, tasmā tasseva idha gahaṇaṃ sambhavati, nāññassāti daṭṭhabbaṃ. Tenāha <hi rend="bold">‘‘vipassanāviññāṇasseva vā āvibhūtakālo’’</hi>ti. Dhammasaṅgahādīsu (dha. sa. 2 ādayo) desitanayena pākaṭabhāvato cettha phassapañcamakānaṃ gahaṇaṃ, niravasesapariggahaṇato sabbacittacetasikānaṃ, yathārutaṃ desitavasena padhānabhāvato vipassanāviññāṇassāti veditabbaṃ. Kiṃ panete paccavekkhaṇañāṇassa āvibhavanti, udāhu puggalassāti? Paccavekkhaṇañāṇasseva, tassa pana āvibhūtattā puggalassāpi āvibhūtā nāma honti, tasmā <hi rend="bold">‘‘bhikkhuno āvibhūtakālo’’</hi>ti vuttanti.</p>

<p rend="bodytext">Yasmā <pb ed="V" n="2.0127" /> panidaṃ vipassanāñāṇaṃ maggañāṇānantaraṃ hoti, tasmā lokiyābhiññānaṃ parato, chaṭṭhabhiññāya ca purato vattabbaṃ, atha kasmā sabbābhiññānaṃ puratova vuttanti codanālesaṃ dassetvā pariharanto <pb ed="M" n="2.0147" /><hi rend="bold">‘‘idañca vipassanāñāṇa’’</hi>ntiādimāha. ‘‘Idañca maggañāṇānantara’’nti hi iminā yathāvuttaṃ codanālesaṃ dasseti. Tattha <hi rend="bold">‘‘maggañāṇānantara’’</hi>nti sikhāppattavipassanābhūtaṃ gotrabhuñāṇaṃ sandhāya vuttaṃ. Tadeva hi arahattamaggassa, sabbesaṃ vā maggaphalānamanantaraṃ hoti, padhānato pana tabbacaneneva sabbassapi vipassanāñāṇassa gahaṇaṃ daṭṭhabbaṃ avisesato tassa idha vuttattā. Maggasaddena ca arahattamaggasseva gahaṇaṃ tassevābhiññāpariyāpannattā, abhiññāsambandhena ca codanāsambhavato. Lokiyābhiññānaṃ purato vuttaṃ vipassanāñāṇaṃ tāsaṃ nānantaratāya anupakāraṃ, āsavakkhayañāṇasaṅkhātāya pana lokuttarābhiññāya purato vuttaṃ tassā anantaratāya upakāraṃ, tasmā idaṃ lokiyābhiññānaṃ parato, chaṭṭhābhiññāya ca purato vattabbaṃ. Kasmā pana upakāraṭṭhāne tathā avatvā anupakāraṭṭhāneva bhagavatā vuttanti hi codanā sambhavati. <hi rend="bold">‘‘Evaṃ santepī’’</hi>tiādi parihāradassanaṃ. Tattha <hi rend="bold">evaṃ santepī</hi>ti yadipi ñāṇānupubbiyā maggañāṇassa anantaratāya upakāraṃ hoti, evaṃ satipīti attho.</p>

<p rend="bodytext"><hi rend="bold">Abhiññāvāre</hi>ti chaḷabhiññāvasena vutte desanāvāre. <hi rend="bold">Etassa antarā vāro natthī</hi>ti pañcasu lokiyābhiññāsu kathitāsu ākaṅkheyyasuttādīsu (ma. ni. 1.65) viya chaṭṭhābhiññāpi avassaṃ kathetabbā abhiññālakkhaṇabhāvena tappariyāpannato, na ca vipassanāñāṇaṃ lokiyābhiññānaṃ, chaṭṭhābhiññāya ca antarā pavesetvā kathetabbaṃ anabhiññālakkhaṇabhāvena tadapariyāpannato. Iti etassa vipassanāñāṇassa tāsamabhiññānaṃ antarā vāro natthi, tasmā tattha avasarābhāvato idheva rūpāvacaracatutthajjhānānantaraṃ vipassanāñāṇaṃ kathitanti adhippāyo. <hi rend="bold">‘‘Yasmā cā’’</hi>tiādinā atthantaramāha. Tattha <hi rend="bold">ca</hi>-saddo samuccayattho, tena na kevalaṃ vipassanāñāṇassa idha dassane tadeva kāraṇaṃ, atha kho idampīti imamatthaṃ samuccinātīti <hi rend="bold">ācariyena</hi> (dī. ni. ṭī. 1.235) vuttaṃ. Saddavidū pana īdise ṭhāne ca-saddo vā-saddattho, so ca vikappatthoti vadanti, tampi yuttameva atthantaradassane payuttattā. Attanā payujjitabbassa hi vijjamānatthasseva jotakā upasagganipātā yathā magganidassane sākhābhaṅgā, yathā ca adissamānā jotane padīpāti evamīdisesu. Hoti cettha –</p>

<p rend="gatha1">‘‘Atthantaradassanamhi <pb ed="M" n="2.0148" />, ca saddo yadi dissati;</p>

<p rend="gathalast">Samuccaye vikappe so, gahetabbo vibhāvinā’’ti.</p>

<p rend="bodytext"><hi rend="bold">Akatasammasanassā</hi>ti <pb ed="V" n="2.0128" /> hetugabbhapadaṃ. Tathā <hi rend="bold">katasammasanassā</hi>ti ca. <hi rend="bold">‘‘Dibbena cakkhunā bheravampi rūpaṃ passato</hi>ti ettha iddhividhañāṇena bheravaṃ rūpaṃ nimminitvā maṃsacakkhunā passatotipi vattabbaṃ. Evampi hi abhiññālābhino apariññātavatthukassa bhayaṃ santāso uppajjati uccavālikavāsimahānāgattherassa viyā’’ti ācariyena (dī. ni. ṭī. 1.235) vuttaṃ. Yathā cettha, evaṃ <hi rend="bold">dibbāya sotadhātuyā bheravaṃ saddaṃ suṇato</hi>ti etthāpi iddhividhañāṇena bheravaṃ saddaṃ nimminitvā maṃsasotena suṇatopīti vattabbameva. Evampi hi abhiññālābhino apariññātavatthukassa bhayaṃ santāso uppajjati uccavālikavāsimahānāgattherassa viya. Thero hi koñcanādasahitaṃ sabbasetaṃ hatthināgaṃ māpetvā disvā, sutvā ca sañjātabhayasantāsoti <hi rend="bold">aṭṭhakathāsu</hi> (vibha. aṭṭha. 2.882; ma. ni. aṭṭha. 1.81; visuddhi. 2.733) vutto. Aniccādivasena katasammasanassa dibbāya…pe… bhayaṃ santāso na uppajjatīti sambandho. <hi rend="bold">Bhayavinodanahetu</hi> nāma vipassanāñāṇena katasammasanatā, tassa, tena vā sampādanatthanti attho. <hi rend="bold">Idhevā</hi>ti catutthajjhānānantarameva. <hi rend="bold">‘‘Apicā’’</hi>tiādinā yathāpāṭhaṃ yuttataranayaṃ dasseti. Vipassanāya pavattaṃ pāmojjapītipassaddhiparamparāgatasukhaṃ <hi rend="bold">vipassanāsukhaṃ. Pāṭiyekka</hi>nti jhānābhiññādīhi asammissaṃ visuṃ bhūtaṃ <hi rend="bold">sandiṭṭhikaṃ sāmaññaphalaṃ.</hi> Tenāha bhagavā <hi rend="bold">dhammapade</hi> –</p>

<p rend="gatha1">‘‘Yato yato sammasati, khandhānaṃ udayabbayaṃ;</p>

<p rend="gathalast">Labhatī pītipāmojjaṃ, amataṃ taṃ vijānata’’ntiādi. (dha. pa. 374);</p>

<p rend="unindented">Idhāpi vuttaṃ ‘‘idampi kho mahārāja sandiṭṭhikaṃ sāmaññaphalaṃ…pe… paṇītatarañcā’’ti, tasmā pāḷiyā saṃsandanato imameva nayaṃ yuttataranti vadanti. <hi rend="bold">Āditovā</hi>ti abhiññānamādimhiyeva.</p>

<p rend="subhead">Manomayiddhiñāṇakathāvaṇṇanā</p>

<p rend="bodytext" n="236-7"><hi rend="paranum">236-7</hi><hi rend="dot">.</hi><hi rend="bold">Manomaya</hi>nti ettha pana <hi rend="bold">maya</hi>saddo aparapaññattivikārapadapūraṇanibbattiādīsu anekesvatthesu āgato. Idha pana nibbattiattheti dassetuṃ <pb ed="M" n="2.0149" /><hi rend="bold">‘‘manena nibbattita’’</hi>nti vuttaṃ. ‘‘Abhiññāmanena nibbattita’’nti atthoti ācariyenāti (dī. ni. ṭī. 1.236, 237) vuttaṃ. Visuddhimagge (visuddhi. 2.397) pana ‘‘adhiṭṭhānamanena nimmitattā manomaya’’nti āgataṃ, abhiññāmanena, adhiṭṭhānamanena cāti ubhayathāpi nibbattattā ubhayampetaṃ yuttameva <pb ed="V" n="2.0129" />. <hi rend="bold">Aṅgaṃ</hi> nāma hatthapādāditaṃtaṃsamudāyaṃ, <hi rend="bold">paccaṅgaṃ</hi> nāma kapparajaṇṇuādi tasmiṃ tasmiṃ samudāye avayavaṃ. ‘‘Ahīnindriya’’nti ettha paripuṇṇatāyeva ahīnatā, na tu appaṇītatā, paripuṇṇabhāvo ca cakkhusotādīnaṃ saṇṭhānavaseneva. Nimmitarūpe hi pasādo nāma natthīti dassetuṃ <hi rend="bold">‘‘saṇṭhānavasena avikalindriya’’</hi>nti vuttaṃ, imināva tassa jīvitindriyādīnampi abhāvo vuttoti daṭṭhabbaṃ. <hi rend="bold">Saṇṭhānavasenā</hi>ti ca kamaladalādisadisasaṇṭhānamattavasena, na rūpābhighātārahabhūtappasādādiindriyavasena. ‘‘Sabbaṅgapaccaṅgiṃ ahīnindriya’’nti vuttamevatthaṃ samatthento <hi rend="bold">‘‘iddhimatā’’</hi>tiādimāha. <hi rend="bold">Aviddhakaṇṇo</hi>ti kulacārittavasena kaṇṇālaṅkārapiḷandhanatthaṃ avijjhitakaṇṇo, nidassanamattametaṃ. Tenāha <hi rend="bold">‘‘sabbākārehī’’</hi>ti, vaṇṇasaṇṭhānāvayavavisesādisabbākārehīti attho. <hi rend="bold">Tenā</hi>ti iddhimatā.</p>

<p rend="bodytext">Ayamevattho pāḷiyampi vibhāvitoti āha <hi rend="bold">‘‘muñjamhā īsikantiādiupamāttayampi hi…pe… vutta’’</hi>nti. Katthaci pana <hi rend="bold">‘‘muñjamhā īsikantiādi upamāmattaṃ</hi>. <hi rend="bold">Yampi hi sadisabhāvadassanatthameva vutta’’</hi>nti pāṭho dissati. Tattha <hi rend="bold">‘‘upamāmatta’’</hi>nti iminā atthantaradassanaṃ nivatteti, <hi rend="bold">‘‘yampi hī’’</hi>tiādinā pana tassa upamābhāvaṃ samattheti. Niyatānapekkhena ca yaṃ-saddena ‘‘muñjamhā īsika’’ntiādivacanameva paccāmasati. <hi rend="bold">Sadisabhāvadassanatthamevā</hi>ti saṇṭhānatopi vaṇṇatopi avayavavisesatopi sadisabhāvadassanatthaṃyeva. Kathaṃ sadisabhāvoti vuttaṃ <hi rend="bold">‘‘muñjasadisā eva hī’’</hi>tiādi. <hi rend="bold">Muñjaṃ</hi> nāma tiṇaviseso, yena kocchādīni karonti. ‘‘Pavāheyyā’’ti vacanato anto ṭhitā eva īsikā adhippetāti dasseti <hi rend="bold">‘‘anto īsikā hotī’’</hi>ti iminā. <hi rend="bold">Īsikā</hi>ti ca kaḷīro. <hi rend="bold">Visuddhimaggaṭīkāyaṃ</hi> pana ‘‘kaṇḍa’’nti (visuddhi. ṭī. 2.399) vuttaṃ. <hi rend="bold">Vaṭṭāya kosiyā</hi>ti parivaṭṭulāya asikosiyā. <hi rend="bold">Patthaṭāyā</hi>ti paṭṭikāya. Karaḍitabbo bhājetabboti <hi rend="bold">karaṇḍo,</hi> peḷā. Karaḍitabbo jigucchitabboti <hi rend="bold">karaṇḍo,</hi> nimmokaṃ. Idhāpi <pb ed="M" n="2.0150" /> nimmokamevāti āha <hi rend="bold">‘‘karaṇḍāti idampī’’</hi>tiādi. <hi rend="bold">Vilīvakaraṇḍo</hi> nāma peḷā. Kasmā ahikañcukasseva nāmaṃ, na vilīvakaraṇḍakassāti codanaṃ sodheti <hi rend="bold">‘‘ahikañcuko hī’’</hi>tiādinā, sveva ahinā sadiso, tasmā tasseva nāmanti vuttaṃ hoti. <hi rend="bold">Visuddhimaggaṭīkāyaṃ</hi> pana <hi rend="bold">‘‘karaṇḍāyā</hi>ti peḷāya, nimmokatoti ca vadantī’’ti (visuddhi. ṭī. 2.399) vuttaṃ. Tattha peḷāgahaṇaṃ ahinā asadisatāya vicāretabbaṃ.</p>

<p rend="bodytext">Yajjevaṃ ‘‘seyyathāpi pana mahārāja puriso ahiṃ karaṇḍā uddhareyyā’’ti purisassa karaṇḍato ahiuddharaṇūpamāya ayamattho virujjheyya. Na hi so hatthena tato uddharituṃ sakkāti <pb ed="V" n="2.0130" /> anuyogenāha <hi rend="bold">‘‘tatthā’’</hi>tiādi. ‘‘Uddhareyyā’’ti hi aniyamavacanepi hatthena uddharaṇasseva pākaṭattā taṃdassanamiva jātaṃ. Tenāha <hi rend="bold">‘‘hatthena uddharamāno viya dassito’’</hi>ti. <hi rend="bold">‘‘Ayañhī’’</hi>tiādi cittena uddharaṇassa hetudassanaṃ. Ahino nāma pañcasu ṭhānesu sajātiṃ nātivattanti upapattiyaṃ, cutiyaṃ, vissaṭṭhaniddokkamane, samānajātiyā methunapaṭisevane, jiṇṇatacāpanayaneti vuttaṃ <hi rend="bold">‘‘sajātiyaṃ ṭhito’’</hi>ti. Uragajātiyameva ṭhito pajahati, na nāgiddhiyā aññajātirūpoti attho. Idañhi mahiddhike nāge sandhāya vuttaṃ. <hi rend="bold">Sarīraṃ khādayamānaṃ viyā</hi>ti attanoyeva tacaṃ attano sarīraṃ khādayamānaṃ viya. <hi rend="bold">Purāṇatacaṃ jigucchanto</hi>ti jiṇṇatāya katthaci muttaṃ katthaci olambitaṃ jiṇṇatacaṃ jigucchanto. <hi rend="bold">Catūhī</hi>ti ‘‘sajātiyaṃ ṭhito, nissāya, thāmena, jigucchanto’’ti yathāvuttehi catūhi kāraṇehi. <hi rend="bold">Tato</hi>ti kañcukato. <hi rend="bold">Aññenā</hi>ti attato aññena. <hi rend="bold">Cittenā</hi>ti purisassa citteneva, na hatthena. Seyyathāpi nāma puriso ahiṃ passitvā ‘‘aho vatāhaṃ imaṃ ahiṃ kañcukato uddhareyya’’nti ahiṃ karaṇḍā cittena uddhareyya, tassa evamassa ‘‘ayaṃ ahi, ayaṃ karaṇḍo, añño ahi, añño karaṇḍo, karaṇḍā tveva ahi ubbhato’’ti, evameva…pe… so imamhā kāyā aññaṃ kāyaṃ abhinimmināti…pe… ahīnindriyanti ayamettha adhippāyo.</p>

<p rend="subhead">Iddhividhañāṇādikathāvaṇṇanā</p>

<p rend="bodytext" n="239"><hi rend="paranum">239</hi><hi rend="dot">.</hi> Bhājanādivikatikiriyānissayabhūtā <pb ed="M" n="2.0151" /><hi rend="bold">suparikammakatamattikādayo viya</hi> vikubbanakiriyānissayabhāvato <hi rend="bold">iddhividhañāṇaṃ daṭṭhabbaṃ.</hi></p>

<p rend="bodytext" n="241"><hi rend="paranum">241</hi><hi rend="dot">.</hi> Pubbe nīvaraṇappahānavāre viya kantāraggahaṇaṃ akatvā kevalaṃ addhānamaggaggahaṇaṃ khemamaggadassanatthaṃ. Kasmā pana khemamaggasseva dassanaṃ, na kantāramaggassa, nanu upamādassanamattametanti codanaṃ pariharanto <hi rend="bold">‘‘yasmā’’</hi>tiādimāha. <hi rend="bold">‘‘Appaṭibhayañhī’’</hi>tiādi pana khemamaggasseva gahaṇakāraṇadassanaṃ. Vātātapādinivāraṇatthaṃ <hi rend="bold">sīse sāṭakaṃ katvā.</hi> Tathā tathā pana paripuṇṇavacanaṃ upamāsampattiyā upameyyasampādanatthaṃ, adhippetassa ca upameyyatthassa suviññāpanatthaṃ, hetudāharaṇabhedyabhedakādisampannavacanena ca viññūjātikānaṃ cittārādhanatthanti veditabbaṃ. Evaṃ sabbattha. <hi rend="bold">Sukhaṃ vavatthapetī</hi>ti akicchaṃ akasirena sallakkheti, paricchindati ca.</p>

<p rend="bodytext" n="243"><hi rend="paranum">243</hi><hi rend="dot">.</hi> Mando uttānaseyyakadārakopi ‘‘daharo’’ti vuccatīti tato visesanatthaṃ ‘‘yuvā’’ti <pb ed="V" n="2.0131" /> vuttanti mantvā yuvasaddena visesitabbameva daharasaddassa atthaṃ dassetuṃ <hi rend="bold">‘‘taruṇo’’</hi>ti vuttaṃ. Tathā yuvāpi koci anicchanako, anicchanato ca amaṇḍanajātikoti tato visesanatthaṃ ‘‘maṇḍanajātiko’’tiādi vuttanti mantvā maṇḍanajātikādisaddena visesitabbameva yuvasaddassa atthaṃ dassetuṃ <hi rend="bold">‘‘yobbannena samannāgato’’</hi>ti vuttaṃ. Pāḷiyañhi yathākkamaṃ padattayassa visesitabbavisesakabhāvena vacanato tathā saṃvaṇṇanā katā, itarathā ekakenāpi padena adhippetatthādhigamikā saparivārā saṃvaṇṇanāva kātabbā siyāti. ‘‘Maṇḍanapakatiko’’ti vuttameva vivarituṃ <hi rend="bold">‘‘divasassā’’</hi>tiādimāha. <hi rend="bold">Kaṇika</hi>saddo dosapariyāyo, doso ca nāma kāḷatilakādīti dasseti <hi rend="bold">‘‘kāḷatilakā’’</hi>tiādinā. Kāḷatilappamāṇā bindavo <hi rend="bold">kāḷatilakāni, kāḷā</hi> vā kammāsā, ye ‘‘sāsapabījikā’’tipi vuccanti. Tilappamāṇā bindavo <hi rend="bold">tilakāni. Vaṅgaṃ</hi> nāma viyaṅgaṃ vipariṇāmitamaṅgaṃ. Yobbannapīḷakādayo <hi rend="bold">mukhadūsipīḷakā,</hi> ye ‘‘kharapīḷakā’’ tipi vuccanti. <hi rend="bold">Mukhanimitta</hi>nti mukhacchāyaṃ. Mukhe gato doso <hi rend="bold">mukhadoso</hi><pb ed="M" n="2.0152" />. Lakkhaṇavacanamattametaṃ mukhe adosassapi pākaṭabhāvassa adhippetattā, yathā vā mukhe doso, evaṃ mukhe adosopi <hi rend="bold">mukhadoso</hi>ti saralopena vutto sāmaññaniddesatopi anekatthassa viññātabbattā, pisaddalopena vā ayamattho veditabbo. Avuttopi hi attho sampiṇḍanavasena vutto viya viññāyati, mukhadoso ca mukhaadoso ca <hi rend="bold">mukhadoso</hi>ti ekadesasarūpekasesanayenapettha attho daṭṭhabbo. Evañhi atthassa paripuṇṇatāya ‘‘paresaṃ soḷasavidhaṃ cittaṃ pākaṭaṃ hotī’’ti vacanaṃ samatthitaṃ hoti. Tenetaṃ vuccati –</p>

<p rend="gatha1">‘‘Vattabbassāvasiṭṭhassa, gāho nidassanādinā;</p>

<p rend="gathalast">Apisaddādilopena, ekasesanayena vā.</p>

<p rend="gatha1">Asamāne sadde tidhā, catudhā ca samānake;</p>

<p rend="gathalast">Sāmaññaniddesatopi, veditabbo vibhāvinā’’ti.</p>

<p rend="bodytext">‘‘Sarāgaṃ vā citta’’ntiādinā pāḷiyaṃ vuttaṃ <hi rend="bold">soḷasavidhaṃ cittaṃ.</hi></p>

<p rend="bodytext" n="245"><hi rend="paranum">245</hi><hi rend="dot">.</hi><hi rend="bold">Pubbenivāsañāṇūpamāya</hi>nti pubbenivāsañāṇassa, pubbenivāsañāṇe vā dassitāya upamāya. Kasmā pana pāḷiyaṃ gāmattayameva upamāne gahitanti codanaṃ sodhetuṃ <hi rend="bold">‘‘taṃ divasa’’</hi>ntiādi vuttaṃ. Taṃ divasaṃ katakiriyā nāma pākatikasattassāpi yebhuyyena pākaṭā hoti. Tasmā taṃ divasaṃ gantuṃ sakkuṇeyyaṃ gāmattayameva bhagavatā gahitaṃ, na taduttarīti adhippāyo <pb ed="V" n="2.0132" />. Kiñcāpi pāḷiyaṃ taṃdivasaggahaṇaṃ natthi, gāmattayaggahaṇena pana tadaheva katakiriyā adhippetāti mantvā aṭṭhakathāyaṃ taṃdivasaggahaṇaṃ katanti daṭṭhabbaṃ. Taṃdivasagatagāmattayaggahaṇeneva ca mahābhinīhārehi aññesampi pubbenivāsañāṇalābhīnaṃ tīsupi bhavesu katakiriyā yebhuyyena pākaṭā hotīti dīpitanti daṭṭhabbaṃ. Etadatthampi hi gāmattayaggahaṇanti. <hi rend="bold">Tīsu bhavesu katakiriyāyā</hi>ti abhisamparāyesu pubbe diṭṭhadhamme pana idāni, pubbe ca katakiccassa.</p>

<p rend="bodytext" n="247"><hi rend="paranum">247</hi><hi rend="dot">.</hi> Pāḷiyaṃ <hi rend="bold">rathikāya vīthiṃ sañcarante</hi>ti aññāya rathikāya aññaṃ rathiṃ sañcaranteti attho, tena aparāparaṃ sañcaraṇaṃ dassitanti āha <hi rend="bold">‘‘aparāparaṃ sañcarante’’</hi>ti, taṃtaṃkiccavasena ito cito ca sañcaranteti vuttaṃ hoti, ayamevattho rathivīthisaddānamekatthattā. <hi rend="bold">Siṅghāṭakamhī</hi>ti vīthicatukke. <hi rend="bold">Pāsādo viya bhikkhussa karajakāyo daṭṭhabbo</hi><pb ed="M" n="2.0153" /> tattha patiṭṭhitassa daṭṭhabbadassanasiddhito. Maṃsacakkhumato hi dibbacakkhusamadhigamo. Yathāha ‘‘maṃsacakkhussa uppādo, maggo dibbassa cakkhuno’’ti (itivu. 61). <hi rend="bold">Cakkhumā puriso viya ayameva dibbacakkhuṃ patvā ṭhito bhikkhu</hi> daṭṭhabbassa dassanato. Gehaṃ pavisanto, tato nikkhamanto viya ca mātukucchiṃ paṭisandhivasena pavisanto, tato ca vijātivasena nikkhamanto mātukucchiyā gehasadisattā. Tathā hi vuttaṃ ‘‘mātaraṃ kuṭikaṃ brūsi, bhariyaṃ brūsi kulāvaka’’nti (saṃ. ni. 1.19). Ayaṃ aṭṭhakathāmuttako nayo – gehaṃ pavisanto viya attabhāvaṃ upapajjanavasena okkamanto, gehā nikkhamanto viya ca attabhāvato cavanavasena apakkamanto attabhāvassa gehasadisattā. Vuttañhi ‘‘gahakāraka diṭṭhosi, puna gehaṃ na kāhasī’’ti (dha. pa. 154).</p>

<p rend="bodytext"><hi rend="bold">Aparāparaṃ sañcaraṇakasattā</hi>ti punappunaṃ saṃsāre paribbhamanakasattā. <hi rend="bold">Abbhokāsaṭṭhāne</hi>ti ajjhokāsadesabhūte. <hi rend="bold">Majjhe</hi>ti nagarassa majjhabhūte <hi rend="bold">siṅghāṭake. Tattha tatthā</hi>ti tasmiṃ tasmiṃ bhavekadese. <hi rend="bold">Nibbattasattā</hi>ti uppajjamānakasattā. Iminā hi tasmiṃ tasmiṃ bhave jātasaṃvaddhe satte vadati, ‘‘aparāparaṃ sañcaraṇakasattā’’ti pana etena tathā aniyamitakālike sādhāraṇasatte. Evañhi tesaṃ yathākkamaṃ sañcaraṇakasannisinnakajanopamatā upapannā hotīti. <hi rend="bold">Tīsu bhavesu nibbattasattānaṃ āvibhūtakālo</hi>ti ettha pana vuttappakārānaṃ sabbesampi sattānaṃ aniyamato gahaṇaṃ veditabbaṃ.</p>

<p rend="bodytext">Nanu cāyaṃ dibbacakkhukathā, atha kasmā ‘‘tīsu bhavesū’’ti catuvokārabhavassāpi saṅgaho kato. Na hi so arūpadhammārammaṇoti anuyogaṃ pariharanto <hi rend="bold">‘‘idañcā’’</hi>tiādimāha. Tattha <pb ed="V" n="2.0133" /><hi rend="bold">‘‘ida</hi>nti tīsu bhavesu nibbattasattānanti idaṃ vacana’’nti (dī. ni. ṭī. 1.247) ayamettha ācariyassa mati, evaṃ sati aṭṭhakathācariyehi aṭṭhakathāyameva yathāvutto anuyogo pariharitoti. Ayaṃ panettha amhākaṃ khanti – nanu cāyaṃ dibbacakkhukathā, atha kasmā ‘‘dibbena cakkhunā visuddhena atikkantamānusakena satte passati cavamāne upapajjamāne’’tiādinā avisesato catuvokārabhavūpagassāpi saṅgaho kato. Na hi <pb ed="M" n="2.0154" /> so arūpadhammārammaṇoti anuyogaṃ pariharanto <hi rend="bold">‘‘idañcā’’</hi>tiādimāha. Tattha <hi rend="bold">ida</hi>nti ‘‘satte passati cavamāne upapajjamāne’’tiādivacanaṃ. Evañhi sati aṭṭhakathācariyehi pāḷiyameva yathāvutto anuyogo pariharitoti. Yadaggena so pāḷiyaṃ pariharito, tadaggena aṭṭhakathāyampi tassā atthavaṇṇanābhāvato. <hi rend="bold">Desanāsukhatthamevā</hi>ti kevalaṃ desanāsukhatthaṃ eva avisesena vuttaṃ, na pana catuvokārabhavūpagānaṃ dibbacakkhussa āvibhāvasabbhāvato. ‘‘Ṭhapetvā arūpabhava’’nti vā ‘‘dvīsu bhavesū’’ti vā satte passati kāmāvacarabhavato, rūpāvacarabhavato ca cavamāneti vā kāmāvacarabhave, rūpāvacarabhave ca upapajjamāneti vā vuccamānā hi desanā yathārahaṃ bhedyabhedakādivibhāvanena sukhāsukhāvabodhā ca na hoti, avisesena pana evameva vuccamānā sukhāsukhāvabodhā ca. Desetuṃ, avabodhetuñca sukaratāpayojanañhi ‘‘desanāsukhattha’’nti vuttaṃ. Kasmāti āha <hi rend="bold">‘‘āruppe…pe… natthī’’</hi>ti, dibbacakkhugocarabhūtānaṃ rūpadhammānamabhāvatoti vuttaṃ hoti.</p>

<p rend="subhead">Āsavakkhayañāṇakathāvaṇṇanā</p>

<p rend="bodytext" n="248"><hi rend="paranum">248</hi><hi rend="dot">.</hi><hi rend="bold">Idha vipassanāpādakaṃ catutthajjhānacittaṃ veditabbaṃ,</hi> na lokiyābhiññāsu viya abhiññāpādakaṃ. <hi rend="bold">Vipassanāpādaka</hi>nti ca vipassanāya padaṭṭhānabhūtaṃ, vipassanā ca nāmesā tividhā vipassakapuggalabhedena mahābodhisattānaṃ vipassanā, paccekabodhisattānaṃ vipassanā, sāvakānaṃ vipassanā cāti. Tattha mahābodhisattānaṃ, paccekabodhisattānañca vipassanā cintāmayañāṇasambandhikā sayambhuñāṇabhūtā, sāvakānaṃ pana sutamayañāṇasambandhikā paropadesasambhūtā. Sā ‘‘ṭhapetvā nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā’’tiādinā anekadhā, arūpamukhavasena catudhātuvavatthāne vuttānaṃ tesaṃ tesaṃ dhātupariggahamukhānañca aññataramukhavasena anekadhā ca <hi rend="bold">visuddhimagge</hi> (visuddhi. 2.664) nānānayato vibhāvitā, mahābodhisattānaṃ pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ <pb ed="M" n="2.0155" /> paripākaṃ gacchantaṃ paramagambhīraṃ saṇhasukhumataraṃ anaññasādhāraṇaṃ vipassanāñāṇaṃ hoti <pb ed="V" n="2.0134" />, yaṃ aṭṭhakathāsu ‘‘mahāvajirañāṇa’’nti vuccati, yassa ca pavattivibhāgena catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhyā devasikaṃ satthu vaḷañjanasamāpattiyo vuccanti. Svāyaṃ buddhānaṃ vipassanācāro <hi rend="bold">paramatthamañjusāyaṃ visuddhimaggavaṇṇanāyaṃ</hi> (visuddhi. ṭī. 1.144) uddesato ācariyena dassito, tato so atthikehi gahetabbo. Idha pana sāvakānaṃ vipassanāva adhippetā.</p>

<p rend="bodytext"><hi rend="bold">‘‘Āsavānaṃ khayañāṇāyā’’</hi>ti idaṃ kiriyāpayojanabhūte tadatthe sampadānavacanaṃ, tasmā asatipi payojanavācake payojanavaseneva attho veditabboti āha <hi rend="bold">‘‘khayañāṇanibbattanatthāyā’’</hi>ti. Evamīdisesu. Nibbānaṃ, arahattamaggo ca ukkaṭṭhaniddesena idha <hi rend="bold">khayo</hi> nāma, tattha ñāṇaṃ <hi rend="bold">khayañāṇaṃ,</hi> tassa nibbattanasaṅkhāto attho payojanaṃ, tadatthāyāti attho. Khepeti pāpadhamme samucchindatīti <hi rend="bold">khayo,</hi> maggo. So pana pāpakkhayo āsavakkhayena vinā natthi, tasmā ‘‘khaye ñāṇa’’nti (dha. sa. suttantadukamātikā 148) ettha khayaggahaṇena āsavakkhayova vuttoti dasseti <hi rend="bold">‘‘āsavānaṃ khayo’’</hi>ti iminā. <hi rend="bold">Anuppāde ñāṇa</hi>nti āsavānamanuppādabhūte ariyaphale ñāṇaṃ. Khīyiṃsu āsavā etthāti <hi rend="bold">khayo,</hi> phalaṃ. Samitapāpatāya <hi rend="bold">samaṇo,</hi> samitapāpatā ca nippariyāyato arahattaphalenevāti āha <hi rend="bold">‘‘āsavānaṃ khayā samaṇo hotīti ettha phala’’</hi>nti. <hi rend="bold">Khayā</hi>ti ca khīṇattāti attho. Khīyanti āsavā etthāti <hi rend="bold">khayo,</hi> nibbānaṃ. ‘‘Āsavakkhayā’’ti pana samāsavasena dvibhāvaṃ katvā vuttattā ‘‘āsavānaṃ khayo’’ti padassa atthuddhāre āsavakkhayapadaggahaṇaṃ.</p>

<p rend="bodytext"><hi rend="bold">‘‘Paravajjānupassissā’’</hi>tiādigāthā dhammapade (dha. pa. 253). Tattha <hi rend="bold">ujjhānasaññino</hi>ti garahasaññino. <hi rend="bold">Arā</hi>ti dūrā. ‘‘Arā siṅghāmi vārija’’ntiādīsu (saṃ. ni. 1.234; jā. 1.6.116) viya hi dūratthoyaṃ nipāto. ‘‘Ārā’’tipi pāṭho. Arāsaddo viya ārāsaddopi dūratthe eko nipātoti veditabbo. Tadeva hi padaṃ saddasatthe udāhaṭaṃ. Kāmañca <hi rend="bold">dhammapadaṭṭhakathāyaṃ</hi> ‘‘arahattamaggasaṅkhātā ārā dūraṃ gatova hotī’’ti (dha. pa. aṭṭha. 2.253) vuttaṃ, tathāpi āsavavaḍḍhiyā saṅkhāre vaḍḍhento <pb ed="M" n="2.0156" /> visaṅkhārato suvidūradūro, tasmā ‘‘ārā so āsavakkhayā’’ti ettha āsavakkhayapadaṃ visaṅkhārādhivacanampi sambhavatīti āha <hi rend="bold">‘‘nibbāna’’</hi>nti. Khayanaṃ <hi rend="bold">khayo,</hi> āsavānaṃ khaṇanirodho. Sesaṃ tassa pariyāyavacanaṃ. Bhaṅgo āsavānaṃ khayoti vuttoti yojanā. Idha pana nibbānampi maggopi avinābhāvato. Na hi nibbānamanārabbha maggeneva āsavānaṃ khayo hotīti.</p>

<p rend="bodytext"><hi rend="bold">Tanninna</hi>nti <pb ed="V" n="2.0135" /> tasmiṃ āsavānaṃ khayañāṇe ninnaṃ. Sesaṃ tasseva vevacanaṃ. Pāḷiyaṃ <hi rend="bold">idaṃ dukkha</hi>nti dukkhassa ariyasaccassa paricchinditvā, anavasesetvā ca tadā tassa bhikkhuno paccakkhato gahitabhāvadassananti dassetuṃ <hi rend="bold">‘‘ettaka’’</hi>ntiādi vuttaṃ. Tattha hi <hi rend="bold">ettakaṃ dukkha</hi>nti tassa paricchijja gahitabhāvadassanaṃ. <hi rend="bold">Na ito bhiyyo</hi>ti anavasesetvā gahitabhāvadassanaṃ. Tenāha <hi rend="bold">‘‘sabbampi dukkhasacca’’</hi>ntiādi. Sarasalakkhaṇapaṭivedhavasena pajānanameva yathābhūtaṃ pajānanaṃ nāmāti dasseti <hi rend="bold">‘‘sarasalakkhaṇapaṭivedhenā’’</hi>ti iminā. <hi rend="bold">Raso</hi>ti sabhāvo rasitabbo jānitabboti katvā, attano raso <hi rend="bold">saraso,</hi> so eva lakkhaṇaṃ, tassa asammohato paṭivijjhanenāti attho. Asammohato paṭivijjhanañca nāma yathā tasmiṃ ñāṇe pavatte pacchā dukkhasaccassa sarūpādiparicchede sammoho na hoti, tathā tassa pavattiyeva. Tena vuttaṃ <hi rend="bold">‘‘yathābhūtaṃ pajānātī’’</hi>ti. <hi rend="bold">‘‘Nibbattika’’</hi>nti iminā ‘‘dukkhaṃ samudeti etasmāti <hi rend="bold">dukkhasamudayo’’</hi>ti nibbacanaṃ dasseti. <hi rend="bold">Tadubhaya</hi>nti dukkhaṃ, dukkhasamudayo ca. <hi rend="bold">Yaṃ ṭhānaṃ patvā</hi>ti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma. <hi rend="bold">Ṭhāna</hi>nti hi kāraṇaṃ vuccati tiṭṭhati ettha phalaṃ tadāyattatāyāti katvā. <hi rend="bold">Tadubhayaṃ patvā</hi>ti ca tadubhayavato puggalassa tadubhayassa patti viya vuttā. Puggalasseva hi ārammaṇakaraṇavasena nibbānappatti, na tadubhayassa. Apica <hi rend="bold">patvā</hi>ti pāpuṇanahetu, puggalassa ārammaṇakaraṇavasena samāpajjanatoti attho. Asamānakattuke viya hi samānakattukepi tvāpaccayassa hetvatthe pavatti saddasatthesu pākaṭā. <hi rend="bold">Appavattī</hi>ti appavattinimittaṃ ‘‘na pavattati tadubhayametenā’’ti katvā, appavattiṭṭhānaṃ vā ‘‘na pavattati tadubhayametthā’’ti katvā, anena ca ‘‘dukkhaṃ nirujjhati ettha, etenāti vā <hi rend="bold">dukkhanirodho’’</hi>ti nibbacanaṃ dasseti, dukkhasamudayassa pana gahaṇaṃ taṃnibbattakassa nirujjhanato tassāpi nirujjhanadassanatthanti daṭṭhabbaṃ. Nibbānapadeyeva <pb ed="M" n="2.0157" /> ta-saddo nivattatīti ayaṃ-saddo puna vutto. Sabbanāmikañhi padaṃ vuttassa vā liṅgassa gāhakaṃ, vuccamānassa vā. <hi rend="bold">Tassā</hi>ti dukkhanirodhassa. <hi rend="bold">Sampāpaka</hi>nti sacchikaraṇavasena sammadeva pāpakaṃ, etena ca ‘‘dukkhanirodhaṃ gamayati, gacchati vā etāyāti <hi rend="bold">dukkhanirodhagāminī,</hi> sāyeva paṭipadā <hi rend="bold">dukkhanirodhagāminipaṭipadā’’</hi>ti nibbacanaṃ dasseti.</p>

<p rend="bodytext"><hi rend="bold">Kilesavasenā</hi>ti āsavasaṅkhātakilesavasena. Tadeva āsavapariyāyena dassento puna āha, tasmā na ettha punaruttidosoti adhippāyo. Pariyāyadesanābhāvo nāma hi āveṇiko buddhadhammoti heṭṭhā vuttovāyamattho. Nanu ca āsavānaṃ dukkhasaccapariyāyova atthi, na sesasaccapariyāyo, atha kasmā sarūpato dassitasaccāniyeva kilesavasena pariyāyato puna dassento evamāhāti vuttanti? Saccaṃ, taṃsambandhattā pana sesasaccānaṃ taṃsamudayādipariyāyopi labbhatīti <pb ed="V" n="2.0136" /> katvā evaṃ vuttanti veditabbaṃ. Dukkhasaccapariyāyabhūtaāsavasambandhāni hi āsavasamudayādīnīti, saccāni dassentotipi yojetabbaṃ. ‘‘Āsavānaṃ khayañāṇāyā’’ti āraddhattā cettha āsavānameva gahaṇaṃ, na sesakilesānaṃ tathā anāraddhattāti daṭṭhabbaṃ. Tathā hi ‘‘kāmāsavāpi cittaṃ vimuccatī’’tiādinā (dī. ni. 1.248; ma. ni. 1.433; 3.19) āsavavimuttasīseneva sabbakilesavimutti vuttā. ‘‘Idaṃ dukkhanti yathābhūtaṃ pajānātī’’tiādinā missakamaggova idha kathito lokiyavipassanāya lokuttaramaggassa missakattāti vuttaṃ <hi rend="bold">‘‘saha vipassanāya koṭippattaṃ maggaṃ kathesī’’</hi>ti. ‘‘Jānato passato’’ti iminā tayopi pariññāsacchikiriyābhāvanābhisamayā vuttā catusaccapajānanāya eva catukiccasiddhito, pahānābhisamayo pana pārisesato ‘‘vimuccatī’’ti iminā vuttoti āha <hi rend="bold">‘‘maggakkhaṇaṃ dassetī’’</hi>ti. Cattāri hi kiccāni catusaccapajānanāya eva siddhāni. Yathāha ‘‘taṃ kho panidaṃ dukkhaṃ ariyasaccaṃ pariññātanti me bhikkhave pubbe ananussutesu dhammesu cakkhuṃ udapādī’’tiādi (saṃ. ni. 5.1081; mahāva. 15; paṭi. ma. 2.29). Ayaṃ <hi rend="bold">aṭṭhakathā</hi>muttako nayo – <hi rend="bold">jānato passato</hi>ti ca hetuniddeso, ‘‘jānanahetu passanahetu kāmāsavāpi cittaṃ vimuccatī’’tiādinā yojanā. Kāmañcettha jānanapassanakiriyānaṃ, vimuccanakiriyāya ca samānakālatā, tathāpi <pb ed="M" n="2.0158" /> dhammānaṃ samānakālikānampi paccayapaccayuppannatā sahajātādikoṭiyā labbhatīti, hetugabbhavisesanatādassanametantipi vadanti.</p>

<p rend="bodytext">Bhavāsavaggahaṇena cettha bhavarāgassa viya bhavadiṭṭhiyāpi samavarodhoti diṭṭhāsavassāpi saṅgaho daṭṭhabbo, adhunā pana ‘‘diṭṭhāsavāpi cittaṃ vimuccatī’’ti katthaci pāṭho dissati, so na porāṇo, pacchā pamādalikhitoti veditabbo. <hi rend="bold">Bhayabheravasuttasaṃvaṇṇanā</hi>dīsu (ma. ni. aṭṭha. 1.54) anekāsupi tatheva saṃvaṇṇitattā. Ettha ca kiñcāpi pāḷiyaṃ saccapaṭivedho aniyamitapuggalassa aniyamitakālavasena vutto, tathāpi abhisamayakāle tassa paccuppannataṃ upādāya ‘‘evaṃ jānato evaṃ passato’’ti vattamānakālaniddeso kato, so ca kāmaṃ kassaci maggakkhaṇato paraṃ yāvajjatanā atītakāliko eva, sabbapaṭhamaṃ panassa atītakālikattaṃ phalakkhaṇena veditabbanti āha <hi rend="bold">‘‘vimuttasminti iminā phalakkhaṇa’’</hi>nti. <hi rend="bold">Paccavekkhaṇañāṇa</hi>nti phalapaccavekkhaṇañāṇaṃ tathā ceva vuttattā. Taggahaṇena pana tadavinābhāvato sesāni niravasesāni gahetabbāni, ekadesāni vā aparipuṇṇāyapi paccavekkhaṇāya sambhavato. <hi rend="bold">‘‘Khīṇā jātī’’</hi>tiādīhi padehi ‘‘nāparaṃ itthattāyā’’ti padapariyosānehi. <hi rend="bold">Tassā</hi>ti paccavekkhaṇañāṇassa. <hi rend="bold">Bhūmi</hi>nti pavattiṭṭhānaṃ. Nanu ca ‘‘vimuttasmiṃ vimutta’’nti vuttaṃ phalameva tassa ārammaṇasaṅkhātā bhūmi, atha kathaṃ ‘‘khīṇā jātī’’tiādīhi tassa bhūmidassananti codanaṃ <pb ed="V" n="2.0137" /> sodhetuṃ <hi rend="bold">‘‘tena hī’’</hi>tiādi vuttaṃ. Yasmā pana pahīnakilesapaccavekkhaṇena vijjamānassāpi kammassa āyatiṃ appaṭisandhikabhāvato ‘‘khīṇā jātī’’ti pajānāti, yasmā ca maggapaccavekkhaṇādīhi ‘‘vusitaṃ brahmacariya’’ntiādīni pajānāti, tasmā ‘‘khīṇā jātī’’tiādīhi tassa bhūmidassananti vuttaṃ hoti. ‘‘Tena ñāṇenā’’ti hi yathārutato, avinābhāvato ca gahitena pañcavidhena paccavekkhaṇañāṇenāti attho.</p>

<p rend="bodytext">‘‘Khīṇā jātī’’ti ettha sotujanānaṃ suviññāpanatthaṃ parammukhā viya codanaṃ samuṭṭhāpeti <hi rend="bold">‘‘katamā panā’’</hi>tiādinā. Yena panādhippāyena codanā katā, tadadhippāyaṃ pakāsetvā parihāraṃ vattukāmo <hi rend="bold">‘‘na tāvassā’’</hi>tiādimāha. ‘‘Na tāva…pe… vijjamānattā’’ti vakkhamānameva hi atthaṃ manasi katvā ayaṃ codanā samuṭṭhāpitā, tattha <hi rend="bold">na tāvassa atītā</hi><pb ed="M" n="2.0159" /><hi rend="bold">jāti khīṇā</hi>ti assa bhikkhuno atītā jāti, na tāva maggabhāvanāya khīṇā. Tattha kāraṇamāha <hi rend="bold">‘‘pubbeva khīṇattā’’</hi>ti, maggabhāvanāya purimatarameva nirujjhanavasena khīṇattāti adhippāyo. Na anāgatā assa jāti khīṇā maggabhāvanāyāti yojanā. Tattha kāraṇamāha <hi rend="bold">‘‘anāgate vāyāmābhāvato’’</hi>ti, idañca anāgatabhāvasāmaññameva gahetvā lesena codanādhippāyavibhāvanatthaṃ vadati, na anāgatavisesaṃ anāgate maggabhāvanāya khepanapayogābhāvatoti attho. Vijjamāneyeva hi payogo sambhavati, na avijjamāneti vuttaṃ hoti. Anāgataviseso panettha adhippeto, tassa ca khepane vāyāmopi labbhateva. Tenāha <hi rend="bold">‘‘yā pana maggassā’’</hi>tiādi. <hi rend="bold">Anāgataviseso</hi>ti ca abhāvite magge uppajjanāraho anantarajātibhedo vuccati. Na paccuppannā assa jāti khīṇā maggabhāvanāyāti yojanā. Tattha kāraṇamāha <hi rend="bold">‘‘vijjamānattā’’</hi>ti, ekabhavapariyāpannatāya vijjamānattāti attho. Tattha tattha bhave paṭhamābhinibbattilakkhaṇā hi jāti. ‘‘Yā panā’’tiādinā pana maggabhāvanāya kilesahetuvināsanamukhena anāgatajātiyā eva khīṇabhāvo pakāsitoti daṭṭhabbaṃ. <hi rend="bold">Ekacatupañcavokārabhavesū</hi>ti bhavattayaggahaṇaṃ vuttanayena anavasesato jātiyā khīṇabhāvadassanatthaṃ, pubbapadadvayepettha uttarapadalopo. <hi rend="bold">Ekacatupañcakkhandhappabhedā</hi>ti etthāpi eseva nayo. <hi rend="bold">‘‘Taṃ so’’</hi>tiādi ‘‘kathañca naṃ pajānātī’’ti codanāya sodhanāvacanaṃ. Tattha <hi rend="bold">ta</hi>nti yathāvuttaṃ jātiṃ. <hi rend="bold">So</hi>ti khīṇāsavo bhikkhu. <hi rend="bold">Paccavekkhitvā</hi>ti pajānanāya pubbabhāge pahīnakilesapaccavekkhaṇadassanaṃ. Evañca katvā paccavekkhaṇaparamparāya tathā pajānanā siddhāti daṭṭhabbaṃ. Paccavekkhaṇantaravibhāvanatthameva hi <hi rend="bold">‘‘jānanto pajānātī’’</hi>ti vattamānavacanadvayaṃ vuttaṃ, jānanto hutvā, jānanahetu vā pajānāti nāmāti attho.</p>

<p rend="bodytext">Brahmacariyavāso <pb ed="V" n="2.0138" /> nāma ukkaṭṭhaniddesato maggabrahmacariyassa nibbattanamevāti āha <hi rend="bold">‘‘parivuttha’’</hi>nti, samantato niravasesena vasitaṃ pariciṇṇanti attho. Kasmā panidaṃ so atītakālavasena pajānātīti anuyogenāha <hi rend="bold">‘‘puthujjanakalyāṇakena hi saddhi’’</hi>ntiādi. Puthujjanakalyāṇakopi hi heṭṭhā vuttalakkhaṇo sotāpattiphalasacchikiriyāya paṭipanno <pb ed="M" n="2.0160" /> nāma <hi rend="bold">dakkhiṇavibhaṅgasuttā</hi>dīsu (ma. ni. 3.379) tathā eva vuttattā. <hi rend="bold">Vasanti nāmā</hi>ti vasantā eva nāma honti, na vutthavāsā. <hi rend="bold">Tasmā</hi>ti vutthavāsattā. Nanu ca ‘‘so ‘idaṃ dukkha’’nti yathābhūtaṃ pajānātī’’tiādinā pāḷiyaṃ sammādiṭṭhiyeva vuttā, na sammāsaṅkappādayo, atha kasmā <hi rend="bold">‘‘catūsu saccesu catūhi maggehi pariññāpahānasacchikiriyābhāvanāvasena soḷasavidhaṃ kiccaṃ niṭṭhāpita’’</hi>nti aṭṭhaṅgikassa maggassa sādhāraṇato vuttanti? Sammāsaṅkappādīnampi catukiccasādhanavasena pavattito. Sammādiṭṭhiyā hi catūsu saccesu pariññādikiccasādhanavasena pavattamānāya sammāsaṅkappādīnampi sesānaṃ dukkhasacce pariññābhisamayānuguṇāva pavatti, itarasaccesu ca nesaṃ pahānābhisamayādivasena pavatti pākaṭā evāti. Dukkhanirodhamaggesu yathākkamaṃ pariññāsacchikiriyābhāvanāpi yāvadeva samudayapahānatthāti katvā tadattheyeva tāsaṃ pakkhipanena ‘‘kataṃ karaṇīya’’nti padassa adhippāyaṃ vibhāvetuṃ <hi rend="bold">‘‘tenā’’</hi>tiādi vuttaṃ. <hi rend="bold">‘‘Dukkhamūlaṃ samucchinna’’</hi>nti imināpi tadeva pakārantarena vibhāveti.</p>

<p rend="bodytext">Kasmā panettha ‘‘kataṃ karaṇīya’’nti atītaniddeso katoti āha <hi rend="bold">‘‘puthujjanakalyāṇakādayo’’</hi>tiādi. Ime pakārā <hi rend="bold">itthaṃ,</hi> tabbhāvo <hi rend="bold">itthatta</hi>nti dasseti <hi rend="bold">‘‘itthabhāvāyā’’</hi>ti iminā, <hi rend="bold">āya</hi>-saddo ca sampadānatthe, tadatthāyāti attho. Te pana pakārā ariyamaggabyāpārabhūtā pariññādayo idhādhippetāti vuttaṃ <hi rend="bold">‘‘evaṃ soḷasakiccabhāvāyā’’</hi>ti. Te hi maggaṃ paccavekkhato maggānubhāvena pākaṭā hutvā upaṭṭhahanti magge paccavekkhite taṃkiccapaccavekkhaṇāyapi sukhena siddhito. Evaṃ sādhāraṇato catūsu maggesu paccekaṃ catukiccavasena soḷasakiccabhāvaṃ pakāsetvā tesupi kiccesu pahānameva padhānaṃ tadatthattā itaresaṃ pariññādīnanti tadeva visesato pakāsetuṃ <hi rend="bold">‘‘kilesakkhayabhāvāya vā’’</hi>ti āha.</p>

<p rend="bodytext">Apica purimanayena paccavekkhaṇaparamparāya paccavekkhaṇavidhiṃ dassetvā idāni padhānattā pahīnakilesapaccavekkhaṇavidhimeva dassetuṃ evaṃ vuttantipi daṭṭhabbaṃ. Dutiyavikappe ayaṃ pakāro <hi rend="bold">itthaṃ,</hi> tabbhāvo <hi rend="bold">itthattaṃ, āya</hi>saddo cettha sampadānavacanassa kāriyabhūto nissakkattheti dasseti <hi rend="bold">‘‘itthabhāvato’’</hi>ti iminā. ‘‘Imasmā evaṃ pakārā’’ti pana vadanto pakāro nāma <pb ed="M" n="2.0161" /> pakāravantato atthato bhedo natthi. Yadi hi so bhedo assa, tasseva so pakāro na siyā, tasmā <pb ed="V" n="2.0139" /> itthaṃ-saddo pakāravantavācako, atthato pana abhedepi sati avayavāvayavitādinā bhedaparikappanāvasena siyā kiñci bhedamatthaṃ, tasmā itthattasaddo pakāravācakoti dasseti. Ayamidha <hi rend="bold">ṭīkāyaṃ,</hi> (dī. ni. ṭī. 1.248) <hi rend="bold">majjhimāgamaṭīkāvinayaṭīkā</hi>dīsu (sārattha. ṭī. 1.14) ca āgatanayo.</p>

<p rend="bodytext">Saddavidū pana pavattinimittānusārena evamicchanti – ayaṃ pakāro assāti <hi rend="bold">itthaṃ,</hi> pakāravanto. Vicitrā hi taddhitavutti. Tassa bhāvo <hi rend="bold">itthattaṃ,</hi> pakāro, imamatthaṃ dassento <hi rend="bold">‘‘itthabhāvato imasmā evaṃ pakārā’’</hi>ti āhāti. Paṭhamavikappepi yathārahaṃ esa nayo. <hi rend="bold">Idāni vattamānakhandhasantānā</hi>ti sarūpakathanaṃ. <hi rend="bold">Apara</hi>nti anāgataṃ. <hi rend="bold">‘‘Ime pana pañcakkhandhā pariññātā tiṭṭhantī’’</hi>ti idāni pāṭho, ‘‘ime pana carimakattabhāvasaṅkhātā pañcakkhandhā pariññātā tiṭṭhantī’’ti pana <hi rend="bold">majjhimāgamavinayaṭīkā</hi>dīsu, (sārattha. ṭī. 1.14) idha ca <hi rend="bold">ṭīkāyaṃ</hi> (dī. ni. ṭī. 1.248) ulliṅgitapāṭho. Tattha <hi rend="bold">carimakattabhāvasaṅkhātā</hi>ti ekasantatipariyāpannabhāvena pacchimakattabhāvakathitā. <hi rend="bold">Pariññātā</hi>ti maggena paricchijja ñātā. <hi rend="bold">Tiṭṭhantī</hi>ti appatiṭṭhā anokāsā tiṭṭhanti. Etena hi tesaṃ khandhānaṃ apariññāmūlābhāvena apatiṭṭhābhāvaṃ dasseti. Apariññāmūlikā hi patiṭṭhā, tadabhāvato pana appatiṭṭhābhāvo. Yathāha ‘‘kabaḷīkāre ce bhikkhave āhāre atthi rāgo, atthi nandī, atthi taṇhā, patiṭṭhitaṃ tattha viññāṇaṃ viruḷha’’ntiādi (saṃ. ni. 2.64; kathā. 296; mahāni. 7). Tadupamaṃ vibhāveti <hi rend="bold">‘‘chinnamūlakā rukkhā viyā’’</hi>ti iminā, yathā chinnamūlakā rukkhā mūlābhāvato appatiṭṭhā anokāsā tiṭṭhanti, evametepi apariññāmūlābhāvatoti. Ayamettha opammasaṃsandanā. <hi rend="bold">Carimakacittanirodhenā</hi>ti parinibbānacittanirodhena. <hi rend="bold">Anupādāno</hi>ti anindhano. <hi rend="bold">Apaṇṇattikabhāva</hi>nti yesu khandhesu vijjamānesu tathā tathā parikappanāsiddhā paññatti, tadabhāvato tassāpi dharamānakapaññattiyā abhāvena apaññattikabhāvaṃ gamissanti. Paṇṇatti paññattīti hi atthato ekaṃ yathā ‘‘paññāsa paṇṇāsā’’ti. Paññāsa paṇṇādesoti hi akkharacintakā vadanti.</p>

<p rend="bodytext" n="249"><hi rend="paranum">249</hi><hi rend="dot">.</hi> Yebhuyyena <pb ed="M" n="2.0162" /> saṃkhipati saṅkucito bhavatīti <hi rend="bold">saṅkhepo,</hi> pabbatamatthakaṃ. Tañhi pabbatapādato anukkamena bahulaṃ saṃkhittaṃ saṅkucitaṃ hoti. Tenāha <hi rend="bold">‘‘pabbatamatthake’’</hi>ti, pabbatasikhareti attho. Ayaṃ <hi rend="bold">aṭṭhakathā</hi>muttako nayo – saṅkhipīyati pabbatabhāvena gaṇīyatīti saṅkhepo, pabbatapariyāpanno padeso, tasmiṃ pabbatapariyāpanne padeseti atthoti. <hi rend="bold">Anāvilo</hi>ti akālusiyo, sā cassa anāvilatā kaddamābhāvena hotīti āha <hi rend="bold">‘‘nikkaddamo’’</hi>ti. Sapati apadāpi <pb ed="V" n="2.0140" /> samānā gacchatīti <hi rend="bold">sippi,</hi> khuddakā sippi <hi rend="bold">sippiyo</hi> kā-kārassa ya-kāraṃ katvā, yo ‘‘muttiko’’tipi vuccati. Savati pasavatīti <hi rend="bold">sambuko,</hi> yaṃ ‘‘jalasutti, saṅkhalikā’’ti ca voharanti. Samāhāre yebhuyyato napuṃsakapayogoti vuttaṃ <hi rend="bold">‘‘sippiyasambuka’’</hi>nti. Evamīdisesu. <hi rend="bold">Sakkharā</hi>ti muṭṭhippamāṇā pāsāṇā. <hi rend="bold">Kathalānī</hi>ti kapālakhaṇḍāni. Samūhavācakassa ghaṭāsaddassa itthi liṅgassāpi dissanato ‘‘gumba’’nti padassatthaṃ dasseti <hi rend="bold">‘‘ghaṭā’’</hi>ti iminā.</p>

<p rend="bodytext">Kāmañca ‘‘sippiyasambukampi sakkharakathalampi macchagumbampi tiṭṭhantampi carantampī’’ti ettha sakkharakathalaṃ tiṭṭhatiyeva, sippiyasambukamacchagumbāni carantipi tiṭṭhantipi, tathāpi sahacaraṇanayena sabbāneva caranti viya evaṃ vuttanti atthaṃ dassento <hi rend="bold">‘‘tiṭṭhantampi carantampīti etthā’’</hi>tiādimāha. Tattha hi <hi rend="bold">‘‘sakkharakathalaṃ tiṭṭhatiyevā’’</hi>tiādinā yathāsambhavamatthaṃ dasseti, <hi rend="bold">‘‘yathā panā’’</hi>tiādinā pana sahacaraṇanayaṃ. <hi rend="bold">Pana</hi>-saddo arucisaṃsūcane, tathāpīti attho. <hi rend="bold">Antarantarā</hi>ti bahūnaṃ gāvīnamantarantarā ṭhitāsu gāvīsu vijjamānāsupi. <hi rend="bold">Gāvo</hi>ti gāviyo. <hi rend="bold">Itarāpī</hi>ti ṭhitāpi nisinnāpi. <hi rend="bold">Carantīti vuccanti</hi> sahacaraṇanayena. <hi rend="bold">Tiṭṭhantamevā</hi>tiādīsu ayamadhippāyo – sippiyasambukamacchagumbānaṃ caraṇakiriyāyapi yogato ṭhānakiriyāya anekantattā ekantato tiṭṭhantameva na kadācipi carantaṃ sakkharakathalaṃ upādāya sippiyasambukampi macchagumbampi tiṭṭhantanti vuttaṃ, na tu tesaṃ ṭhānakiriyamupādāya. Tesaṃ pana caraṇakiriyamupādāya ‘‘carantampī’’ti pi-saddalopo hettha daṭṭhabbo. <hi rend="bold">Itarampi dvaya</hi>nti sippiyasambukamacchagumbaṃ padavasena evaṃ vuttaṃ. <hi rend="bold">Itarañca dvaya</hi>nti sippiyasambukamacchagumbameva. <hi rend="bold">Carantanti vutta</hi>nti etthāpi tesaṃ ṭhānakiriyamupādāya ‘‘tiṭṭhantampī’’ti pi-saddalopo, evamettha aṭṭhakathācariyehi sahacaraṇanayo dassito, ācariyadhammapālattherena pana yathālābhanayopi. Tathā <pb ed="M" n="2.0163" /> hi vuttaṃ ‘‘kiṃ vā imāya sahacariyāya, yathālābhaggahaṇaṃ panettha daṭṭhabbaṃ. Sakkharakathalassa hi vasena tiṭṭhantanti, sippisambukassa macchagumbassa ca vasena tiṭṭhantampi carantampīti evaṃ yojanā kātabbā’’ti (dī. ni. ṭī. 1.249). Alabbhamānassāpi atthassa sahayogīvasena desanāmattaṃ pati sahacaraṇanayo, sādhāraṇato desitassāpi atthassa sambhavavasena vivecanaṃ pati yathālābhanayoti ubhayathāpi yujjati.</p>

<p rend="bodytext">Evampettha vadanti – <hi rend="bold">aṭṭhakathāyaṃ</hi> ‘‘sakkharakathalaṃ tiṭṭhatiyeva, itarāni carantipi tiṭṭhantipī’’ti iminā yathālābhanayo dassito yathāsambhavaṃ atthassa vivecitattā, ‘‘yathā panā’’tiādinā pana sahacaraṇanayo alabbhamānassāpi atthassa sahayogīvasena desanāmattassa vibhāvitattāti <pb ed="V" n="2.0141" />, tadetampi anupavajjameva atthassa yuttattā, <hi rend="bold">aṭṭhakathāya</hi>ñca tathā dassanassāpi sambhavatoti daṭṭhabbaṃ. <hi rend="bold">‘‘Tatthā’’</hi>tiādi upamāsaṃsandanaṃ. <hi rend="bold">Tīre</hi>ti udakarahadassa tīre. <hi rend="bold">Udakarahado</hi> ca nāma katthaci samuddopi vuccati ‘‘rahadopi tattha gambhīro, samuddo saritodako’’tiādīsu (dī. ni. 3.278). Katthaci jalāsayopi ‘‘rahadopi tattha dharaṇī nāma, yato meghā pavassanti, vassā yato patāyantī’’tiādīsu, (dī. ni. 3.281) idhāpi jalāsayoyeva. So hi udakavasena raho cakkhurahādikaṃ dadātīti <hi rend="bold">udakarahado</hi> o-kārassa a-kāraṃ katvā. Saddavidū pana ‘‘udakaṃ haratīti <hi rend="bold">udakarahado</hi> niruttinayenā’’ti vadanti.</p>

<p rend="bodytext"><hi rend="bold">‘‘Ettāvatā’’</hi>tiādinā catutthajjhānāntaraṃ dassitavipassanāñāṇato paṭṭhāya yathāvuttatthassa sampiṇḍanaṃ. Tattha <hi rend="bold">ettāvatā</hi>ti ‘‘puna caparaṃ mahārāja bhikkhu evaṃ samāhite citte…pe… ñāṇadassanāya cittaṃ abhinīharatī’’tiādinā ettakena, etaparimāṇavantena vā vacanakkamena. <hi rend="bold">Vipassanāñāṇa</hi>nti ñāṇadassananāmena dassitaṃ vipassanāñāṇaṃ, tassa ca visuṃ gaṇanadassanena heṭṭhā catutthajjhānānantaraṃ vattabbatākāraṇesu tīsu nayesu tatiyanayasseva yuttatarabhāvopi dīpitoti daṭṭhabbaṃ. Manomayañāṇassa iddhividhasamavarodhitabhāve <hi rend="bold">visuddhimagge</hi> (visuddhi. 2.379 ādayo) vuttepi idha pāḷiyaṃ visuṃ desitattā visuṃ eva gahaṇaṃ, tathā desanā ca pāṭiyekkasandiṭṭhikasāmaññaphalatthāti daṭṭhabbaṃ. Anāgataṃsañāṇayathākammūpagañāṇadvayassa <pb ed="M" n="2.0164" /> pāḷiyaṃ anāgatattā <hi rend="bold">‘‘dibbacakkhuvasena nipphanna’’</hi>nti vuttaṃ, tabbasena nipphannattā taggahaṇeneva gahitaṃ taṃ ñāṇadvayanti vuttaṃ hoti. Dibbacakkhussa hi anāgataṃsañāṇaṃ, yathākammūpagañāṇañcāti dvepi ñāṇāni paribhaṇḍāni hontīti. <hi rend="bold">Dibbacakkhuñāṇa</hi>nti cutūpapātañāṇanāmena dassitaṃ dibbacakkhuñāṇaṃ.</p>

<p rend="bodytext">Sabbesaṃ pana dasannaṃ ñāṇānaṃ ārammaṇavibhāgassa <hi rend="bold">visuddhimagge</hi> anāgatattā tatthānāgatañāṇānaṃ ārammaṇavibhāgaṃ dassetuṃ <hi rend="bold">‘‘tesa’’</hi>ntiādi vuttaṃ. <hi rend="bold">Tesa</hi>nti dasannaṃ ñāṇānaṃ. <hi rend="bold">Tatthā</hi>ti tasmiṃ ārammaṇavibhāge, tesu vā dasasu ñāṇesu. Bhūmibhedato parittamahaggataṃ, kālabhedato atītānāgatapaccuppannaṃ, santānabhedato ajjhattabahiddhā cāti <hi rend="bold">vipassanāñāṇaṃ sattavidhārammaṇaṃ.</hi> Parittārammaṇāditikattayeneva hi tassa ārammaṇavibhāgo, na maggārammaṇatikena. <hi rend="bold">Nimmitarūpāyatanamattamevā</hi>ti attanā nimmitaṃ rūpārammaṇameva, attanā vā nimmite manomaye kāye vijjamānaṃ rūpāyatanamevātipi yujjati. Idañhi tassa ñāṇassa abhinimmiyamāne manomaye kāye rūpāyatanamevārabbha pavattanato vuttaṃ, na pana tattha gandhāyatanādīnamabhāvato <pb ed="V" n="2.0142" />. Na hi rūpakalāpo gandhāyatanādivirahito atthīti sabbathā parinipphannameva nimmitarūpaṃ. Tenāha <hi rend="bold">‘‘parittapaccuppannabahiddhārammaṇa’’</hi>nti, yathākkamaṃ bhūmikālasantānabhedato tibbidhārammaṇanti attho. Nibbānavasena ekadhammārammaṇampi samānaṃ āsavakkhayañāṇaṃ parittārammaṇāditikavasena tividhārammaṇaṃ dassetuṃ <hi rend="bold">‘‘appamāṇabahiddhānavattabbārammaṇa’’</hi>nti vuttaṃ. Tañhi parittatikavasena appamāṇārammaṇaṃ, ajjhattikavasena bahiddhārammaṇaṃ, atītatikavasena navattabbārammaṇañca hoti.</p>

<p rend="bodytext">Uttaritarasaddo, paṇītatarasaddo ca pariyāyoti dasseti <hi rend="bold">‘‘seṭṭhatara’’</hi>nti iminā. Ratanakūṭaṃ viya kūṭāgārassa arahattaṃ kūṭaṃ uttamaṅgabhūtaṃ bhagavato desanāya arahattapariyosānattāti āha <hi rend="bold">‘‘arahattanikūṭenā’’</hi>ti. <hi rend="bold">Desanaṃ niṭṭhāpesī</hi>ti titthakaramataharavibhāviniṃ nānāvidhakuhanalapanādimicchājīvaviddhaṃsiniṃ tividhasīlālaṅkataparamasallekhapaṭipattiparidīpiniṃ jhānābhiññādiuttarimanussadhammavibhūsiniṃ cuddasavidhamahāsāmaññphalapaṭimaṇḍitaṃ anaññasādhāraṇaṃ sāmaññaphaladesanaṃ ratanāgāraṃ <pb ed="M" n="2.0165" /> viya ratanakūṭena arahattakūṭena niṭṭhāpesi ‘‘vimuttasmi’’nti iminā, arahattaphalassa desitattāti attho.</p>

<p rend="subhead">Ajātasattuupāsakattapaṭivedanākathāvaṇṇanā</p>

<p rend="bodytext" n="250"><hi rend="paranum">250</hi><hi rend="dot">.</hi> Ettāvatā bhagavatā desitassa sāmaññaphalasuttassa atthavaṇṇanaṃ katvā idāni dhammasaṅgāhakehi saṅgītassa ‘‘evaṃ vutte’’tiādipāṭhassapi atthavaṇṇanaṃ karonto paṭhamaṃ sambandhaṃ dassetuṃ <hi rend="bold">‘‘rājā’’</hi>tiādimāha. <hi rend="bold">Tattha tatthā</hi>ti tasmiṃ tasmiṃ sāmaññaphale, suttapadese vā. Karaṇaṃ <hi rend="bold">kāro,</hi> sādhu iti kāro tathā, ‘‘sādhu bhagavā, sādhu sugatā’’tiādinā taṃ pavattento. <hi rend="bold">Ādimajjhapariyosāna</hi>nti desanāya ādiñca majjhañca pariyosānañca. <hi rend="bold">Sakkaccaṃ</hi> sādaraṃ gāravaṃ <hi rend="bold">sutvā,</hi> ‘‘cintetvā’’ti ettha idaṃ pubbakālakiriyāvacanaṃ. Ime pañhe puthū samaṇabrāhmaṇe pucchanto ahaṃ ciraṃ vata amhi, evaṃ pucchantopi ahaṃ thuse koṭṭento viya kañci sāraṃ nālatthanti yojanā. Tathā yo…pe… vissajjesi, tassa bhagavato guṇasampadā aho vata. Dasabalassa guṇānubhāvaṃ ajānanto ahaṃ vañcito suciraṃ vata amhīti. <hi rend="bold">Vañcito</hi>ti ca aññāṇena vañcito āvaṭṭito, mohena paṭicchādito amhīti vuttaṃ hoti. Tenāha <hi rend="bold">‘‘dasabalassa guṇānubhāvaṃ ajānanto’’</hi>ti. Sāmaññajotanā hi visese avatiṭṭhati. Cintetvā āvikarontoti sambandho. Ullaṅghanasamatthāyapi ubbegapītiyā anullaṅghanampi siyāti āha <hi rend="bold">‘‘pañcavidhāya pītiyā phuṭasarīro’’</hi>ti. <hi rend="bold">Phuṭasarīro</hi>ti ca phusitasarīroti attho, na byāpitasarīroti <pb ed="V" n="2.0143" /> sabbāya pītiyā abyāpitattā. <hi rend="bold">Ta</hi>nti attano pasādassa āvikaraṇaṃ, upāsakattapavedanañca. <hi rend="bold">Āraddhaṃ</hi> dhammasaṅgāhakehi.</p>

<p rend="bodytext"><hi rend="bold">Abhikkantā</hi>ti atikkantā vigatā, vigatabhāvo ca khayo evāti āha <hi rend="bold">‘‘khaye dissatī’’</hi>ti. Tathā hi vuttaṃ <hi rend="bold">‘‘nikkhanto paṭhamo yāmo’’</hi>ti. <hi rend="bold">Abhikkantataro</hi>ti ativiya kantataro manoramo, tādiso ca sundaro bhaddako nāmāti vuttaṃ <hi rend="bold">‘‘sundare’’</hi>ti.</p>

<p rend="bodytext"><hi rend="bold">‘‘Ko me’’</hi>tiādi gāthā <hi rend="bold">vimānavatthumhi</hi> (vi. va. 857). Tattha <hi rend="bold">ko</hi>ti devanāgayakkhagandhabbādīsu katamo. <hi rend="bold">Me</hi>ti mama. <hi rend="bold">Pādānī</hi>ti pāde, liṅgavipariyāyoyaṃ. <hi rend="bold">Iddhiyā</hi>ti īdisāya deviddhiyā. <hi rend="bold">Yasasā</hi>ti īdisena parivārena, parijanena <pb ed="M" n="2.0166" /> ca. <hi rend="bold">Jala</hi>nti jalanto vijjotamāno. <hi rend="bold">Abhikkantenā</hi>ti ativiya kantena kamanīyena, abhirūpenāti vuttaṃ hoti. <hi rend="bold">Vaṇṇenā</hi>ti chavivaṇṇena sarīravaṇṇanibhāya. <hi rend="bold">Sabbā obhāsayaṃ disā</hi>ti sabbā dasapi disā obhāsayanto. Cando viya, sūriyo viya ca ekobhāsaṃ ekālokaṃ karonto ko vandatīti sambandho.</p>

<p rend="bodytext"><hi rend="bold">Abhirūpe</hi>ti atirekarūpe uḷāravaṇṇena sampannarūpe. <hi rend="bold">Abbhānumodane</hi>ti abhianumodane abhippamoditabhāve. Kimatthiyaṃ ‘‘abbhānumodane’’ti vacananti āha <hi rend="bold">‘‘tasmā’’</hi>tiādi. Yuttaṃ tāva hotu abbhānumodane, kasmā panāyaṃ dvikkhattuṃ vuttoti codanāya sodhanāmukhena āmeḍitavisayaṃ niddhāreti <hi rend="bold">‘‘bhaye kodhe’’</hi>tiādinā, iminā saddalakkhaṇena hetubhūtena evaṃ vutto, iminā ca iminā ca visayenāti vuttaṃ hoti. ‘‘Sādhu sādhu bhante’’ti āmeḍitavasena atthaṃ dassetvā tassa visayaṃ niddhārento evamāhātipi sambandhaṃ vadanti. Tattha ‘‘coro coro, sappo sappo’’tiādīsu <hi rend="bold">bhaye āmeḍitaṃ,</hi> ‘‘vijjha vijjha, pahara paharā’’tiādīsu <hi rend="bold">kodhe,</hi> ‘‘sādhu sādhū’’tiādīsu (saṃ. ni. 2.127; 3.35; 5.1085) <hi rend="bold">pasaṃsāyaṃ,</hi> ‘‘gaccha gaccha, lunāhi lunāhī’’tiādīsu <hi rend="bold">turite,</hi> ‘‘āgaccha āgacchā’’tiādīsu <hi rend="bold">kotūhale,</hi> ‘‘buddho buddhoti cintento’’tiādīsu (bu. vaṃ. 2.44) <hi rend="bold">acchare,</hi> ‘‘abhikkamathāyasmanto abhikkamathāyasmanto’’tiādīsu (dī. ni. 3.20; a. ni. 9.11) <hi rend="bold">hāse,</hi> ‘‘kahaṃ ekaputtaka, kahaṃ ekaputtakā’’tiādīsu (saṃ. ni. 2.63) <hi rend="bold">soke,</hi> ‘‘aho sukhaṃ, aho sukha’’ntiādīsu (udā. 20; dī. ni. 3.305) <hi rend="bold">pasāde. Ca</hi>saddo avuttasamuccayattho, tena garahā asammānādīnaṃ saṅgaho daṭṭhabbo. ‘‘Pāpo pāpo’’tiādīsu hi <hi rend="bold">garahāyaṃ,</hi> ‘‘abhirūpaka abhirūpakā’’tiādīsu <hi rend="bold">asammāne.</hi> Evametesu navasu, aññesu ca visayesu āmeḍitavacanaṃ <pb ed="V" n="2.0144" /> budho kareyya, yojeyyāti attho. Āmeḍanaṃ punappunamuccāraṇaṃ, āmeḍīyati vā punappunamuccārīyatīti <hi rend="bold">āmeḍitaṃ,</hi> ekassevatthassa dvattikkhattuṃ vacanaṃ. <hi rend="bold">Meḍi</hi>saddo hi ummādane, āpubbo tu dvattikkhattumuccāraṇe vattati yathā ‘‘etadeva yadā vākya-māmeḍayati vāsavo’’ti.</p>

<p rend="bodytext">Evaṃ <pb ed="M" n="2.0167" /> āmeḍitavasena dvikkhattuṃ vuttabhāvaṃ dassetvā idāni nayidaṃ āmeḍitavaseneva dvikkhattuṃ vuttaṃ, atha kho paccekamatthadvayavasenapīti dassento <hi rend="bold">‘‘atha vā’’</hi>tiādimāha. Āmeḍitavasena atthaṃ dassetvā vicchāvasenāpi dassento evamāhātipi vadanti, tadayuttameva byāpetabbassa dvikkhattumavuttattā. Byāpetabbassa hi byāpakena guṇakiriyādabbena byāpanicchāya dvattikkhattuṃ vacanaṃ vicchā yathā ‘‘gāmo gāmo ramaṇīyo’’ti. Tattha <hi rend="bold">abhikkanta</hi>nti abhikkamanīyaṃ, tabbhāvo ca atiiṭṭhatāyāti vuttaṃ <hi rend="bold">‘‘atiiṭṭha’’</hi>ntiādi, padattayañcetaṃ pariyāyavacanaṃ. <hi rend="bold">Etthā</hi>ti dvīsu abhikkantasaddesu. ‘‘Abhikkanta’’nti vacanaṃ apekkhitvā napuṃsakaliṅgena vuttaṃ, taṃ pana bhagavato vacanaṃ dhammadesanāyevāti katvā <hi rend="bold">‘‘yadidaṃ bhagavato dhammadesanā’’</hi>ti āha, yāyaṃ bhagavato dhammadesanā mayā sutā, tadidaṃ bhagavato dhammadesanāsaṅkhātaṃ vacanaṃ abhikkantanti attho. Evaṃ paṭiniddesopi hi atthato abhedattā yutto eva ‘‘yattha ca dinnaṃ mahapphalamāhū’’tiādīsu (vi. va. 888) viya. ‘‘Abhikkanta’’nti vuttassa vā atthamattadassanaṃ etaṃ, tasmā atthavasena liṅgavibhattivipariṇāmo veditabbo, kāriyavipariṇāmavasena cettha vibhattivipariṇāmatā. Vacananti hettha seso, abhikkantaṃ bhagavato vacanaṃ, yāyaṃ bhagavato dhammadesanā mayā sutā, sā abhikkantaṃ abhikkantāti attho. Dutiyapadepi ‘‘abhikkantanti pasādanaṃ apekkhitvā napuṃsakaliṅgena vutta’’ntiādinā yathārahamesa nayo netabbo.</p>

<p rend="bodytext"><hi rend="bold">‘‘Bhagavato vacana’’</hi>ntiādinā atthadvayasarūpaṃ dasseti. Tattha <hi rend="bold">dosanāsanato</hi>ti rāgādikilesadosaviddhaṃsanato. <hi rend="bold">Guṇādhigamanato</hi>ti sīlādiguṇānaṃ sampādanavasena adhigamāpanato. Ye guṇe desanā adhigameti, tesu ‘‘guṇādhigamanato’’ti vuttesuyeva guṇesu padhānabhūtā guṇā dassetabbāti te padhānabhūte guṇe tāva dassetuṃ <hi rend="bold">‘‘saddhājananato paññājananato’’</hi>ti vuttaṃ. Saddhāpadhānā hi lokiyā guṇā, paññāpadhānā lokuttarāti, padhānaniddeso cesa desanāya adhigametabbehi sīlasamādhidukādīhipi yojanāsambhavato. Aññampi atthadvayaṃ dasseti <hi rend="bold">‘‘sātthato’’</hi>tiādinā. Sīlādiatthasampattiyā <pb ed="M" n="2.0168" /><hi rend="bold">sātthato.</hi> Sabhāvaniruttisampattiyā <hi rend="bold">sabyañjanato.</hi> Suviññeyyasaddapayogatāya <hi rend="bold">uttānapadato.</hi> Saṇhasukhumabhāvena dubbiññeyyatthatāya <pb ed="V" n="2.0145" /><hi rend="bold">gambhīratthato.</hi> Siniddhamudumadhurasaddapayogatāya <hi rend="bold">kaṇṇasukhato.</hi> Vipulavisuddhapemanīyatthatāya <hi rend="bold">hadayaṅgamato.</hi> Mānātimānavidhamanena <hi rend="bold">anattukkaṃsanato.</hi> Thambhasārambhanimmaddanena <hi rend="bold">aparavambhanato.</hi> Hitādhippāyappavattiyā paresaṃ rāgapariḷāhādivūpasamanena <hi rend="bold">karuṇāsītalato.</hi> Kilesandhakāravidhamanena <hi rend="bold">paññāvadātato.</hi> Avadātaṃ, odātanti ca atthato ekaṃ. Karavīkarutamañjutāya <hi rend="bold">āpātharamaṇīyato.</hi> Pubbāparāviruddhasuvisuddhatāya <hi rend="bold">vimaddakkhamato.</hi> Āpātharamaṇīyatāya eva <hi rend="bold">suyyamānasukhato.</hi> Vimaddakkhamatāya, hitajjhāsayappavattitāya ca <hi rend="bold">vīmaṃsiyamānahitato</hi>ti evamettha attho veditabbo. <hi rend="bold">Ādi</hi>saddena pana saṃsāracakkanivattanato, saddhammacakkappavattanato, micchāvādaviddhaṃsanato, sammāvādapatiṭṭhāpanato, akusalamūlasamuddharaṇato, kusalamūlasaṃropanato, apāyadvāravidhānato, saggamaggadvāravivaraṇato, pariyuṭṭhānavūpasamanato, anusayasamugghāṭanatoti evamādīnaṃ saṅgaho daṭṭhabbo.</p>

<p rend="bodytext">Na kevalaṃ padadvayeneva, <hi rend="bold">tato parampi catūhi upamāhī</hi>ti <hi rend="bold">pi</hi>-saddo sampiṇḍanattho. ‘‘Cakkhumanto rūpāni dakkhantī’’ti idaṃ ‘‘telapajjotaṃ dhāreyyā’’ti catutthaupamāya ākāramattadassanaṃ, na pana upamantaradassananti āha <hi rend="bold">‘‘catūhi upamāhī’’</hi>ti. <hi rend="bold">Adhomukhaṭṭhapita</hi>nti kenaci adhomukhaṃ ṭhapitaṃ. <hi rend="bold">Heṭṭhāmukhajāta</hi>nti sabhāveneva heṭṭhāmukhaṃ jātaṃ. <hi rend="bold">Ugghāṭeyyā</hi>ti vivaṭaṃ kareyya. <hi rend="bold">‘‘Hatthe gahetvā’’</hi>ti samācikkhaṇadassanatthaṃ vuttaṃ, ‘‘puratthābhimukho, uttarābhimukho vā gacchā’’tiādinā vacanamattaṃ avatvā ‘‘esa maggo, evaṃ gacchā’’ti hatthe gahetvā nissandehaṃ dasseyyāti vuttaṃ hoti. Kāḷapakkhe cātuddasī <hi rend="bold">kāḷapakkhacātuddasī.</hi> Nirantararukkhagahanena ekagghano vanasaṇḍo <hi rend="bold">ghanavanasaṇḍo.</hi> Meghassa paṭalaṃ <hi rend="bold">meghapaṭalaṃ,</hi> meghacchannatāti vuttaṃ hoti. <hi rend="bold">Nikkujjitaṃ ukkujjeyyā</hi>ti kassacipi ādheyyassa anādhārabhūtaṃ kiñci bhājanaṃ ādhārabhāvāpādanavasena ukkujjeyya upari mukhaṃ ṭhapeyya. Heṭṭhāmukhajātatāya <hi rend="bold">vimukhaṃ,</hi> adhomukhaṭṭhapitatāya asaddhamme <hi rend="bold">patita</hi>nti evaṃ padadvayaṃ nikkujjitapadassa yathādassitena <pb ed="M" n="2.0169" /> atthadvayena yathārahaṃ yojetabbaṃ, na yathāsaṅkhyaṃ. Attano sabhāveneva hi esa rājā saddhammavimukho, pāpamittena pana devadattena pitughātādīsu uyyojitattā asaddhamme patitoti. Vuṭṭhāpentena bhagavatāti sambandho.</p>

<p rend="bodytext"><hi rend="bold">‘‘Kassapassa bhagavato’’</hi>tiādinā tadā raññā avuttassāpi atthāpattimattadassanaṃ. Kāmañca kāmacchandādayopi paṭicchādakā nīvaraṇabhāvato, micchādiṭṭhi pana savisesaṃ paṭicchādikā satte micchābhinivesavasenāti āha <hi rend="bold">‘‘micchādiṭṭhigahanapaṭicchanna’’</hi>nti. Tenāha bhagavā ‘‘micchādiṭṭhiparamāhaṃ bhikkhave vajjaṃ vadāmī’’ti, [a. ni. 1.310 (atthato samānaṃ)] micchādiṭṭhisaṅkhātagumbapaṭicchannanti <pb ed="V" n="2.0146" /> attho. ‘‘Micchādiṭṭhigahanapaṭicchannaṃ sāsanaṃ vivarantenā’’ti vadanto sabbabuddhānaṃ ekāva anusandhi, ekaṃva sāsananti katvā kassapassa bhagavato sāsanampi iminā saddhiṃ ekasāsanaṃ karotīti daṭṭhabbaṃ. <hi rend="bold">Aṅguttaraṭṭhakathādīsu</hi>pi hi tathā ceva vuttaṃ, evañca katvā micchādiṭṭhigahanapaṭicchannassa sāsanassa vivaraṇavacanaṃ upapannaṃ hotīti.</p>

<p rend="bodytext">Sabbo akusaladhammasaṅkhāto apāyagāmimaggo <hi rend="bold">kummaggo</hi> kucchito maggoti katvā. Sammādiṭṭhiādīnaṃ ujupaṭipakkhatāya micchādiṭṭhiādayo aṭṭha micchattadhammā <hi rend="bold">micchāmaggo</hi> mokkhamaggato micchā vitatho maggoti katvā. Teneva hi tadubhayassa paṭipakkhataṃ sandhāya <hi rend="bold">‘‘saggamokkhamaggaṃ āvikarontenā’’</hi>ti vuttaṃ. Sabbo hi kusaladhammo <hi rend="bold">saggamaggo. </hi> Sammādiṭṭhiādayo aṭṭha sammattadhammā <hi rend="bold">mokkhamaggo.</hi> Sappiādisannissayo padīpo na tathā ujjalo, yathā telasannissayoti <hi rend="bold">telapajjota</hi>ggahaṇaṃ. <hi rend="bold">Dhāreyyā</hi>ti dhareyya, samāhareyya samādaheyyāti attho. <hi rend="bold">Buddhādiratanarūpānī</hi>ti buddhādīnaṃ tiṇṇaṃ ratanānaṃ vaṇṇāyatanāni. Tesaṃ buddhādiratanarūpānaṃ paṭicchādakassa mohandhakārassa viddhaṃsakaṃ tathā. Desanāsaṅkhātaṃ pajjotaṃ tathā. Tadubhayaṃ tulyādhikaraṇavasena viyūhitvā tassa dhārako samādahakoti atthena <hi rend="bold">‘‘tappaṭicchādakamohandhakāraviddhaṃsakadesanāpajjotadhārakenā’’</hi>ti vuttaṃ. <hi rend="bold">Etehi pariyāyehī</hi>ti yathāvuttehi nikkujjitukkujjanapaṭicchannavivaraṇamaggācikkhaṇatelapajjotadhāraṇa saṅkhāta catubbidhopamopamitabbappakārehi, yathāvuttehi <pb ed="M" n="2.0170" /> vā nānāvidhakuhanalapanādimicchājīvavidhamanādivibhāvanapariyāyehi. Tenāha <hi rend="bold">‘‘anekapariyāyena dhammo pakāsito’’</hi>ti.</p>

<p rend="bodytext"><hi rend="bold">‘‘Eva’’</hi>ntiādinā ‘‘esāha’’ntiādipāṭhassa sambandhaṃ dasseti. Pasannacittatāyapasannākāraṃ karoti. Pasannacittatā ca imaṃ desanaṃ sutvā evāti atthaṃ ñāpetuṃ <hi rend="bold">‘‘imāya desanāyā’’</hi>tiādi vuttaṃ. <hi rend="bold">Imāya desanāya</hi> hetubhūtāya. <hi rend="bold">Pasannākāra</hi>nti pasannehi sādhujanehi kattabbasakkāraṃ. <hi rend="bold">Saraṇa</hi>nti paṭisaraṇaṃ. Tenāha <hi rend="bold">‘‘parāyaṇa’’</hi>nti. Parāyaṇatā pana anatthanisedhanena, atthasampādanena cāti vuttaṃ <hi rend="bold">‘‘aghassa tātā,</hi><hi rend="bold">hitassa ca vidhātā’’</hi>ti. <hi rend="bold">Aghassā</hi>ti nissakke sāmivacanaṃ, pāpatoti attho. Dukkhatotipi vadanti keci. Tāyati avassayaṃ karotīti <hi rend="bold">tātā. Hitassā</hi>ti upayogatthe sāmivacanaṃ. Vidahati saṃvidhānaṃ karotīti <hi rend="bold">vidhātā. ‘‘Iti iminā adhippāyenā’’</hi>ti vadanto ‘‘itisaddo cettha luttaniddiṭṭho, so ca ākārattho’’ti dasseti. <hi rend="bold">Saraṇa</hi>nti gamanaṃ. Hitādhippāyena bhajanaṃ, jānanaṃ vā, evañca katvā <hi rend="bold">vinayaṭṭhakathādīsu</hi> ‘‘saraṇanti gacchāmī’’ti saheva itisaddena attho vuttoti. Ettha hi nāyaṃ gami-saddo <pb ed="V" n="2.0147" /> nī-saddādayo viya dvikammiko, tasmā yathā ‘‘ajaṃ gāmaṃ netī’’ti vuccati, evaṃ ‘‘bhagavantaṃ saraṇaṃ gacchāmī’’ti vattuṃ na sakkā, ‘‘saraṇanti gacchāmī’’ti pana vattabbaṃ, tasmā ettha itisaddo luttaniddiṭṭhoti veditabbaṃ, evañca katvā ‘‘yo buddhaṃ saraṇaṃ gacchati, so buddhaṃ vā gaccheyya saraṇaṃ vā’’ti (khu. pā. aṭṭha. 1.gamatīyadīpanā) <hi rend="bold">khuddakanikāyaṭṭhakathāya</hi> uddhaṭā codanā anavakāsā. Na hi gami-saddaṃ duhādinyādigaṇikaṃ karonti akkharacintakāti. Hotu tāva gami-saddassa ekakammabhāvo, tathāpi ‘‘gacchateva pubbaṃ disaṃ, gacchati pacchimaṃ disa’’ntiādīsu (saṃ. ni. 1.159; 3.87) viya ‘‘bhagavantaṃ, saraṇa’’nti padadvayassa samānādhikaraṇatā yuttāti? Na, tassa padadvayassa samānādhikaraṇabhāvānupapattito. Tassa hi samānādhikaraṇabhāve adhippete paṭihatacittopi bhagavantaṃ upasaṅkamanto buddhaṃ saraṇaṃ gato nāma siyā. Yañhi taṃ ‘‘buddho’’ti visesitaṃ saraṇaṃ, tamevesa gatoti, na cettha anupapattikena atthena attho, tasmā ‘‘bhagavanta’’nti gamanīyatthassa dīpanaṃ, ‘‘saraṇa’’nti pana gamanākārassāti vuttanayena <pb ed="M" n="2.0171" /> itilopavaseneva attho gahetabboti. <hi rend="bold">Dhammañca saṅghañcā</hi>ti etthāpi eseva nayo. Honti cettha –</p>

<p rend="gatha1">‘‘Gamissa ekakammattā, itilopaṃ vijāniyā;</p>

<p rend="gathalast">Paṭighātappasaṅgattā, na ca tulyatthatā siyā.</p>

<p rend="gatha1">Tasmā gamanīyatthassa, pubbapadaṃva jotakaṃ;</p>

<p rend="gathalast">Gamanākārassa paraṃ, ityuttaṃ saraṇattaye’’ti.</p>

<p rend="bodytext">‘‘Iti iminā adhippāyena bhagavantaṃ gacchāmī’’ti pana vadanto aneneva adhippāyena bhajanaṃ, jānanaṃ vā saraṇagamanaṃ nāmāti niyameti. Tattha <hi rend="bold">‘‘gacchāmī’’</hi>tiādīsu purimassa purimassa pacchimaṃ pacchimaṃ atthavacanaṃ, <hi rend="bold">‘‘gacchāmī’’</hi>ti etassa vā anaññasādhāraṇatādassanavasena pāṭiyekkameva atthavacanaṃ <hi rend="bold">‘‘bhajāmī’’</hi>tiādipadattayaṃ. <hi rend="bold">Bhajana</hi>ñhi saraṇādhippāyena upasaṅkamanaṃ, <hi rend="bold">sevanaṃ</hi> santikāvacarabhāvo, <hi rend="bold">payirupāsanaṃ</hi> vattapaṭivattakaraṇena upaṭṭhānanti evaṃ sabbathāpi anaññasādhāraṇataṃyeva dasseti. Evaṃ ‘‘gacchāmī’’ti padassa gatiatthaṃ dassetvā buddhiatthampi dassetuṃ <hi rend="bold">‘‘evaṃ vā’’</hi>tiādimāha, tattha <hi rend="bold">eva</hi>nti ‘‘bhagavā me saraṇa’’ntiādinā adhippāyena. Kasmā pana ‘‘gacchāmī’’ti padassa ‘‘bujjhāmī’’ti ayamattho labbhatīti codanaṃ sodheti <hi rend="bold">‘‘yesañhī’’</hi>tiādinā, anena ca niruttinayamantarena sabhāvatova gamudhātussa buddhiatthoti dīpeti. <hi rend="bold">Dhātūna</hi>nti mūlasaddasaṅkhātānaṃ i, yā, kamu, gamuiccādīnaṃ.</p>

<p rend="bodytext"><hi rend="bold">‘‘Adhigatamagge</hi><pb ed="V" n="2.0148" />, <hi rend="bold">sacchikatanirodhe’’</hi>ti padadvayenāpi phalaṭṭhā eva dassitā, na maggaṭṭhāti te dassento <hi rend="bold">‘‘yathānusiṭṭhaṃ paṭipajjamāne cā’’</hi>ti āha. Nanu ca kalyāṇaputhujjanopi ‘‘yathānusiṭṭhaṃ paṭipajjatī’’ti vuccatīti? Kiñcāpi vuccati, nippariyāyena pana maggaṭṭhā eva tathā vattabbā, na itaro niyāmokkamanābhāvato. Tathā hi te eva <hi rend="bold">‘‘apāyesu apatamāne dhāretī’’</hi>ti vuttā. Sammattaniyāmokkamanena hi apāyavinimuttisambhavoti. Evaṃ anekehipi vinaya- (sārattha. ṭī. 1.verañjakaṇḍavaṇṇanā) suttantaṭīkākārehī (dī. ni. ṭī. 1.250) vuttaṃ, tadetaṃ sammattaniyāmokkamanavasena nippariyāyato apāyavinimuttake sandhāya vuttaṃ, tadanupapattivasena pana pariyāyato apāyavinimuttakaṃ kalyāṇaputhujjanampi ‘‘yathānusiṭṭhaṃ paṭipajjamāne’’ti padena dassetīti daṭṭhabbaṃ. Tathā <pb ed="M" n="2.0172" /> hesa <hi rend="bold">dakkhiṇavibhaṅgasuttā</hi>dīsu (ma. ni. 3.379) sotāpattiphalasacchikiriyāya paṭipannabhāvena vuttoti, <hi rend="bold">chattavimāne</hi> (vi. va. 886 ādayo) chattamāṇavako cettha nidassanaṃ. Adhigatamagge, sacchikatanirodhe ca yathānusiṭṭhaṃ paṭipajjamāne ca puggale apāyesu apatamāne katvā dhāretīti sapāṭhasesayojanā. Atītakālikena hi purimapadadvayena phalaṭṭhānameva gahaṇaṃ, vattamānakālikena ca pacchimena padena saha kalyāṇaputhujjanena maggaṭṭhānameva. <hi rend="bold">‘‘Apatamāne’’</hi>ti pana padena dhāraṇākāradassanaṃ apatanakaraṇavaseneva dhāretīti, dhāraṇasarūpadassanaṃ vā. Dhāraṇaṃ nāma apatanakaraṇamevāti, apatanakaraṇañca apāyādinibbattakakilesaviddhaṃsanavasena vaṭṭato niyyānameva. ‘‘Apāyesū’’ti hi dukkhabahulaṭṭhānatāya padhānavasena vuttaṃ, vaṭṭadukkhesu pana sabbesupi apatamāne katvā dhāretīti attho veditabbo. Tathā hi <hi rend="bold">abhidhammaṭṭhakathāyaṃ</hi> vuttaṃ ‘‘sotāpattimaggo cettha apāyabhavato vuṭṭhāti, sakadāgāmimaggo sugatikāmabhavekadesato, anāgāmimaggo kāmabhavato, arahattamaggo rūpārūpabhavato, sabbabhavehipi vuṭṭhāti evāti vadantī’’ti (dha. sa. aṭṭha. 350) evañca katvā ariyamaggo niyyānikatāya, nibbānañca tassa tadatthasiddhihetutāyāti ubhayameva nippariyāyena dhammo nāmāti sarūpato dassetuṃ <hi rend="bold">‘‘so atthato ariyamaggo ceva nibbānañcā’’</hi>ti vuttaṃ. Nibbānañhi ārammaṇaṃ labhitvā ariyamaggassa tadatthasiddhi, svāyamattho ca pāḷiyā eva siddhoti āha <hi rend="bold">‘‘vuttañceta’’</hi>ntiādi. <hi rend="bold">Yāvatā</hi>ti yattakā. <hi rend="bold">Tesa</hi>nti tattakānaṃ dhammānaṃ. ‘‘Aggo akkhāyatī’’ti vattabbe o-kārassa a-kāraṃ, ma-kārāgamañca katvā <hi rend="bold">‘‘aggamakkhāyatī’’</hi>ti vuttaṃ. <hi rend="bold">‘‘Akkhāyatī’’</hi>ti cettha itisaddo ādiattho, pakārattho vā, tena ‘‘yāvatā bhikkhave dhammā saṅkhatā vā asaṅkhatā vā, virāgo tesaṃ aggamakkhāyatī’’tiādi (itivu. 90; a. ni. 4.34) suttapadaṃ saṅgaṇhāti, <hi rend="bold">‘‘vitthāro’’</hi>ti iminā vā tadavasesasaṅgaho.</p>

<p rend="bodytext">Yasmā <pb ed="V" n="2.0149" /> pana ariyaphalānaṃ ‘‘tāya saddhāya avūpasantāyā’’tiādi vacanato maggena samucchinnānaṃ kilesānaṃ paṭippassaddhippahānakiccatāya niyyānānuguṇatā, niyyānapariyosānatā ca, pariyattiyā pana niyyānadhammasamadhigamahetutāya <pb ed="M" n="2.0173" /> niyyānānuguṇatāti iminā pariyāyena vuttanayena dhammabhāvo labbhati, tasmā tadubhayampi saṅgaṇhanto <hi rend="bold">‘‘na kevalañcā’’</hi>tiādimāha. Svāyamattho ca pāṭhāruḷho evāti dasseti <hi rend="bold">‘‘vuttañheta’’</hi>ntiādinā. Tattha <hi rend="bold">chattamāṇavakavimāne</hi>ti chatto kira nāma setabyāyaṃ brāhmaṇamāṇavako, so ukkaṭṭhāyaṃ pokkharasātibrāhmaṇassa santike sippaṃ uggahetvā ‘‘garudakkhiṇaṃ dassāmī’’ti ukkaṭṭhābhimukho gacchati, athassa bhagavā antarāmagge corantarāyaṃ, tāvatiṃsabhavane nibbattamānañca disvā gāthābandhavasena saraṇagamanavidhiṃ desesi, tassa tāvatiṃsabhavanupagassa tiṃsayojanikaṃ vimānaṃ chattamāṇavakavimānaṃ. Devalokepi hi tassa manussakāle samaññā yathā ‘‘maṇḍūko devaputto, (vi. va. 858 ādayo) kuvero devarājā’’ti, idha pana chattamāṇavakavimānaṃ vatthu kāraṇaṃ etassāti katvā uttarapadalopena ‘‘na tathā tapati nabhe sūriyo, cando ca na bhāsati na phusso, yathā’’tiādikā (vi. va. 889) desanā <hi rend="bold">‘‘chattamāṇavakavimāna’’</hi>nti vuccati, tatrāyaṃ gāthā pariyāpannā, tasmā chattamāṇavakavimānavatthudesanāyanti attho veditabbo.</p>

<p rend="bodytext">Kāmarāgo bhavarāgoti evamādibhedo anādikālavibhāvito sabbopi rāgo virajjati pahīyati etenāti <hi rend="bold">rāgavirāgo,</hi> maggo. Ejāsaṅkhātāya taṇhāya, antonijjhānalakkhaṇassa ca sokassa taduppattiyaṃ sabbaso parikkhīṇattā natthi ejā, soko ca etasminti <hi rend="bold">anejaṃ, asokañca,</hi> phalaṃ. <hi rend="bold">Tadaṭṭhakathāyaṃ</hi> (vi. va. aṭṭha. 887) pana ‘‘taṇhāvasiṭṭhānaṃ sokanimittānaṃ kilesānaṃ paṭippassambhanato asoka’’nti vuttaṃ. <hi rend="bold">Dhammamasaṅkhata</hi>nti sampajja sambhūya paccayehi appaṭisaṅkhatattā asaṅkhataṃ attano sabhāvadhāraṇato paramatthadhammabhūtaṃ nibbānaṃ. <hi rend="bold">Tadaṭṭhakathāyaṃ</hi> pana ‘‘dhammanti sabhāvadhammaṃ. Sabhāvato gahetabbadhammo hesa, yadidaṃ maggaphalanibbānāni, na pariyattidhammo viya paññattidhammavasenā’’ti (vi. va. aṭṭha. 887) vuttaṃ, evaṃ sati dhammasaddo tīsupi ṭhānesu yojetabbo. <hi rend="bold">Appaṭikūla</hi>saddena ca tattha nibbānameva gahitaṃ ‘‘natthi ettha kiñcipi paṭikūla’’nti katvā, <hi rend="bold">appaṭikūla</hi>nti ca avirodhadīpanato kiñci aviruddhaṃ, iṭṭhaṃ paṇītanti vā attho. Paguṇarūpena <pb ed="M" n="2.0174" /> pavattitattā, pakaṭṭhaguṇavibhāvanato vā <hi rend="bold">paguṇaṃ.</hi> Yathāha ‘‘vihiṃsasaññī paguṇaṃ na bhāsiṃ, dhammaṃ paṇītaṃ manujesu brahme’’ti (ma. ni. 1.283; 2.339; mahāva. 9).</p>

<p rend="bodytext">Dhammakkhandhā kathitāti yojanā. Evaṃ idha catūhipi padehi pariyattidhammoyeva gahito, <hi rend="bold">tadaṭṭhakathāyaṃ</hi><pb ed="V" n="2.0150" /> pana ‘‘savanavelāyaṃ, upaparikkhaṇavelāyaṃ, paṭipajjanavelāyanti sabbadāpi iṭṭhamevāti <hi rend="bold">madhuraṃ,</hi> sabbaññutaññāṇasannissayāya paṭibhānasampadāya pavattitattā suppavattibhāvato, nipuṇabhāvato ca <hi rend="bold">paguṇaṃ,</hi> vibhajitabbassa atthassa khandhādivasena, kusalādivasena, uddesādivasena ca suṭṭhu vibhajanato <hi rend="bold">suvibhatta</hi>nti tīhipi padehi pariyattidhammameva vadatī’’ti (vi. va. aṭṭha. 887) vuttaṃ. Āpāthakāle viya majjanakālepi, kathentassa viya suṇantassāpi sammukhībhāvato ubhatopaccakkhatādassanatthaṃ idheva ‘‘ima’’nti āsannapaccakkhavacanamāha. Puna <hi rend="bold">‘‘dhamma’’</hi>nti idaṃ yathāvuttassa catubbidhassāpi dhammassa sādhāraṇavacanaṃ. Pariyattidhammopi hi saraṇesu ca sīlesu ca patiṭṭhānamattāyapi yāthāvapaṭipattiyā apāyapatanato dhāreti, imassa ca atthassa idameva chattamāṇavakavimānaṃ sādhakanti daṭṭhabbaṃ. Sādhāraṇabhāvena yathāvuttaṃ dhammaṃ paccakkhaṃ katvā dassento puna <hi rend="bold">‘‘ima’’</hi>nti āha. Yasmā cesā bha-kārattayena ca paṭimaṇḍitā dodhakagāthā, tasmā tatiyapāde madhurasadde ma-kāro adhikopi ariyacariyādipadehi viya anekakkharapadena yuttattā anupavajjoti daṭṭhabbaṃ.</p>

<p rend="bodytext"><hi rend="bold">Diṭṭhisīlasaṅghātenā</hi>ti ‘‘yāyaṃ diṭṭhi ariyā niyyānikā niyyāti takkarassa sammā dukkhakkhayāya, tathārūpāya diṭṭhiyā diṭṭhisāmaññagato viharatī’’ti (dī. ni. 3.324, 356; a. ni. 6.11; pari. 274) evaṃ vuttāya diṭṭhiyā ceva ‘‘yāni tāni sīlāni akhaṇḍāni acchiddāni asabalāni akammāsāni bhujissāni viññupasatthāni aparāmaṭṭhāni samādhisaṃvattanikāni, tathārūpehi sīlehi sīlasāmaññagato viharatī’’ti (dī. ni. 3.324, 356; ma. ni. 1.492; 3.54; a. ni. 6.92; pari. 274) evaṃ vuttānaṃ sīlānañca saṃhatabhāvena, diṭṭhisīlasāmaññenāti attho. <hi rend="bold">Saṃhato</hi>ti saṅghaṭito, sametoti vuttaṃ hoti. Ariyapuggalā <pb ed="M" n="2.0175" /> hi yattha katthaci dūre ṭhitāpi attano guṇasāmaggiyā saṃhatā eva. <hi rend="bold">‘‘Vuttañheta’’</hi>ntiādinā āhaccapāṭhena samattheti.</p>

<p rend="bodytext"><hi rend="bold">Yatthā</hi>ti yasmiṃ saṅghe. <hi rend="bold">Dinna</hi>nti pariccattaṃ annādideyyadhammaṃ, gāthābandhattā cettha anunāsikalopo. Dodhakagāthā hesā. <hi rend="bold">Mahapphalamāhū</hi>ti ‘‘mahapphala’’nti buddhādayo āhu. <hi rend="bold">Catūsū</hi>ti cettha ca-kāro adhikopi vuttanayena anupavajjo. Accantameva kilesāsucito visuddhattā <hi rend="bold">sucīsu.</hi> ‘‘Sotāpanno sotāpattiphalasacchikiriyāya paṭipanno’’tiādinā (saṃ. ni. 5.488) vuttesu catūsu <hi rend="bold">purisayugesu.</hi> Catusaccadhammassa, nibbānadhammassa ca paccakkhato dassanena, ariyadhammassa paccakkhadassāvitāya vā <hi rend="bold">dhammadasā. Te puggalā</hi> maggaṭṭhaphalaṭṭhe <pb ed="V" n="2.0151" /> yugale akatvā visuṃ visuṃ puggalagaṇanena <hi rend="bold">aṭṭha ca</hi> honti. <hi rend="bold">Imaṃ saṅghaṃ saraṇatthaṃ</hi> saraṇāya parāyaṇāya apāyadukkhavaṭṭadukkhaparitāṇāya <hi rend="bold">upehi</hi> upagaccha bhaja seva, evaṃ vā jānāhi bujjhassūti saha yojanāya attho. Yattha yesu sucīsu catūsu purisayugesu dinnaṃ mahapphalamāhu, dhammadasā te puggalā aṭṭha ca, imaṃ saṅghaṃ saraṇatthamupehīti vā sambandho. Evampi hi paṭiniddeso yutto eva atthato abhinnattāti daṭṭhabbaṃ. Gāthāsukhatthañcettha purisapade īkāraṃ, puggalāpade ca rassaṃ katvā niddeso.</p>

<p rend="bodytext"><hi rend="bold">Ettāvatā</hi>ti ‘‘esāha’’ntiādivacanakkamena. Tīṇi vatthūni ‘‘saraṇa’’nti gamanāni, tikkhattuṃ vā ‘‘saraṇa’’nti gamanānīti <hi rend="bold">saraṇagamanāni. Paṭivedesī</hi>ti attano hadayagataṃ vācāya pavedesi.</p>

<p rend="subhead">Saraṇagamanakathāvaṇṇanā</p>

<p rend="bodytext">Saraṇagamanassa visayappabhedaphalasaṃkilesabhedānaṃ viya, kattu ca vibhāvanā tattha kosallāya hoti yevāti saha kattunā taṃ vidhiṃ dassetuṃ <hi rend="bold">‘‘idāni tesu saraṇagamanesu kosallatthaṃ…pe… veditabbo’’</hi>ti vuttaṃ. <hi rend="bold">‘‘Yo ca saraṇaṃ gacchatī’’</hi>ti iminā hi kattāraṃ vibhāveti tena vinā saraṇagamanasseva asambhavato, <hi rend="bold">‘‘saraṇagamana’’</hi>nti iminā ca saraṇagamanameva, <hi rend="bold">‘‘saraṇa’’</hi>ntiādīhi pana yathākkamaṃ visayādayo. Kasmā panettha vodānaṃ na gahitaṃ, nanu vodānavibhāvanāpi tattha kosallāya hotīti? Saccametaṃ, taṃ pana saṃkilesaggahaṇeneva atthato <pb ed="M" n="2.0176" /> vibhāvitaṃ hotīti na gahitaṃ. Yāni hi nesaṃ saṃkilesakāraṇāni aññāṇādīni, tesaṃ sabbena sabbaṃ anuppannānaṃ anuppādanena, uppannānañca pahānena vodānaṃ hotīti. <hi rend="bold">Atthato</hi>ti saraṇasaddatthato, ‘‘saraṇatthato’’tipi pāṭho, ayamevattho. Hiṃsatthassa sarasaddassa vasenetaṃ siddhanti dassento dhātvatthavasena <hi rend="bold">‘‘hiṃsatīti saraṇa’’</hi>nti vatvā taṃ pana hiṃsanaṃ kesaṃ, kathaṃ, kassa vāti codanaṃ sodheti <hi rend="bold">‘‘saraṇagatāna’’</hi>ntiādinā. <hi rend="bold">Kesa</hi>nti hi saraṇagatānaṃ. <hi rend="bold">Katha</hi>nti teneva saraṇagamanena. <hi rend="bold">Kassā</hi>ti bhayādīnanti yathākkamaṃ sodhanā. Tattha <hi rend="bold">saraṇagatāna</hi>nti ‘‘saraṇa’’nti gatānaṃ. <hi rend="bold">Saraṇagamanenā</hi>ti ‘‘saraṇa’’nti gamanena kusaladhammena. <hi rend="bold">Bhaya</hi>nti vaṭṭabhayaṃ. <hi rend="bold">Santāsa</hi>nti cittutrāsaṃ teneva cetasikadukkhassa saṅgahitattā. <hi rend="bold">Dukkha</hi>nti kāyikadukkhaggahaṇaṃ. <hi rend="bold">Duggatiparikilesa</hi>nti duggatipariyāpannaṃ sabbampi dukkhaṃ ‘‘duggatiyaṃ parikilissanaṃ saṃvibādhanaṃ, samupatāpanaṃ vā’’ti katvā, tayidaṃ sabbaṃ parato phalakathāyaṃ āvi bhavissati. Hiṃsanañcettha vināsanameva, na pana sattahiṃsanamivāti dasseti <hi rend="bold">‘‘hanati vināsetī’’</hi>ti <pb ed="V" n="2.0152" /> iminā. <hi rend="bold">Eta</hi>nti saraṇapadaṃ. <hi rend="bold">Adhivacana</hi>nti nāmaṃ, pasiddhavacanaṃ vā, yathābhuccaṃ vā guṇaṃ adhikicca pavattavacanaṃ. Tenāha <hi rend="bold">‘‘ratanattayassevā’’</hi>ti.</p>

<p rend="bodytext">Evaṃ hiṃsanatthavasena avisesato saraṇasaddatthaṃ dassetvā idāni tadatthavaseneva visesato dassetuṃ <hi rend="bold">‘‘atha vā’’</hi>tiādi vuttaṃ. Ratanattayassa paccekaṃ hiṃsanakāraṇadassanameva hi purimanayato imassa visesoti. Tattha <hi rend="bold">hite pavattanenā</hi>ti ‘‘sampannasīlā bhikkhave viharathā’’tiādinā (ma. ni. 1.64, 69) atthe sattānaṃ niyojanena. <hi rend="bold">Ahitā ca nivattanenā</hi>ti ‘‘pāṇātipātassa kho pāpako vipāko, pāpakaṃ abhisamparāya’’ntiādinā ādīnavadassanādimukhena anatthato ca sattānaṃ nivattanena. <hi rend="bold">Bhayaṃ hiṃsatī</hi>ti hitāhitesu appavattipavattihetukaṃ byasanaṃ appavattikaraṇena vināseti. Bhavakantārā uttāraṇena maggasaṅkhāto dhammo, phalanibbānasaṅkhāto pana assāsadānena sattānaṃ bhayaṃ hiṃsatīti yojanā. <hi rend="bold">Kārāna</hi>nti dānavasena, pūjāvasena ca upanītānaṃ sakkārānaṃ. Anupasaggopi hi saddo saupasaggo viya atthavisesavācako ‘‘appakampi kataṃ kāraṃ, puññaṃ hoti mahapphala’’ntiādīsu viya. Anuttaradakkhiṇeyyabhāvato <pb ed="M" n="2.0177" /> vipulaphalapaṭilābhakaraṇena sattānaṃ bhayaṃ hiṃ satīti yojetabbaṃ. <hi rend="bold">Imināpi pariyāyenā</hi>ti ratanattayassa paccekaṃ hiṃsakabhāvakāraṇadassanavasena vibhajitvā vuttena imināpi kāraṇena. Yasmā panidaṃ saraṇapadaṃ nāthapadaṃ viya suddhanāmapadattā dhātvatthaṃ antonītaṃ katvā saṅketatthampi vadati, tasmā heṭṭhā saraṇaṃ parāyaṇanti attho vuttoti daṭṭhabbaṃ.</p>

<p rend="bodytext">Evaṃ saraṇatthaṃ dassetvā idāni saraṇagamanatthaṃ dassento <hi rend="bold">‘‘tappasādā’’</hi>tiādimāha. Tattha ‘‘sammāsambuddho bhagavā, svākkhāto dhammo, suppaṭipanno saṅgho’’ti evamādinā tasmiṃ ratanattaye pasādo <hi rend="bold">tappasādo,</hi> tadeva ratanattayaṃ garu etassāti <hi rend="bold">taggaru,</hi> tassa bhāvo <hi rend="bold">taggarutā,</hi> tappasādo ca taggarutā ca <hi rend="bold">tappasādataggarutā,</hi> tāhi. <hi rend="bold">Vihatakileso</hi> vidhutavicikicchāsammohāsaddhiyādipāpadhammattā, tadeva ratanattayaṃ parāyaṇaṃ parāgati tāṇaṃ leṇaṃ etassāti <hi rend="bold">tapparāyaṇo,</hi> tassa bhāvo <hi rend="bold">tapparāyaṇatā,</hi> sāyeva ākāro <hi rend="bold">tapparāyaṇatākāro,</hi> tena pavatto <hi rend="bold">tapparāyaṇatākārappavatto.</hi> Ettha ca <hi rend="bold">pasāda</hi>ggahaṇena lokiyaṃ saraṇagamanamāha. Tañhi saddhāpadhānaṃ, na ñāṇapadhānaṃ, <hi rend="bold">garutā</hi>gahaṇena pana lokuttaraṃ. Ariyā hi ratanattayaṃ guṇābhiññatāya pāsāṇacchattaṃ viya garuṃ katvā passanti, tasmā tappasādena tadaṅgappahānavasena vihatakileso, taggarutāya ca agāravakaraṇahetūnaṃ samucchedavasenāti yojetabbaṃ. Tapparāyaṇatā panettha taggatikatāti tāya catubbidhampi vakkhamānaṃ saraṇagamanaṃ gahitanti daṭṭhabbaṃ. Avisesena vā <pb ed="V" n="2.0153" /> pasādagarutā jotitāti pasādaggahaṇena anaveccappasādassa lokiyassa, aveccappasādassa ca lokuttarassa gahaṇaṃ, tathā <hi rend="bold">garutā</hi>gahaṇena lokiyassa garukaraṇassa, lokuttarassa cāti ubhayenapi padena ubhayampi lokiyalokuttarasaraṇagamanaṃ yojetabbaṃ. Uppajjati cittametenāti <hi rend="bold">uppādo,</hi> sampayuttadhammasamūho, cittañca taṃ uppādo cāti <hi rend="bold">cittuppādo.</hi> Samāhāradvandepi hi katthaci pulliṅgamicchanti saddavidū, tadākārappavattaṃ saddhāpaññādisampayuttadhammasahitaṃ cittaṃ <hi rend="bold">saraṇagamanaṃ</hi> nāma ‘‘saraṇanti gacchati etenāti katvā’’ti vuttaṃ hoti. <hi rend="bold">‘‘Taṃsamaṅgī’’</hi>tiādi kattuvibhāvanā. Tena yathāvuttacittuppādena samaṅgīti <hi rend="bold">taṃsamaṅgī.</hi> Tenāha <hi rend="bold">‘‘vuttappakārena</hi><hi rend="bold">cittuppādenā’’</hi>ti <pb ed="M" n="2.0178" />. <hi rend="bold">Upetī</hi>ti bhajati sevati payirupāsati, jānāti vā, bujjhatīti attho.</p>

<p rend="bodytext">Lokuttaraṃ saraṇagamanaṃ kesanti āha <hi rend="bold">‘‘diṭṭhasaccāna’’</hi>nti, aṭṭhannaṃ ariyapuggalānanti attho. Kadā taṃ ijjhatīti āha <hi rend="bold">‘‘maggakkhaṇe’’</hi>ti, ‘‘ijjhatī’’ti padena cetassa sambandho. Maggakkhaṇe ijjhamāneneva hi catusaccādhigamena phalaṭṭhānampi saraṇagamakatā sijjhati lokuttarasaraṇagamanassa bhedābhāvato, tesañca ekasantānattā. Kathaṃ taṃ ijjhatīti āha <hi rend="bold">‘‘saraṇagamanupakkilesasamucchedenā’’</hi>tiādi, upapakkilesasamucchedato, ārammaṇato, kiccato ca sakalepi ratanattaye ijjhatīti vuttaṃ hoti. <hi rend="bold">Saraṇagamanupakkilesasamucchedenā</hi>ti cettha pahānābhisamayaṃ sandhāya vuttaṃ, <hi rend="bold">ārammaṇato</hi>ti sacchikiriyābhisamayaṃ. Nibbānārammaṇaṃ hutvā ārammaṇato ijjhatīti hi yojetabbaṃ, tvā-saddo ca hetutthavācako yathā ‘‘sakko hutvā nibbattī’’ti (dha. pa. aṭṭha. 1.2.29). Apica ‘‘ārammaṇato’’ti vuttamevatthaṃ sarūpato niyameti <hi rend="bold">‘‘nibbānārammaṇaṃ hutvā’’</hi>ti iminā. <hi rend="bold">‘‘Kiccato’’</hi>ti tadavasesaṃ bhāvanābhisamayaṃ pariññābhisamayañca sandhāya vuttaṃ. <hi rend="bold">‘‘Ārammaṇato nibbānārammaṇaṃ hutvā’’</hi>ti etena vā maggakkhaṇānurūpaṃ ekārammaṇataṃ dassetvā <hi rend="bold">‘‘kiccato’’</hi>ti iminā pahānato avasesaṃ kiccattayaṃ dassitanti daṭṭhabbaṃ. ‘‘Maggakkhaṇe, nibbānārammaṇaṃ hutvā’’ti ca vuttattā atthato maggañāṇasaṅkhāto catusaccādhigamo eva lokuttarasaraṇagamananti viññāyati. Tattha hi catusaccādhigamane saraṇagamanupakkilesassa pahānābhisamayavasena samucchindanaṃ bhavati, nibbānadhammo pana sacchikiriyābhisamayavasena, maggadhammo ca bhāvanābhisamayavasena paṭivijjhiyamānoyeva saraṇagamanatthaṃ sādheti, buddhaguṇā pana sāvakagocarabhūtā pariññābhisamayavasena paṭivijjhiyamānā saraṇagamanatthaṃ sādhenti, tathā ariyasaṅghaguṇā. Tenāha <hi rend="bold">‘‘sakalepi ratanattaye ijjhatī’’</hi>ti.</p>

<p rend="bodytext">Phalapariyattīnampettha vuttanayena maggānuguṇappavattiyā gahaṇaṃ, apariññeyyabhūtānañca buddhasaṅghaguṇānaṃ <pb ed="V" n="2.0154" /> tagguṇasāmaññatāyāti daṭṭhabbaṃ. Evañhi sakalabhāvavisiṭṭhavacanaṃ upapannaṃ hotīti. Ijjhantañca saheva ijjhati, na lokiyaṃ viya paṭipāṭiyā asammohapaṭivedhena paṭividdhattāti gahetabbaṃ. Padīpassa <pb ed="M" n="2.0179" /> viya hi ekakkhaṇeyeva maggassa catukiccasādhananti. Ye pana vadanti ‘‘saraṇagamanaṃ nibbānārammaṇaṃ hutvā na pavattati, maggassa adhigatattā pana adhigatameva taṃ hoti ekaccānaṃ tevijjādīnaṃ lokiyavijjādayo viyā’’ti, tesaṃ pana vacane lokiyameva saraṇagamanaṃ siyā, na lokuttaraṃ, tañca ayuttameva duvidhassāpi tassa icchitabbattā. Tadaṅgappahānena <hi rend="bold">saraṇagamanupakkilesavikkhambhanaṃ. Ārammaṇato buddhādiguṇārammaṇaṃ hutvā</hi>ti etthāpi vuttanayena attho, saraṇagamanupakkilesavikkhambhanato, ārammaṇato ca sakalepi ratanattaye ijjhatīti vuttaṃ hoti.</p>

<p rend="bodytext"><hi rend="bold">Ta</hi>nti lokiyasaraṇagamanaṃ. ‘‘Sammāsambuddho bhagavā’’tiādinā <hi rend="bold">saddhāpaṭilābho. Saddhāmūlikā</hi>ti yathāvuttasaddhāpubbaṅgamā. Sahajātavasena pubbaṅgamatāyeva hi tammūlikatā saddhāvirahitassa buddhādīsu sammādassanassa asambhavato. <hi rend="bold">Sammādiṭṭhi</hi> nāma buddhasubuddhataṃ, dhammasudhammataṃ saṅghasuppaṭipannatañca lokiyāvabodhavasena sammā ñāyena dassanato. <hi rend="bold">‘‘Saddhāpaṭilābho’’</hi>ti iminā sammādiṭṭhivirahitāpi saddhā lokiyasaraṇagamananti dasseti, <hi rend="bold">‘‘saddhāmūlikā ca sammādiṭṭhī’’</hi>ti pana etena saddhūpanissayā yathāvuttā paññāti. Lokiyampi hi saraṇagamanaṃ duvidhaṃ ñāṇasampayuttaṃ, ñāṇavippayuttañca. Tattha paṭhamena padena mātādīhi ussāhitadārakādīnaṃ viya ñāṇavippayuttaṃ saraṇagamanaṃ gahitaṃ, dutiyena pana ñāṇasampayuttaṃ. Tadubhayameva puññakiriyavatthu visesabhāvena dassetuṃ <hi rend="bold">‘‘dasasu puññakiriyavatthūsu diṭṭhijukammanti vuccatī’’</hi>ti āha. Diṭṭhi eva attano paccayehi ujuṃ karīyatīti hi atthena sammādiṭṭhiyā diṭṭhijukammabhāvo, diṭṭhi ujuṃ karīyati etenāti atthena pana saddhāyapi. Saddhāsammādiṭṭhiggahaṇena cettha tappadhānassāpi cittuppādassa gahaṇaṃ, diṭṭhijukammapadena ca yathāvuttena karaṇasādhanena, evañca katvā ‘‘tapparāyaṇatākārappavatto cittuppādo’’ti heṭṭhā vuttavacanaṃ samatthitaṃ hoti, saddhāsammādiṭṭhīnaṃ pana visuṃ gahaṇaṃ taṃsampayuttacittuppādassa tappadhānatāyāti daṭṭhabbaṃ.</p>

<p rend="bodytext"><hi rend="bold">Tayida</hi>nti lokiyaṃ saraṇagamanameva paccāmasati lokuttarassa tathā bhedābhāvato. Tassa hi maggakkhaṇeyeva vuttanayena ijjhanato tathāvidhassa samādānassa avijjamānattā esa bhedo na <pb ed="M" n="2.0180" /> sambhavatīti. Attā sanniyyātīyati appīyati pariccajīyati etenāti <hi rend="bold">attasanniyyātanaṃ,</hi> yathāvuttaṃ saraṇagamanasaṅkhātaṃ diṭṭhijukammaṃ. Taṃ ratanattayaṃ parāyaṇaṃ paṭisaraṇametassāti <hi rend="bold">tapparāyaṇo</hi><pb ed="V" n="2.0155" />, puggalo, cittuppādo vā, tassa bhāvo <hi rend="bold">tapparāyaṇatā,</hi> tadeva diṭṭhijukammaṃ. ‘‘Saraṇa’’nti adhippāyena sissabhāvaṃ antevāsikabhāvasaṅkhātaṃ vattapaṭivattādikaraṇaṃ upagacchati etenāti <hi rend="bold">sissabhāvūpagamanaṃ.</hi> Saraṇagamanādhippāyeneva paṇipatati etenāti <hi rend="bold">paṇipāto,</hi> paṇipatanañcettha abhivādanapaccuṭṭhānaañjalikammasāmīcikammameva, sabbattha ca atthato yathāvuttadiṭṭhijukammameva veditabbaṃ.</p>

<p rend="bodytext">Saṃsāradukkhanittharaṇatthaṃ attano attabhāvassa pariccajanaṃ <hi rend="bold">attapariccajanaṃ. Tapparāyaṇatā</hi>dīsupi eseva nayo. Hitopadesakathāpariyāyena dhammassāpi ācariyabhāvo samudācarīyati ‘‘phalo ambo aphalo ca, te satthāro ubho mamā’’tiādīsu viyāti āha <hi rend="bold">‘‘dhammassa antevāsiko’’</hi>ti. <hi rend="bold">‘‘Abhivādanā’’</hi>tiādi paṇipātassa atthadassanaṃ. <hi rend="bold">Buddhādīnaṃyevā</hi>ti avadhāraṇassa attasanniyyātanādīsupi sīhagatikavasena adhikāro veditabbo. Evañhi tadaññanivattanaṃ kataṃ hotīti. <hi rend="bold">‘‘Imesañhī’’</hi>tiādi catudhā pavattanassa samatthanaṃ, kāraṇadassanaṃ vā.</p>

<p rend="bodytext">Evaṃ attasanniyyātanādīni ekena pakārena dassetvā idāni aparehipi pakārehi dassetuṃ <hi rend="bold">‘‘apicā’’</hi>tiādi āraddhaṃ, etena attasanniyyātanatapparāyaṇatādīnaṃ catunnaṃ pariyāyantarehipi attasanniyyātanatapparāyaṇatādi katameva hoti atthassa abhinnattā yathā taṃ ‘‘sikkhāpaccakkhānaabhūtārocanānī’’ti dasseti. <hi rend="bold">Jīvitapariyantika</hi>nti bhāvanapuṃsakavacanaṃ, yāvajīvaṃ gacchāmīti attho. <hi rend="bold">Mahākassapo</hi> kira sayameva pabbajitavesaṃ gahetvā <hi rend="bold">mahātittha</hi>brāhmaṇagāmato nikkhamitvā gacchanto tigāvutamaggaṃ paccuggamanaṃ katvā antarā ca rājagahaṃ, antarā ca nāḷandaṃ bahuputtakanigrodharukkhamūle ekakameva nisinnaṃ bhagavantaṃ passitvā ‘‘ayaṃ bhagavā arahaṃ sammāsambuddho’’ti ajānantoyeva ‘‘satthārañca vatāhaṃ passeyyaṃ, bhagavantameva <pb ed="M" n="2.0181" /> passeyya’’ntiādinā (saṃ. ni. 2.154) saraṇagamanamakāsi. Tena vuttaṃ <hi rend="bold">‘‘mahākassapassa saraṇagamanaṃ viyā’’</hi>ti. Vitthāro <hi rend="bold">kassapasaṃyuttaṭṭhakathāyaṃ</hi> (saṃ. ni. aṭṭha. 2.2.154) gahetabbo. Tattha <hi rend="bold">satthārañcavatāhaṃ passeyyaṃ, bhagavantameva passeyya</hi>nti sace ahaṃ satthāraṃ passeyyaṃ, imaṃ bhagavantaṃyeva passeyyaṃ. Na hi me ito aññena satthārā bhavituṃ sakkā. <hi rend="bold">Sugatañca vatāhaṃ passeyyaṃ, bhagavantameva passeyya</hi>nti sace ahaṃ sammāpaṭipattiyā suṭṭhu gatattā sugataṃ nāma passeyyaṃ, imaṃ bhagavantaṃyeva passeyyaṃ. Na hi me ito aññena sugatena bhavituṃ sakkā. <hi rend="bold">Sammāsambuddhañca vatāhaṃ passeyyaṃ, bhagavantameva passeyya</hi>nti sace ahaṃ sammā sāmañca saccāni buddhattā sammāsambuddhaṃ nāma passeyyaṃ, imaṃ bhagavantaṃyeva passeyyaṃ, na hi me <pb ed="V" n="2.0156" /> ito aññena sammāsambuddhena bhavituṃ sakkāti ayamettha aṭṭhakathā. Sabbattha <hi rend="bold">ca</hi>-saddo, <hi rend="bold">vata</hi>-saddo ca padapūraṇamattaṃ, ce-saddena vā bhavitabbaṃ ‘‘sace’’ti <hi rend="bold">aṭṭhakathāyaṃ</hi> (saṃ. ni. aṭṭha. 2.2.154) vuttattā. <hi rend="bold">Vata</hi>-saddo ca passitukāmatāya ekaṃsatthaṃ dīpetītipi yujjati.</p>

<p rend="bodytext"><hi rend="bold">‘‘So aha’’</hi>ntiādi <hi rend="bold">suttanipāte āḷavakasutte.</hi> Tattha kiñcāpi maggeneva tassa saraṇagamanamāgataṃ, sotāpannabhāvadassanatthaṃ, pana pasādānurūpadassanatthañca evaṃ vācaṃ bhindatīti <hi rend="bold">tadaṭṭhakathāyaṃ</hi> (su. ni. aṭṭha. 1.181) vuttaṃ. <hi rend="bold">Gāmā gāma</hi>nti aññasmā devagāmā aññaṃ devagāmaṃ, devatānaṃ vā khuddakaṃ, mahantañca gāmantipi attho. <hi rend="bold">Purā pura</hi>nti etthāpi eseva nayo. <hi rend="bold">Dhammassa ca sudhammata</hi>nti buddhassa subuddhataṃ, dhammassa sudhammataṃ, saṅghassa suppaṭipannatañca abhitthavitvāti saha samuccayena, pāṭhasesena ca attho, sambuddhaṃ namassamāno dhammaghosako hutvā vicarissāmīti vuttaṃ hoti.</p>

<p rend="bodytext"><hi rend="bold">Āḷavakādīna</hi>nti <hi rend="bold">ādi</hi>-saddena sātāgirahemavatādīnampi saṅgaho. Nanu ca ete āḷavakādayo adhigatamaggattā maggeneva āgatasaraṇagamanā, kasmā tesaṃ tapparāyaṇatāsaraṇagamanaṃ vuttanti? Maggenāgatasaraṇagamanehipi tehi tapparāyaṇatākārassa paveditattā. ‘‘So ahaṃ vicarissāmi…pe… sudhammataṃ, (saṃ. ni. 1.246; su. ni. 194) te mayaṃ vicarissāma, gāmā gāmaṃ nagā nagaṃ…pe… sudhammata’’nti (su. ni. 182) ca hi etehi tapparāyaṇatākāro pavedito. Tasmā saraṇagamanavisesamanapekkhitvā pavedanākāramattaṃ upadisantena evaṃ vuttanti daṭṭhabbaṃ. <hi rend="bold">Athā</hi>ti ‘‘kathaṃ kho brāhmaṇo hotī’’tiādinā puṭṭhassa aṭṭhavidhapañhassa ‘‘pubbenivāsaṃ yo vedī’’tiādinā byākaraṇapariyosānakāle. Idañhi <hi rend="bold">majjhimapaṇṇāsake brahmāyusutte</hi> (ma. ni. 2.394) <hi rend="bold">paricumbatī</hi>ti pariphusati <pb ed="M" n="2.0182" />. <hi rend="bold">Parisambāhatī</hi>ti parimajjati. <hi rend="bold">Evampi paṇipāto daṭṭhabbo</hi>ti evampi paramanipaccakārena paṇipāto daṭṭhabbo.</p>

<p rend="bodytext"><hi rend="bold">So panesā</hi>ti paṇipāto. <hi rend="bold">Ñāti…pe… vasenā</hi>ti ettha ñātivasena, bhayavasena, ācariyavasena, dakkhiṇeyyavasenāti paccekaṃ yojetabbaṃ dvandaparato suyyamānattā. Tattha <hi rend="bold">ñātivasenā</hi>ti ñātibhāvavasena. Bhāvappadhānaniddeso hi ayaṃ, bhāvalopaniddeso vā tabbhāvasseva adhippetattā. Evaṃ sesesupi paṇipātapadena cetesaṃ sambandho tabbasena paṇipātassa catubbidhattā. Tenāha <hi rend="bold">‘‘dakkhiṇeyyapaṇipātenā’’</hi>ti, dakkhiṇeyyatāhetukena paṇipātenevāti attho. <hi rend="bold">Itarehī</hi>ti ñātibhāvādihetukehi paṇipātehi. <hi rend="bold">‘‘Seṭṭhavasenevā’’</hi>tiādi tassevatthassa samatthanaṃ <pb ed="V" n="2.0157" />. Idāni ‘‘na itarehī’’tiādinā vuttameva atthattayaṃ yathākkamaṃ vitthārato dassetuṃ <hi rend="bold">‘‘tasmā’’</hi>tiādi vuttaṃ. <hi rend="bold">‘‘Sākiyo vā’’</hi>ti pitupakkhato ñātikuladassanaṃ, <hi rend="bold">‘‘koliyo vā’’</hi>ti pana mātupakkhato. <hi rend="bold">Vandatī</hi>ti paṇipātassa upalakkhaṇavacanaṃ. <hi rend="bold">Rājapūjito</hi>ti rājūhi, rājūnaṃ vā pūjito yathā ‘‘gāmapūjito’’ti. Pūjāvacanapayoge hi kattari sāmivacanamicchanti saddavidū. <hi rend="bold">Bhagavato</hi>ti bodhisattabhūtassa, buddhabhūtassa vā bhagavato. <hi rend="bold">Uggahita</hi>nti sikkhitasippaṃ.</p>

<p rend="bodytext"><hi rend="bold">‘‘Catudhā’’</hi>tiādi <hi rend="bold">siṅgālovādasutte</hi> (dī. ni. 3.265) <hi rend="bold">gharamāvasa</hi>nti ghare vasanto, kammappavacanīyayogato cettha bhummatthe upayogavacanaṃ. <hi rend="bold">Kammaṃ payojaye</hi>ti kasivāṇijjādikammaṃ payojeyya. Kulānañhi na sabbakālaṃ ekasadisaṃ vattati, kadāci rājādivasena āpadāpi uppajjati, tasmā ‘‘āpadāsu uppannāsu bhavissatī’’ti evaṃ manasi katvā nidhāpeyyāti āha <hi rend="bold">‘‘āpadāsu bhavissatī’’</hi>ti. Imesu pana catūsu koṭṭhāsesu ‘‘ekena bhoge bhuñjeyyā’’ti vuttakoṭṭhāsatoyeva gahetvā bhikkhūnampi kapaṇaddhikādīnampi dānaṃ dātabbaṃ, pesakāranhāpitakādīnampi vetanaṃ dātabbanti ayaṃ bhogapariggahaṇānusāsanī, evarūpaṃ anusāsaniṃ uggahetvāti attho. Idañhi diṭṭhadhammikaṃyeva sandhāya vadati, samparāyikaṃ, pana niyyānikaṃ vā anusāsaniṃ paccāsisantopi dakkhiṇeyyapaṇipātameva karoti nāmāti daṭṭhabbaṃ. <hi rend="bold">‘‘Yo panā’’</hi>tiādi ‘‘seṭṭhavaseneva…pe… gaṇhātī’’ti vuttassatthassa vitthāravacanaṃ.</p>

<p rend="bodytext"><hi rend="bold">‘‘Eva’’</hi>ntiādi <pb ed="M" n="2.0183" /> pana ‘‘seṭṭhavasena ca bhijjatī’’ti vuttassa byatirekadassanaṃ. Atthavasā liṅgavibhattivipariṇāmoti katvā gahitasaraṇāya upāsikāya vātipi yojetabbaṃ. Evamīdisesu. <hi rend="bold">Pabbajitampī</hi>ti <hi rend="bold">pi</hi>-saddo sambhāvanatthoti vuttaṃ <hi rend="bold">‘‘pageva apabbajita’’</hi>nti. <hi rend="bold">Saraṇagamanaṃ na bhijjati</hi> seṭṭhavasena avanditattā. <hi rend="bold">Tathā</hi>ti anukaḍḍhanatthe nipāto ‘‘saraṇagamanaṃ na bhijjatī’’ti. <hi rend="bold">Raṭṭhapūjitattā</hi>ti raṭṭhe, raṭṭhavāsīnaṃ vā pūjitattā. Tayidaṃ bhayavasena vanditabbabhāvasseva samatthanaṃ, na tu abhedassa kāraṇadassanaṃ, tassa pana kāraṇaṃ seṭṭhavasena avanditattāti veditabbaṃ. Vuttañhi ‘‘seṭṭhavasena ca bhijjatī’’ti. <hi rend="bold">Seṭṭhavasenā</hi>ti loke aggadakkhiṇeyyatāya seṭṭhabhāvavasenāti attho. Tenāha ‘‘ayaṃ loke aggadakkhiṇeyyoti vandatī’’ti. <hi rend="bold">Titthiyampi vandato na bhijjati,</hi> pageva itaraṃ. <hi rend="bold">Saraṇagamanappabhedo</hi>ti saraṇagamanavibhāgo, tabbibhāgasambandhato cettha sakkā abhedopi sukhena dassetunti abhedadassanaṃ kataṃ.</p>

<p rend="bodytext">Ariyamaggo <pb ed="V" n="2.0158" /> eva lokuttarasaraṇagamananti cattāri sāmaññaphalāni vipākaphalabhāvena vuttāni. <hi rend="bold">Sabbadukkhakkhayo</hi>ti sakalassa vaṭṭadukkhassa anuppādanirodho nibbānaṃ. Ettha ca kammasadisaṃ <hi rend="bold">vipākaphalaṃ,</hi> tabbiparītaṃ <hi rend="bold">ānisaṃsaphala</hi>nti daṭṭhabbaṃ. Yathā hi sālibījādīnaṃ phalāni taṃsadisāni vipakkāni nāma honti, vipākaniruttiñca labhanti, na mūlaṅkurapattakkhandhanāḷāni, evaṃ kusalākusalānaṃ phalāni arūpadhammabhāvena, sārammaṇabhāvena ca sadisāni vipakkāni nāma honti, vipākaniruttiñca labhanti, na tadaññāni kammanibbattānipi kammaasadisāni, tāni pana ānisaṃsāni nāma honti, ānisaṃsaniruttimattañca labhantīti. <hi rend="bold">‘‘Vuttañheta’’</hi>ntiādinā <hi rend="bold">dhammapade aggidattabrāhmaṇavatthupāḷi</hi>māharitvā dasseti.</p>

<p rend="bodytext"><hi rend="bold">Yo cā</hi>ti ettha <hi rend="bold">ca</hi>-saddo byatireke, yo panāti attho. Tatrāyamadhippāyo – byatirekatthadīpane yadi ‘‘bahuṃ ve saraṇaṃ yanti, pabbatāni vanāni cā’’tiādinā (dha. pa. 188) vuttaṃ khemaṃ saraṇaṃ na hoti, na uttamaṃ saraṇaṃ, etañca saraṇamāgamma sabbadukkhā na pamuccati, evaṃ sati kiṃ nāma vatthu khemaṃ saraṇaṃ hoti, uttamaṃ saraṇaṃ, kiṃ nāma vatthuṃ saraṇamāgamma sabbadukkhā pamuccatīti ce?</p>

<p rend="gatha1">Yo <pb ed="M" n="2.0184" /> ca buddhañca dhammañca, saṅghañca saraṇaṃ gato…pe…</p>

<p rend="gatha2">Etaṃ kho saraṇaṃ khemaṃ, etaṃ saraṇamuttamaṃ;</p>

<p rend="gathalast">Etaṃ saraṇamāgamma, sabbadukkhā pamuccatīti. (dha. pa. 190-92);</p>

<p rend="unindented">Evamīdisesu. Lokiyassa saraṇagamanassa aññatitthiyāvandanādinā kuppanato, calanato ca akuppaṃ acalaṃ lokuttarameva saraṇagamanaṃ pakāsetuṃ <hi rend="bold">‘‘cattāri ariyasaccāni, sammappaññāya passatī’’</hi>ti vuttaṃ. Vācāsiliṭṭhatthañcettha sammāsaddassa rassattaṃ. <hi rend="bold">‘‘Dukkha’’</hi>ntiādi ‘‘cattāri ariyasaccānī’’ti vuttassa sarūpadassanaṃ. <hi rend="bold">Dukkhassa ca atikkama</hi>nti dukkhanirodhaṃ. <hi rend="bold">Dukkhūpasamagāmina</hi>nti dukkhanirodhagāmiṃ. <hi rend="bold">‘‘Eta’’</hi>nti ‘‘cattāri…pe… passatī’’ti (dha. pa. 190) evaṃ vuttaṃ lokuttarasaraṇagamanasaṅkhātaṃ ariyasaccadassanaṃ. <hi rend="bold">Kho</hi>-saddo avadhāraṇattho padattayepi yojetabbo.</p>

<p rend="bodytext"><hi rend="bold">Niccato anupagamanādivasenā</hi>ti ‘‘nicca’’nti aggahaṇādivasena, itinā niddisitabbehi to-saddamicchanti saddavidū. <hi rend="bold">‘‘Vuttañheta’’</hi>ntiādinā <hi rend="bold">ñāṇavibhaṅgādīsu</hi> (ma. ni. 3.126; a. ni. 1.268) āgataṃ <pb ed="V" n="2.0159" /> pāḷiṃ sādhakabhāvena āharati. <hi rend="bold">Aṭṭhāna</hi>nti janakahetupaṭikkhepo. <hi rend="bold">Anavakāso</hi>ti paccayahetupaṭikkhepo. Ubhayenāpi kāraṇameva paṭikkhipati. <hi rend="bold">Ya</hi>nti yena kāraṇena. <hi rend="bold">Diṭṭhisampanno</hi>ti maggadiṭṭhiyā sampanno sotāpanno. <hi rend="bold">Kañci saṅkhāra</hi>nti catubhūmakesu saṅkhatasaṅkhāresu ekampi saṅkhāraṃ. <hi rend="bold">Niccato upagaccheyyā</hi>ti ‘‘nicco’’ti gaṇheyya. <hi rend="bold">Sukhato upagaccheyyā</hi>ti ‘‘ekantasukhī attā hoti arogo paraṃ maraṇā’’ti (dī. ni. 1.76) evaṃ attadiṭṭhivasena ‘‘sukho’’ti gaṇheyya, diṭṭhivippayuttacittena pana ariyasāvako pariḷāhavūpasamatthaṃ mattahatthiparittāsito cokkhabrāhmaṇo viya ukkārabhūmiṃ kañci saṅkhāraṃ sukhato upagacchati. Attavāre kasiṇādipaṇṇattisaṅgahaṇatthaṃ ‘‘saṅkhāra’’nti avatvā <hi rend="bold">‘‘dhamma’’</hi>nti vuttaṃ. Yathāha <hi rend="bold">parivāre –</hi></p>

<p rend="gatha1">‘‘Aniccā sabbe saṅkhārā, dukkhānattā ca saṅkhatā;</p>

<p rend="gathalast">Nibbānañceva paññatti, anattā iti nicchayā’’ti. (pari. 257);</p>

<p rend="bodytext">Imesu pana tīsupi vāresu ariyasāvakassa catubhūmakavaseneva paricchedo veditabbo, tebhūmakavaseneva vā. Yaṃ yañhi puthujjano ‘‘niccaṃ <pb ed="M" n="2.0185" /> sukhaṃ attā’’ti gāhaṃ gaṇhāti, taṃ taṃ ariyasāvako ‘‘aniccaṃ dukkhaṃ anattā’’ti gaṇhanto gāhaṃ viniveṭheti.</p>

<p rend="bodytext"><hi rend="bold">‘‘Mātara’’</hi>ntiādīsu janikā <hi rend="bold">mātā,</hi> janako <hi rend="bold">pitā,</hi> manussabhūto khīṇāsavo <hi rend="bold">arahā</hi>ti adhippeto. Kiṃ pana ariyasāvako tehi aññampi pāṇaṃ jīvitā voropeyyāti? Etampi aṭṭhānameva. Cakkavattirajjasakajīvitahetupi hi so taṃ jīvitā na voropeyya, tathāpi puthujjanabhāvassa mahāsāvajjatādassanatthaṃ ariyabhāvassa ca balavatāpakāsanatthaṃ evaṃ vuttanti daṭṭhabbaṃ. <hi rend="bold">Paduṭṭhacitto</hi>ti vadhakacittena padūsanacitto, padūsitacitto vā. <hi rend="bold">Lohitaṃ uppādeyyā</hi>ti jīvamānakasarīre khuddakamakkhikāya pivanamattampi lohitaṃ uppādeyya. <hi rend="bold">Saṅghaṃ bhindeyyā</hi>ti samānasaṃvāsakaṃ samānasīmāyaṃ ṭhitaṃ saṅghaṃ pañcahi kāraṇehi bhindeyya, vuttañhetaṃ ‘‘pañcahupāli ākārehi saṅgho bhijjati kammena, uddesena, voharanto, anussāvanena, salākaggāhenā’’ti (pari. 458) <hi rend="bold">aññaṃ satthāra</hi>nti ito aññaṃ titthakaraṃ ‘‘ayaṃ me satthā’’ti evaṃ gaṇheyya, netaṃ ṭhānaṃ vijjatīti attho. <hi rend="bold">Bhavasampadā</hi>ti sugatibhavena sampadā, idaṃ vipākaphalaṃ. <hi rend="bold">Bhogasampadā</hi>ti manussabhogadevabhogehi sampadā, idaṃ pana ānisaṃsaphalaṃ. <hi rend="bold">‘‘Vuttañheta’’</hi>ntiādinā <hi rend="bold">devatāsaṃyuttādipāḷiṃ</hi> (saṃ. ni. 1.37) sādhakabhāvena dasseti.</p>

<p rend="bodytext"><hi rend="bold">Gatā</hi><pb ed="V" n="2.0160" /><hi rend="bold">se</hi>ti ettha <hi rend="bold">se</hi>-iti nipātamattaṃ. <hi rend="bold">Na te gamissanti apāyabhūmi</hi>nti te buddhaṃ saraṇaṃ gatā tannimittaṃ apāyaṃ na gamissanti. <hi rend="bold">Mānusa</hi>nti ca gāthābandhavasena visaññoganiddeso, manussesu jātanti attho. <hi rend="bold">Devakāya</hi>nti devasaṅghaṃ, devapuraṃ vā ‘‘devānaṃ kāyo samūho etthā’’ti katvā.</p>

<p rend="bodytext"><hi rend="bold">‘‘Aparampī’’</hi>tiādinā saḷāyatanavagge <hi rend="bold">moggallānasaṃyutte</hi> (saṃ. ni. 4.341) āgataṃ aññampi phalamāha, aparampi phalaṃ <hi rend="bold">mahāmoggallānattherena</hi> vuttanti attho. <hi rend="bold">Aññe deve</hi>ti asaraṇaṅgate deve. <hi rend="bold">Dasahi ṭhānehī</hi>ti dasahi kāraṇehi. <hi rend="bold">‘‘Dibbenā’’</hi>tiādi tassarūpadassanaṃ. <hi rend="bold">Adhigaṇhantī</hi>ti abhibhavanti atikkamitvā tiṭṭhanti. <hi rend="bold">‘‘Esa nayo’’</hi>ti iminā ‘‘sādhu kho devānaminda dhammasaraṇagamanaṃ hotī’’ti (saṃ. ni. 4.341) suttapadaṃ atidisati. <hi rend="bold">Velāmasuttaṃ</hi><pb ed="M" n="2.0186" /> nāma <hi rend="bold">aṅguttaranikāye</hi> navanipāte jātigottarūpabhogasaddhāpaññādīhi mariyādavelātikkantehi uḷārehi guṇehi samannāgatattā <hi rend="bold">velāma</hi>nāmakassa bodhisattabhūtassa caturāsītisahassarājūnaṃ ācariyabrāhmaṇassa dānakathāpaṭisaññuttaṃ suttaṃ (a. ni. 9.20) tattha hi karīsassa catutthabhāgappamāṇānaṃ caturāsītisahassasaṅkhyānaṃ suvaṇṇapātirūpiyapātikaṃsapātīnaṃ yathākkamaṃ rūpiyasuvaṇṇa hiraññapūrānaṃ, sabbālaṅkārapaṭimaṇḍitānaṃ, caturāsītiyā hatthisahassānaṃ caturāsītiyā assasahassānaṃ, caturāsītiyā rathasahassānaṃ, caturāsītiyā dhenusahassānaṃ, caturāsītiyā kaññāsahassānaṃ, caturāsītiyā pallaṅkasahassānaṃ, caturāsītiyā vatthakoṭisahassānaṃ, aparimāṇassa ca khajjabhojjādibhedassa āhārassa pariccajanavasena sattamāsādhikāni sattasaṃvaccharāni nirantaraṃ pavattavelāmamahādānato ekassa sotāpannassa dinnadānaṃ mahapphalataraṃ, tato sataṃsotāpannānaṃ dinnadānato ekassa sakadāgāmino, tato ekassa anāgāmino, tato ekassa arahato, tato ekassa paccekabuddhassa, tato sammāsambuddhassa, tato buddhappamukhassa saṅghassa dinnadānaṃ mahapphalataraṃ, tato cātuddisaṃ saṅghaṃ uddissa vihārakaraṇaṃ, tato saraṇagamanaṃ mahapphalataranti ayamattho pakāsito. Vuttañhetaṃ –</p>

<p rend="indent">‘‘Yaṃ gahapati velāmo brāhmaṇo dānaṃ adāsi mahādānaṃ, yo cekaṃ diṭṭhisampannaṃ bhojeyya, idaṃ tato mahapphalataraṃ, yo ca sataṃ diṭṭhisampannānaṃ bhojeyya, yo cekaṃ sakadāgāmiṃ bhojeyya, idaṃ tato mahapphalatara’’ntiādi (a. ni. 9.20).</p>

<p rend="unindented">Iminā ca ukkaṭṭhaparicchedato lokuttarasseva saraṇagamanassa phalaṃ dassitanti veditabbaṃ. Tathā hi <pb ed="V" n="2.0161" /><hi rend="bold">velāmasuttaṭṭhakathāyaṃ</hi> vuttaṃ ‘‘saraṇaṃ gaccheyyāti ettha maggenāgataṃ anivattanasaraṇaṃ adhippetaṃ, apare panāhu ‘attānaṃ niyyātetvā dinnattā saraṇagamanaṃ tato mahapphalatara’nti vutta’’nti (a. ni. aṭṭha. 3.9.20) <hi rend="bold">kūṭadantasuttaṭṭhakathāyaṃ</hi> pana vakkhati ‘‘yasmā ca saraṇagamanaṃ nāma tiṇṇaṃ ratanānaṃ jīvitapariccāgamayaṃ puññakammaṃ saggasampattiṃ deti, tasmā mahapphalatarañca mahānisaṃsatarañcāti veditabba’’nti (dī. ni. aṭṭha. 1.350, 351) iminā pana <pb ed="M" n="2.0187" /> nayena lokiyassāpi saraṇagamanassa phalaṃ idha dassitamevāti gahetabbaṃ. <hi rend="bold">Ācariyadhammapālattherena</hi>pi (dī. ni. ṭī. 1.250) hi ayamevattho icchitoti viññāyati idha ceva aññāsu ca <hi rend="bold">majjhimāgamaṭīkā</hi>dīsu avisesatoyeva vuttattā, <hi rend="bold">ācariyasāriputtattherenā</hi>pi ayamattho abhimato siyā <hi rend="bold">sāratthadīpaniyaṃ,</hi> (sārattha. ṭī. verañjakaaṇḍavaṇṇanā.15) <hi rend="bold">aṅguttaraṭīkāya</hi>ñca tadubhayasādhāraṇavacanato. Apare pana vadanti <hi rend="bold">‘‘kūṭadantasuttaṭṭhakathāyampi</hi> (dī. ni. ṭī. 1.249) lokuttarasseva saraṇagamanassa phalaṃ vutta’’nti, tadayuttameva tathā avuttattā. ‘‘Yasmā…pe… detī’’ti hi tadubhayasādhāraṇakāraṇavasena tadubhayassāpi phalaṃ tattha vuttanti. <hi rend="bold">Velāmasuttādīna</hi>nti ettha <hi rend="bold">ādi</hi>saddena (a. ni. 4.34; itivu. 90) <hi rend="bold">aggappasādasuttachattamāṇavakavimānā</hi>dīnaṃ (vi. va. 886 ādayo) saṅgaho daṭṭhabbo.</p>

<p rend="bodytext"><hi rend="bold">Aññāṇaṃ</hi> nāma vatthuttayassa guṇānamajānanaṃ tattha sammoho. <hi rend="bold">Saṃsayo</hi> nāma ‘‘buddho nu kho, na nu kho’’tiādinā (dī. ni. aṭṭha. 2.216) vicikicchā. <hi rend="bold">Micchāñāṇaṃ</hi> nāma vatthuttayassa guṇānaṃ aguṇabhāvaparikappanena viparītaggāho. <hi rend="bold">Ādi</hi>saddena anādarāgāravādīnaṃ saṅgaho. <hi rend="bold">Saṃkilissatī</hi>ti saṃkiliṭṭhaṃ malīnaṃ bhavati. <hi rend="bold">Na mahājutika</hi>ntiādipi saṃkilesapariyāyo eva. Tattha <hi rend="bold">na mahājutika</hi>nti na mahujjalaṃ, aparisuddhaṃ apariyodātanti attho. <hi rend="bold">Na mahāvipphāra</hi>nti na mahānubhāvaṃ, apaṇītaṃ anuḷāranti attho. <hi rend="bold">Sāvajjo</hi>ti taṇhādiṭṭhādivasena sadoso. Tadeva phalavasena vibhāvetuṃ <hi rend="bold">‘‘aniṭṭhaphalo’’</hi>ti vuttaṃ, sāvajjattā akantiphalo hotīti attho. Lokiyasaraṇagamanaṃ sikkhāsamādānaṃ viya agahitakālaparicchedaṃ jīvitapariyantameva hoti, tasmā tassa khandhabhedena bhedo, so ca taṇhādiṭṭhādivirahitattā adosoti āha <hi rend="bold">‘‘anavajjo kālakiriyāya hotī’’</hi>ti. <hi rend="bold">So</hi>ti anavajjo saraṇagamanabhedo. Satipi anavajjatte iṭṭhaphalopi na hoti, pageva aniṭṭhaphalo avipākattā. Na hi taṃ akusalaṃ hoti, atha kho bhedanamattanti adhippāyo. <hi rend="bold">Bhavantarepī</hi>ti aññasmimpi bhave.</p>

<p rend="bodytext"><hi rend="bold">Dhara</hi>saddassa dvikammikattā ‘‘upāsaka’’nti idampi kammameva, tañca kho ākāraṭṭhāneti atthamattaṃ dassetuṃ <hi rend="bold">‘‘upāsako ayanti evaṃ</hi><hi rend="bold">dhāretū’’</hi>ti <pb ed="M" n="2.0188" /> vuttaṃ. <hi rend="bold">Dhāretū</hi>ti ca upadhāretūti attho. Upadhāraṇañcettha <pb ed="V" n="2.0162" /> jānanamevāti dasseti <hi rend="bold">‘‘jānātū’’</hi>ti iminā. <hi rend="bold">Upāsakavidhikosallattha</hi>nti upāsakabhāvavidhānakosallatthaṃ. <hi rend="bold">Ko upāsako</hi>ti sarūpapucchā, kiṃ lakkhaṇo upāsako nāmāti vuttaṃ hoti. <hi rend="bold">Kasmā</hi>ti hetupucchā, kena pavattinimittena upāsakasaddo tasmiṃ puggale niruḷhoti adhippāyo. Tenāha <hi rend="bold">‘‘kasmā upāsakoti vuccatī’’</hi>ti. Saddassa hi abhidheyye pavattinimittameva tadatthassa tabbhāvakāraṇaṃ. <hi rend="bold">Kimassa sīla</hi>nti vatasamādānapucchā, kīdisaṃ assa upāsakassa sīlaṃ, kittakena vatasamādānenāyaṃ sīlasampanno nāma hotīti attho. <hi rend="bold">Ko ājīvo</hi>ti kammasamādānapucchā, ko assa sammāājīvo, kena kammasamādānena assa ājīvo sambhavatīti pucchati, so pana micchājīvassa parivajjanena hotīti micchājīvopi vibhajīyati. <hi rend="bold">Kā vipattī</hi>ti tadubhayesaṃ vippaṭipattipucchā, kā assa upāsakassa sīlassa, ājīvassa ca vipattīti attho. Sāmaññaniddiṭṭhe hi sati anantarasseva vidhi vā paṭisedho vāti anantarassa gahaṇaṃ. <hi rend="bold">Kā sampattī</hi>ti tadubhayesameva sammāpaṭipattipucchā, kā assa upāsakassa sīlassa, ājīvassa ca sampattīti vuttanayena attho. Sarūpavacanatthādisaṅkhātena pakārena kiratīti <hi rend="bold">pakiṇṇaṃ,</hi> tadeva <hi rend="bold">pakiṇṇakaṃ,</hi> anekākārena pavattaṃ atthavinicchayanti attho.</p>

<p rend="bodytext"><hi rend="bold">Yo kocī</hi>ti khattiyabrāhmaṇādīsu yo koci, iminā padena akāraṇamettha jātiādivisesoti dasseti, <hi rend="bold">‘‘saraṇagato’’</hi>ti iminā pana saraṇagamanamevettha pamāṇanti. <hi rend="bold">‘‘Gahaṭṭho’’</hi>ti ca iminā āgārikesveva upāsakasaddo niruḷho, na pabbajjūpagatesūti. Tamatthaṃ mahāvaggasaṃyutte <hi rend="bold">mahānāmasuttena</hi> (saṃ. ni. 5.1033) sādhento <hi rend="bold">‘‘vuttañheta’’</hi>ntiādimāha. Tattha <hi rend="bold">yato</hi>ti buddhādisaraṇagamanato. <hi rend="bold">Mahānāmā</hi>ti attano cūḷapituno sukkodanassa puttaṃ mahānāmaṃ nāma sakyarājānaṃ bhagavā ālapati. <hi rend="bold">Ettāvatā</hi>ti ettakena buddhādisaraṇagamanena upāsako nāma hoti, na jātiādīhi kāraṇehīti adhippāyo. Kāmañca tapussabhallikānaṃ viya dvevācikaupāsakabhāvopi atthi, so pana tadā vatthuttayābhāvato kadāciyeva hotīti sabbadā pavattaṃ tevācikaupāsakabhāvaṃ <pb ed="M" n="2.0189" /> dassetuṃ ‘‘saraṇagato’’ti vuttaṃ. Tepi hi pacchā tisaraṇagatā eva, na cettha sambhavati aññaṃ paṭikkhipitvā ekaṃ vā dve vā saraṇagato upāsako nāmāti imamatthampi ñāpetuṃ evaṃ vuttanti daṭṭhabbaṃ.</p>

<p rend="bodytext"><hi rend="bold">Upāsanato</hi>ti teneva saraṇagamanena, tattha ca sakkaccakāritāya gāravabahumānādiyogena payirupāsanato, iminā katvatthaṃ dasseti. Tenāha <hi rend="bold">‘‘so hī’’</hi>tiādi.</p>

<p rend="bodytext"><hi rend="bold">Veramaṇiyo</hi>ti <pb ed="V" n="2.0163" /> ettha veraṃ vuccati pāṇātipātādidussīlyaṃ, tassa maṇanato hananato vināsanato veramaṇiyo nāma, pañca viratiyo viratipadhānattā tassa sīlassa. Tathā hi udāhaṭe <hi rend="bold">mahānāmasutte</hi> vuttaṃ <hi rend="bold">‘‘pāṇātipātā paṭivirato hotī’’</hi>tiādi (saṃ. ni. 5.1033) <hi rend="bold">‘‘yathāhā’’</hi>tiādinā sādhakaṃ, sarūpañca dasseti yathā taṃ uyyānapālassa ekeneva udakapatiṭṭhānapayogena ambasecanaṃ, garusinānañca. Yathāha <hi rend="bold">ambavimāne</hi> (vi. va. 1151 ādayo) –</p>

<p rend="gatha1">‘‘Ambo ca sitto samaṇo ca nhāpito,</p>

<p rend="gatha2">Mayā ca puññaṃ pasutaṃ anappakaṃ;</p>

<p rend="gatha1">Iti so pītiyā kāyaṃ, sabbaṃ pharati attano’’ti.</p>

<p rend="gatha1">[‘‘Ambo ca siñcato āsi, samaṇo ca nahāpito;</p>

<p rend="gathalast">Bahuñca puññaṃ pasutaṃ, aho saphalaṃ jīvita’’nti. (idha ṭīkāyaṃ mūlapāṭho)]</p>

<p rend="unindented">Evamīdisesu. <hi rend="bold">Ettāvatā</hi>ti ettakena pañcaveraviratimattena.</p>

<p rend="bodytext"><hi rend="bold">Micchāvaṇijjā</hi>ti ayuttavaṇijjā, na sammāvaṇijjā, asāruppavaṇijjakammānīti attho. <hi rend="bold">Pahāyā</hi>ti akaraṇeneva pajahitvā. <hi rend="bold">Dhammenā</hi>ti dhammato anapetena, tena micchāvaṇijjakammena ājīvanato aññampi adhammikaṃ ājīvanaṃ paṭikkhipati. <hi rend="bold">Samenā</hi>ti avisamena, tena kāyavisamādiduccaritaṃ vajjetvā kāyasamādinā sucaritena ājīvanaṃ dasseti. <hi rend="bold">‘‘Vuttañheta’’</hi>ntiādinā <hi rend="bold">pañcaṅguttarapāḷi</hi>māharitvā sādhakaṃ, sarūpañca dasseti. Vāṇijānaṃ ayanti <hi rend="bold">vaṇijjā,</hi> yassa kassaci vikkayo, itthiliṅgapadametaṃ. <hi rend="bold">Satthavaṇijjā</hi>ti āvudhabhaṇḍaṃ katvā vā kāretvā vā <pb ed="M" n="2.0190" /> yathākataṃ paṭilabhitvā vā tassa vikkayo. <hi rend="bold">Sattavaṇijjā</hi>ti manussavikkayo. <hi rend="bold">Maṃsavaṇijjā</hi>ti sūnakārādayo viya migasūkarādike posetvā maṃsaṃ sampādetvā vikkayo. <hi rend="bold">Majjavaṇijjā</hi>ti yaṃ kiñci majjaṃ yojetvā tassa vikkayo. <hi rend="bold">Visavaṇijjā</hi>ti visaṃ yojetvā, saṅgahetvā vā tassa vikkayo. Tattha satthavaṇijjā paroparodhanimittatāya <hi rend="bold">akaraṇīyā</hi>ti vuttā, sattavaṇijjā abhujissabhāvakaraṇato, maṃsavaṇijjā vadhahetuto, majjavaṇijjā pamādaṭṭhānato, visavaṇijjā parūpaghātakāraṇato.</p>

<p rend="bodytext"><hi rend="bold">Tassevā</hi>ti yathāvuttassa pañcaveramaṇilakkhaṇassa sīlassa ceva pañcamicchāvaṇijjādippahānalakkhaṇassa ājīvassa ca paṭiniddeso. <hi rend="bold">Vipattī</hi>ti bhedo, pakopo ca <pb ed="V" n="2.0164" />. Evaṃ sīlaājīvavipattivasena upāsakassa vipattiṃ dassetvā assaddhiyādivasenapi dassento <hi rend="bold">‘‘apicā’’</hi>tiādimāha. <hi rend="bold">Yāyā</hi>ti assaddhiyādivippaṭipattiyā. <hi rend="bold">Caṇḍālo</hi>ti nīcadhammajātikaṭṭhena upāsakacaṇḍālo. <hi rend="bold">Mala</hi>nti malīnaṭṭhena upāsakamalaṃ. <hi rend="bold">Patikiṭṭho</hi>ti lāmakaṭṭhena upāsakanihīno. <hi rend="bold">Sāpissā</hi>ti sāpi assaddhiyādivippaṭipatti assa upāsakassa vipattīti veditabbā. Kā panāyanti vuttaṃ <hi rend="bold">‘‘te cā’’</hi>tiādi. Upāsakacaṇḍālasuttaṃ, (a. ni. 5.175) upāsakaratanasuttañca pañcaṅguttare. Tattha buddhādīsu, kammakammaphalesu ca saddhāvipariyāyo micchāvimokkho assaddhiyaṃ, tena samannāgato <hi rend="bold">assaddho</hi>. Yathāvuttasīlavipattiājīvavipattivasena <hi rend="bold">dussīlo</hi>. ‘‘Iminā diṭṭhādinā idaṃ nāma maṅgalaṃ hotī’’ti evaṃ bālajanaparikappitena kotūhalasaṅkhātena diṭṭhasutamutamaṅgalena samannāgato <hi rend="bold">kotūhalamaṅgaliko. Maṅgalaṃ paccetī</hi>ti diṭṭhamaṅgalādibhedaṃ maṅgalameva pattiyāyati <hi rend="bold">no kamma</hi>nti kammassakataṃ no pattiyāyati. <hi rend="bold">Ito ca bahiddhā</hi>ti ito sabbaññubuddhasāsanato bahiddhā bāhirakasamaye. <hi rend="bold">Ca</hi>-saddo aṭṭhānapayutto, sabbattha ‘‘assaddho’’tiādīsu yojetabbo. <hi rend="bold">Dakkhiṇeyyaṃ pariyesatī</hi>ti duppaṭipannaṃ dakkhiṇārahasaññī gavesati. <hi rend="bold">Tatthā</hi>ti bahiddhā bāhirakasamaye. <hi rend="bold">Pubbakāraṃ karotī</hi>ti paṭhamataraṃ dānamānanādikaṃ kusalakiriyaṃ karoti, bāhirakasamaye paṭhamataraṃ kusalakiriyaṃ katvā pacchā sāsane karotīti vuttaṃ hotīti <pb ed="M" n="2.0191" />. <hi rend="bold">Tatthā</hi>ti vā tesaṃ bāhirakānaṃ titthiyānantipi vadanti. Ettha ca dakkhiṇeyyapariyesanapubbakāre ekaṃ katvā pañca dhammā veditabbā.</p>

<p rend="bodytext"><hi rend="bold">Assā</hi>ti upāsakassa. <hi rend="bold">Sīlasampadā</hi>ti yathāvuttena pañcaveramaṇilakkhaṇena sīlena sampadā. <hi rend="bold">Ājīvasampadā</hi>ti pañcamicchāvaṇijjādippahānalakkhaṇena ājīvena sampadā. Evaṃ sīlasampadāājīvasampadāvasena upāsakassa sampattiṃ dassetvā saddhādivasenapi dassento <hi rend="bold">‘‘ye cassā’’</hi>tiādimāha. Ye ca pañca dhammā, tepi assa sampattīti yojanā. <hi rend="bold">Dhammehī</hi>ti guṇehi. Catunnaṃ parisānaṃ ratijananaṭṭhena upāsakova ratanaṃ <hi rend="bold">upāsakaratanaṃ.</hi> Guṇasobhākittisaddasugandhatādīhi upāsakova padumaṃ <hi rend="bold">upāsakapadumaṃ.</hi> Tathā <hi rend="bold">upāsakapuṇḍarīkaṃ.</hi> Sesaṃ vipattiyaṃ vuttavipariyāyena veditabbaṃ.</p>

<p rend="bodytext"><hi rend="bold">Nigaṇṭhīna</hi>nti nigaṇṭhasamaṇīnaṃ. <hi rend="bold">Ādimhī</hi>ti paṭhamatthe. <hi rend="bold">Ucchagga</hi>nti ucchuaggaṃ ucchukoṭi. Tathā <hi rend="bold">veḷagga</hi>nti etthāpi. <hi rend="bold">Koṭiya</hi>nti pariyantakoṭiyaṃ, pariyantattheti attho. <hi rend="bold">Ambilagga</hi>nti ambilakoṭṭhāsaṃ. Tathā <hi rend="bold">tittakagga</hi>nti etthāpi. <hi rend="bold">Vihāraggenā</hi>ti ovarakakoṭṭhāsena ‘‘imasmiṃ gabbhe vasantānaṃ idaṃ nāma phalaṃ pāpuṇātī’’tiādinā taṃtaṃvasanaṭṭhānakoṭṭhāsenāti attho <pb ed="V" n="2.0165" />. <hi rend="bold">Pariveṇaggenā</hi>ti etthāpi eseva nayo. <hi rend="bold">Agge</hi>ti ettha upayogavacanassa ekārādeso, vacanavipallāso vā, katvā-saddo ca sesoti vuttaṃ <hi rend="bold">‘‘ādiṃ katvā’’</hi>ti. Bhāvatthe tā-saddoti dasseti <hi rend="bold">‘‘ajjabhāva’’</hi>nti iminā, ajjabhāvo ca nāma tasmiṃ dhammassavanasamaye dharamānakatāpāpuṇakabhāvo. Tadā hi taṃ nissayavasena dharamānataṃ nimittaṃ katvā taṃdivasanissitaaruṇuggamanato paṭṭhāya yāva puna aruṇuggamanā etthantare ajjasaddo pavattati, tasmā tasmiṃ samaye dharamānakatāsaṅkhātaṃ ajjabhāvaṃ ādiṃ katvāti attho daṭṭhabbo. <hi rend="bold">Ajjata</hi>nti vā ajjaicceva attho tā-saddassa sakatthavuttito yathā ‘‘devatā’’ti, ayaṃ ācariyānaṃ mati. Evaṃ paṭhamakkharena dissamānapāṭhānurūpaṃ atthaṃ dassetvā idāni tatiyakkharena dissamānapāṭhānurūpaṃ atthaṃ dassetuṃ <hi rend="bold">‘‘ajjadaggeti vā pāṭho’’</hi>tiādi vuttaṃ. Āgamamattattā <hi rend="bold">dakāro padasandhikaro. Ajjā</hi>ti hi nepātikamidaṃ padaṃ. Tenāha <hi rend="bold">‘‘ajja agganti attho’’</hi>ti.</p>

<p rend="bodytext"><hi rend="bold">‘‘Pāṇo’’</hi>ti idaṃ paramatthato jīvitindriye eva, <hi rend="bold">‘‘pāṇupeta’’</hi>nti ca karaṇattheneva samāsoti ñāpetuṃ <hi rend="bold">‘‘yāva me jīvitaṃ pavattati, tāva</hi><pb ed="M" n="2.0192" /><hi rend="bold">upeta’’</hi>nti āha. Upeti upagacchatīti hi <hi rend="bold">upeto,</hi> pāṇehi karaṇabhūtehi upeto <hi rend="bold">pāṇupeto</hi>ti attho ācariyehi abhimato. Iminā ca ‘‘pāṇupetanti idaṃ padaṃ tassa saraṇagamanassa āpāṇakoṭikatādassana’’nti imamatthaṃ vibhāveti. ‘‘Pāṇupeta’’nti hi iminā yāva me pāṇā dharanti, tāva saraṇaṃ upeto, upento ca na vācāmattena, na ca ekavāraṃ cittuppādamattena, atha kho pāṇānaṃ pariccajanavasena yāvajīvaṃ upetoti āpāṇakoṭikatā dassitā. <hi rend="bold">‘‘Tīhi…pe… gata’’</hi>nti idaṃ ‘‘saraṇaṃ gata’’nti etassa atthavacanaṃ. <hi rend="bold">‘‘Anaññasatthuka’’</hi>nti idaṃ pana antogadhāvadhāraṇena, aññatthāpohanena ca nivattetabbatthadassanaṃ. Ekacco kappiyakārakasaddassa attho upāsakasaddassa vacanīyopi bhavatīti vuttaṃ <hi rend="bold">‘‘upāsakaṃ kappiyakāraka’’</hi>nti, attasanniyyātanasaraṇagamanaṃ vā sandhāya evaṃ vuttanti daṭṭhabbaṃ. Evaṃ ‘‘pāṇupeta’’nti iminā nītatthato dassitaṃ tassa saraṇagamanassa āpāṇakoṭikataṃ dassetvā evaṃ vadanto panesa rājā ‘‘jīvitena saha vatthuttayaṃ paṭipūjento saraṇagamanaṃ rakkhāmī’’ti adhippāyaṃ vibhāvetīti neyyatthato vibhāvitaṃ tassa rañño adhippāyaṃ vibhāvento <hi rend="bold">‘‘ahañhī’’</hi>tiādimāha. Tattha <hi rend="bold">hi</hi>-saddo samatthane, kāraṇatthe vā, tena imāya yuttiyā, iminā vā kāraṇena upāsakaṃ maṃ bhagavā dhāretūti ayamattho pakāsito.</p>

<p rend="bodytext">Accayanaṃ sādhumariyādaṃ atikkamma madditvā pavattanaṃ <hi rend="bold">accayo,</hi> kāyikādiajjhācārasaṅkhāto dosoti āha <hi rend="bold">‘‘aparādho’’</hi>ti, acceti abhibhavitvā pavattati etenāti <pb ed="V" n="2.0166" /> vā <hi rend="bold">accayo,</hi> kāyikādivītikkamassa pavattanako akusaladhammasaṅkhāto doso eva, so ca aparajjhati etenāti <hi rend="bold">aparādho</hi>ti vuccati. So hi aparajjhantaṃ purisaṃ abhibhavitvā pavattati. Tenāha <hi rend="bold">‘‘atikkamma abhibhavitvā pavatto’’</hi>ti. <hi rend="bold">Dhamma</hi>nti dasarājadhammaṃ. Vitthāro panetassa <hi rend="bold">mahāhaṃsajātakādīhi</hi> vibhāvetabbo. <hi rend="bold">Caratī</hi>ti ācarati karoti. <hi rend="bold">Dhammenevā</hi>ti dhammato anapeteneva, anapetakusaladhammenevāti attho. Tenāha <hi rend="bold">‘‘na pitughātanādinā adhammenā’’</hi>ti. <hi rend="bold">‘‘Paṭiggaṇhātū’’</hi>ti etassa adhivāsanaṃ sampaṭicchatūti saddato attho, adhippāyato pana <pb ed="M" n="2.0193" /> atthaṃ dassetuṃ <hi rend="bold">‘‘khamatū’’</hi>ti vuttaṃ. Puna akaraṇamettha saṃvaroti dasseti <hi rend="bold">‘‘puna evarūpassā’’</hi>tiādinā. <hi rend="bold">‘‘Aparādhassā’’</hi>tiādi aññamaññaṃ vevacanaṃ.</p>

<p rend="bodytext" n="251"><hi rend="paranum">251</hi><hi rend="dot">.</hi><hi rend="bold">‘‘Yathādhammo ṭhito, tathevā’’</hi>ti imināpi yathā-saddassa anurūpatthamāha, sādhusamāciṇṇakusaladhammānurūpanti attho. Paṭisaddassa anatthakataṃ dasseti <hi rend="bold">‘‘karosī’’</hi>ti iminā. Paṭikammaṃ karosītipi vadanti. Yathādhammaṃ paṭikaraṇaṃ nāma katāparādhassa khamāpanamevāti āha <hi rend="bold">‘‘khamāpesīti vuttaṃ hotī’’</hi>ti. ‘‘Paṭiggaṇhāmā’’ti etassa adhivāsanaṃ sampaṭicchāmāti atthaṃ dasseti <hi rend="bold">‘‘khamāmā’’</hi>ti iminā. <hi rend="bold">Vuddhi hesā</hi>ti ettha <hi rend="bold">ha</hi>-kāro padasiliṭṭhatāya āgamo, <hi rend="bold">hi</hi>-saddo vā nipātamattaṃ. <hi rend="bold">Esā</hi>ti yathādhammaṃ paṭikiriyā, āyatiṃ saṃvarāpajjanā ca. Tenāha ‘‘yo accayaṃ…pe… āpajjatī’’ti. Sadevakena lokena ‘‘saraṇa’’nti araṇīyato upagantabbato tathāgato <hi rend="bold">ariyo</hi> nāmāti vuttaṃ <hi rend="bold">‘‘buddhassa bhagavato’’</hi>ti. Vineti satte etenāti <hi rend="bold">vinayo,</hi> sāsanaṃ. Vaddhati saggamokkhasampatti etāyāti <hi rend="bold">vuddhi.</hi> Katamā pana sā, yā ‘‘esā’’ti niddiṭṭhā vuddhīti codanamapanetuṃ ‘‘yo accaya’’ntiādi vuttanti sambandhaṃ dasseti <hi rend="bold">‘‘katamā’’</hi>tiādinā, yā ayaṃ saṃvarāpajjanā, sā ‘‘esā’’ti niddiṭṭhā vuddhi nāmāti attho. ‘‘Yathādhammaṃ paṭikarotī’’ti idaṃ āyatiṃ saṃvarāpajjanāya pubbakiriyādassananti viññāpanatthaṃ <hi rend="bold">‘‘yathādhammaṃ paṭikaritvā āyatiṃ saṃvarāpajjanā’’</hi>ti vuttaṃ. Esā hi ācariyānaṃ pakati, yadidaṃ yena kenaci pakārena adhippāyantaraviññāpanaṃ, etapadena pana tassāpi paṭiniddeso sambhavati ‘‘yathādhammaṃ paṭikarotī’’ tipi paṭiniddisitabbassa dassanato. Keci pana ‘‘yathādhammaṃ paṭikarotī’ti idaṃ pubbakiriyāmattasseva dassanaṃ, na paṭiniddisitabbassa. ‘Āyatiñca saṃvaraṃ āpajjatī’ti idaṃ pana paṭiniddisitabbassevāti viññāpanatthaṃ evaṃ vutta’’nti vadanti, tadayuttameva khamāpanassāpi vuddhihetubhāvena ariyūpavāde vuttattā. Itarathā hi khamāpanābhāvepi āyatiṃ saṃvarāpajjanāya eva ariyūpavādāpagamanaṃ vuttaṃ siyā, na ca pana vuttaṃ, tasmā vuttanayeneva attho veditabboti.</p>

<p rend="bodytext">Kasmā pana <pb ed="V" n="2.0167" /> ‘‘yāya’’ntiādinā dhammaniddeso dassito, nanu pāḷiyaṃ ‘‘yo accaya’’ntiādinā puggalaniddeso katoti codanaṃ sodhetuṃ <hi rend="bold">‘‘desanaṃ panā’’</hi>tiādi āraddhaṃ. <hi rend="bold">Puggalādhiṭṭhānaṃ karonto</hi>ti puggalādhiṭṭhānadhammadesanaṃ <pb ed="M" n="2.0194" /> karonto. Puggalādhiṭṭhānāpi hi puggalādhiṭṭhānadhammadesanā, puggalādhiṭṭhānapuggaladesanāti duvidhā hoti. Ayametthādhippāyo – kiñcāpi ‘‘vuddhi hesā’’tiādinā dhammādhiṭṭhānadesanā āraddhā, tathāpi puna puggalādhiṭṭhānaṃ karontena ‘‘yo accaya’’ntiādinā puggalādhiṭṭhānadesanā āraddhā desanāvilāsavasena, veneyyajjhāsayavasena cāti. Tadubhayavaseneva hi dhammādhiṭṭhānādibhedena catubbidhā desanā.</p>

<p rend="bodytext" n="252"><hi rend="paranum">252</hi><hi rend="dot">.</hi><hi rend="bold">Vacasāyatte</hi>ti vacasā āyatte. Vācāpaṭibandhatteti vadanti, taṃ ‘‘so hī’’tiādinā viruddhaṃ viya dissati. <hi rend="bold">Vacasāyatthe</hi>ti pana vācāpariyosānattheti attho yutto osānakaraṇatthassa sāsaddassa vasena sāyasaddanipphattito yathā ‘‘dāyo’’ti. Evañhi samatthanavacanampi upapannaṃ hoti. Gamanāya kataṃ vācāpariyosānaṃ katvā vuttattā tasmiṃyeva atthe vattatīti. <hi rend="bold">Handa</hi>saddañhi codanatthe, vacasaggatthe ca icchanti. ‘‘Handa dāni bhikkhave āmantayāmī’’tiādīsu (dī. ni. 2.218; saṃ. ni. 1.186) hi codanatthe, ‘‘handa dāni apāyāmī’’tiādīsu (jā. 2.22.843) vacasaggatthe, <hi rend="bold">vacasaggo</hi> ca nāma vācāvissajjanaṃ, tañca vācāpariyosānamevāti daṭṭhabbaṃ. Dukkarakiccavasena bahukiccatāti āha <hi rend="bold">‘‘balavakiccā’’</hi>ti. ‘‘Avassaṃ kattabbaṃ <hi rend="bold">kiccaṃ,</hi> itaraṃ <hi rend="bold">karaṇīyaṃ.</hi> Paṭhamaṃ vā kattabbaṃ <hi rend="bold">kiccaṃ,</hi> pacchā kattabbaṃ <hi rend="bold">karaṇīyaṃ.</hi> Khuddakaṃ vā <hi rend="bold">kiccaṃ,</hi> mahantaṃ <hi rend="bold">karaṇīya’’</hi>ntipi <hi rend="bold">udānaṭṭhakathādīsu</hi> (udā. aṭṭha. 15) vuttaṃ. Yaṃ-taṃ-saddānaṃ niccasambandhattā, gamanakālajānanato, aññakiriyāya ca anupayuttattā <hi rend="bold">‘‘tassa kālaṃ tvameva jānāsī’’</hi>ti vuttaṃ. Idaṃ vuttaṃ hoti ‘‘tayā ñātaṃ gamanakālaṃ tvameva ñatvā gacchāhī’’ti. Atha vā yathā kattabbakiccaniyojane ‘‘imaṃ jāna, imaṃ dehi, imaṃ āharā’’ti (pāci. 88, 93) vuttaṃ, tathā idhāpi tayā ñātaṃ kālaṃ tvameva jānāsi, gamanavasena karohīti gamane niyojetīti dassetuṃ <hi rend="bold">‘‘tvameva jānāsī’’</hi>ti pāṭhaseso vuttoti daṭṭhabbaṃ. <hi rend="bold">‘‘Tikkhattuṃ padakkhiṇaṃ katvā’’</hi>tiādi yathāsamāciṇṇaṃ pakaraṇādhigatamattaṃ dassetuṃ vuttaṃ. Tattha <hi rend="bold">padakkhiṇa</hi>nti pakārato kataṃ dakkhiṇaṃ. Tenāha <hi rend="bold">‘‘tikkhattu’’</hi>nti. <hi rend="bold">Dasanakhasamodhānasamujjala</hi>nti dvīsu hatthesu jātānaṃ dasannaṃ nakhānaṃ samodhānena ekībhāvena samujjalantaṃ, tena dvinnaṃ karatalānaṃ samaṭṭhapanaṃ <pb ed="M" n="2.0195" /> dasseti. <hi rend="bold">Añjali</hi>nti hatthapuṭaṃ. Añjati byattiṃ pakāseti etāyāti <hi rend="bold">añjali.</hi> Añju-saddañhi byattiyaṃ, alipaccayañca icchanti saddavidū. <hi rend="bold">Abhimukhovā</hi>ti sammukho eva, na bhagavato piṭṭhiṃ dassetvāti attho. Pañcappatiṭṭhitavandanānayo vutto eva.</p>

<p rend="bodytext" n="253"><hi rend="paranum">253</hi><hi rend="dot">.</hi> Imasmiṃyeva <pb ed="V" n="2.0168" /> attabhāve vipaccanakānaṃ attano pubbe katakusalamūlānaṃ khaṇanena <hi rend="bold">khato,</hi> tesameva upahananena <hi rend="bold">upahato,</hi> padadvayenapi tassa kammāparādhameva dasseti pariyāyavacanattā padadvayassa. Kusalamūlasaṅkhātapatiṭṭhābhedanena khatūpahatabhāvaṃ dassetuṃ <hi rend="bold">‘‘bhinnapatiṭṭho jāto’’</hi>ti vuttaṃ. Patiṭṭhā, mūlanti ca atthato ekaṃ. Patiṭṭhahati sammattaniyāmokkamanaṃ etāyāti hi <hi rend="bold">patiṭṭhā,</hi> tassa kusalūpanissayasampadā, sā kiriyāparādhena bhinnā vināsitā etenāti <hi rend="bold">bhinnapatiṭṭho.</hi> Tadeva vitthārento <hi rend="bold">‘‘tathā’’</hi>tiādimāha. Yathā kusalamūlasaṅkhātā attano patiṭṭhānajātā, tathā anena raññā attanāva attā khato khanitoti yojanā. <hi rend="bold">Khato</hi>ti hi idaṃ idha kammavasena siddhaṃ, pāḷiyaṃ pana kattuvasenāti daṭṭhabbaṃ. Padadvayassa pariyāyattā ‘‘upahato’’ti idha na vuttaṃ.</p>

<p rend="bodytext">‘‘Rāgo rajo na ca pana reṇu vuccatī’’tiādi (mahāni. 209; cūḷani. 74) vacanato rāgadosamohāva idha rajo nāmāti vuttaṃ <hi rend="bold">‘‘rāgarajādivirahita’’</hi>nti. Vītasaddassa vigatapariyāyataṃ dasseti <hi rend="bold">‘‘vigatattā’’</hi>ti iminā. <hi rend="bold">Dhammesu cakkhu</hi>nti catusaccadhammesu pavattaṃ tesaṃ dassanaṭṭhena cakkhuṃ. <hi rend="bold">Dhammesū</hi>ti vā heṭṭhimesu tīsu maggadhammesu. <hi rend="bold">Cakkhu</hi>nti sotāpattimaggasaṅkhātaṃ ekaṃ cakkhuṃ, samudāyekadesavasena ādhāratthasamāsoyaṃ, na tu niddhāraṇatthasamāso. So hi sāsanaganthesu, sakkataganthesu ca sabbattha paṭisiddhoti. <hi rend="bold">Dhammamaya</hi>nti samathavipassanādhammena nibbattaṃ, iminā ‘‘dhammena nibbattaṃ cakkhu <hi rend="bold">dhammacakkhū’’</hi>ti atthamāha. Apica <hi rend="bold">dhammamaya</hi>nti sīlāditividhadhammakkhandhoyeva <hi rend="bold">maya</hi>-saddassa sakatthe pavattanato, anena ‘‘dhammoyeva cakkhu <hi rend="bold">dhammacakkhū’’</hi>ti atthamāha. <hi rend="bold">Aññesu ṭhānesū</hi>ti aññesu suttapadesesu, etena yathāpāṭhaṃ tividhatthataṃ dasseti. Idha pana sotāpattimaggassevetaṃ adhivacanaṃ, tasmimpi anadhigate aññesaṃ vattabbatāyeva abhāvatoti adhippāyo.</p>

<p rend="bodytext">Idāni <pb ed="M" n="2.0196" /> ‘‘khatāyaṃ bhikkhave rājā’’tiādipāṭhassa suviññeyyamadhippāyaṃ dassento <hi rend="bold">‘‘idaṃ vuttaṃ hotī’’</hi>tiādimāha. Tattha <hi rend="bold">nābhavissā</hi>ti sace na abhavissatha, evaṃ satīti attho. Atīte hi idaṃ kālātipattivacanaṃ, na anāgateti daṭṭhabbaṃ. Esa nayo <hi rend="bold">sotāpattimaggaṃ patto abhavissā</hi>ti etthāpi. Nanu ca maggapāpuṇanavacanaṃ bhavissamānattā anāgatakālikanti? Saccaṃ aniyamite, idha pana <hi rend="bold">‘‘idhevāsane nisinno’’</hi>ti niyamitattā atītakālikamevāti veditabbaṃ. Idañhi bhagavā rañño āsanā vuṭṭhāya acirapakkantasseva avocāti. <hi rend="bold">Pāpamittasaṃsaggenā</hi>ti devadattena, devadattaparisāsaṅkhātena ca pāpamittena saṃsaggato. <hi rend="bold">Assā</hi>ti sotāpattimaggassa. <hi rend="bold">‘‘Evaṃ santepī’’</hi>tiādinā pāṭhānāruḷhaṃ vacanāvasesaṃ dasseti. <hi rend="bold">Tasmā</hi>ti saraṇaṃ <pb ed="V" n="2.0169" /> gatattā muccissatīti sambandho. <hi rend="bold">‘‘Mama ca sāsanamahantatāyā’’</hi>ti pāṭho yutto, katthaci pana <hi rend="bold">ca</hi>-saddo na dissati, tattha so luttaniddiṭṭhoti daṭṭhabbaṃ. Na kevalaṃ saraṇaṃ gatattāyeva muccissati, atha kho yattha esa pasanno, pasannākārañca karoti, tassa ca tividhassapi sāsanassa uttamatāyāti hi saha samuccayena attho adhippetoti.</p>

<p rend="bodytext"><hi rend="bold">‘‘Yathā nāmā’’</hi>tiādi dukkarakammavipākato sukarena muccanena upamādassanaṃ. <hi rend="bold">Kocī</hi>ti koci puriso. <hi rend="bold">Kassacī</hi>ti kassaci purisassa, ‘‘vadha’’nti ettha bhāvayoge kammatthe sāmivacanaṃ. <hi rend="bold">Pupphamuṭṭhimattena daṇḍenā</hi>ti pupphamuṭṭhimattasaṅkhātena dhanadaṇḍena. <hi rend="bold">Mucceyyā</hi>ti vadhakammadaṇḍato mucceyya, <hi rend="bold">daṇḍenā</hi>ti vā nissakkatthe karaṇavacanaṃ ‘‘sumuttā mayaṃ tena mahāsamaṇenā’’tiādīsu (dī. ni. 2.232; cūḷava. 437) viya, pupphamuṭṭhimattena dhanadaṇḍato, vadhadaṇḍato ca mucceyyāti attho. <hi rend="bold">Lohakumbhiya</hi>nti lohakumbhinarake. Tattha hi tadanubhavanakānaṃ sattānaṃ kammabalena lohamayā mahatī kumbhī nibbattā, tasmā taṃ <hi rend="bold">‘‘lohakumbhī’’</hi>ti vuccati. Uparimatalato <hi rend="bold">adho patanto,</hi> heṭṭhimatalato <hi rend="bold">uddhaṃ gacchanto,</hi> ubhayathā pana saṭṭhivassasahassāni honti. Vuttañca –</p>

<p rend="gatha1">‘‘Saṭṭhivassasahassāni, paripuṇṇāni sabbaso;</p>

<p rend="gathalast">Niraye paccamānānaṃ, kadā anto bhavissatī’’ti. (pe. va. 802; jā. 1.4.54);</p>

<p rend="bodytext">‘‘Heṭṭhimatalaṃ <pb ed="M" n="2.0197" /> patvā, uparimatalaṃ pāpuṇitvā muccissatī’’ti vadanto imamatthaṃ dīpeti – yathā aññe seṭṭhiputtādayo aparāparaṃ adho patantā, uddhaṃ gacchantā ca anekāni vassasatasahassāni tattha paccanti, na tathā ayaṃ, ayaṃ pana rājā yathāvuttakāraṇena ekavārameva adho patanto, uddhañca gacchanto saṭṭhivassasahassāniyeva paccitvā muccissatīti. Ayaṃ pana attho kuto laddhoti anuyogaṃ pariharanto <hi rend="bold">‘‘idampi kira bhagavatā vuttamevā’’</hi>ti āha. <hi rend="bold">Kira</hi>saddo cettha anussavanattho, tena bhagavatā vuttabhāvassa ācariyaparamparato suyyamānataṃ, imassa ca atthassa ācariyaparamparābhatabhāvaṃ dīpeti. Atha pāḷiyaṃ saṅgītaṃ siyāti codanamapaneti <hi rend="bold">‘‘pāḷiyaṃ pana na āruḷha’’</hi>nti iminā, pakiṇṇakadesanābhāvena pāḷiyamanāruḷhattā pāṭhabhāvena na saṅgītanti adhippāyo. Pakiṇṇakadesanā hi pāḷiyamanāruḷhāti aṭṭhakathāsu vuttaṃ.</p>

<p rend="bodytext">Yadi <pb ed="V" n="2.0170" /> anantare attabhāve narake paccati, evaṃ sati imaṃ desanaṃ sutvā ko rañño ānisaṃso laddhoti kassaci āsaṅkā siyāti tadāsaṅkānivattanatthaṃ codanaṃ uddharitvā pariharituṃ <hi rend="bold">‘‘idaṃ panā’’</hi>tiādi vuttaṃ. <hi rend="bold">‘‘Ayañhī’’</hi>tiādinā niddālābhādikaṃ diṭṭhadhammikasamparāyikaṃ anekavidhaṃ mahānisaṃsaṃ sarūpato niyametvā dasseti. Ettha hi <hi rend="bold">‘‘ayaṃ…pe… niddaṃ labhatī’’</hi>ti iminā niddālābhaṃ dasseti, tadā kāyikacetasikadukkhāpagatabhāvañca niddālābhasīsena, <hi rend="bold">‘‘tiṇṇaṃ…pe… akāsī’’</hi>ti iminā tiṇṇaṃ ratanānaṃ mahāsakkārakiriyaṃ, <hi rend="bold">‘‘pothujjanikāya…pe… nāhosī’’</hi>ti iminā sātisayaṃ pothujjanikasaddhāpaṭilābhaṃ dassetīti evamādi diṭṭhadhammiko, <hi rend="bold">‘‘anāgate…pe… parinibbāyissatī’’</hi>ti iminā pana ukkaṃsato samparāyiko dassito, anavasesato pana aparāparesu bhavesu aparimāṇoyeva samparāyiko veditabbo.</p>

<p rend="bodytext">Tattha <hi rend="bold">madhurāyā</hi>ti madhurarasabhūtāya. <hi rend="bold">Ojavantiyā</hi>ti madhurarasassāpi sārabhūtāya ojāya ojavatiyā. Puthujjane bhavā <hi rend="bold">pothujjanikā.</hi> Pañca māre visesato jitavāti <hi rend="bold">vijitāvī,</hi> parūpadesavirahatā cettha visesabhāvo. Paccekaṃ abhisambuddhoti <hi rend="bold">paccekabuddho,</hi> anācariyako hutvā sāmaññeva sambodhiṃ abhisambuddhoti attho. Tathā hi ‘‘paccekabuddhā sayameva bujjhanti, na pare bodhenti, attharasameva <pb ed="M" n="2.0198" /> paṭivijjhanti, na dhammarasaṃ. Na hi te lokuttaradhammaṃ paññattiṃ āropetvā desetuṃ sakkonti, mūgena diṭṭhasupino viya, vanacarakena nagare sāyitabyañjanaraso viya ca nesaṃ dhammābhisamayo hoti, sabbaṃ iddhisamāpattipaṭisambhidāpabhedaṃ pāpuṇantī’’ti (su. ni. aṭṭha. 1.khaggavisāṇasuttavaṇṇanā; apa. aṭṭha. 1.90, 91) aṭṭhakathāsu vuttaṃ.</p>

<p rend="bodytext">Etthāha – yadi rañño kammantarāyābhāve tasmiṃyeva āsane dhammacakkhu uppajjissatha, atha kathaṃ anāgate paccekabuddho hutvā parinibbāyissati. Yadi ca anāgate paccekabuddho hutvā parinibbāyissati, atha kathaṃ tasmiṃyeva āsane dhammacakkhu uppajjissatha, nanu ime sāvakabodhipaccekabodhiupanissayā bhinnanissayā dvinnaṃ bodhīnaṃ asādhāraṇabhāvato. Asādhāraṇā hi etā dve yathākkamaṃ pañcaṅgadvayaṅgasampattiyā, abhinīhārasamiddhivasena, pāramīsambharaṇakālavasena, abhisambujjhanavasena cāti? Nāyaṃ virodho ito paratoyevassa paccekabodhisambhārānaṃ sambharaṇīyattā. Sāvakabodhiyā bujjhanakasattāpi hi asati tassā samavāye kālantare paccekabodhiyā bujjhissanti tathābhinīhārassa sambhavatoti. Apare pana bhaṇanti – ‘‘paccekabodhiyāyevāyaṃ rājā katābhinīhāro. Katābhinīhārāpi hi tattha niyatimappattā <pb ed="V" n="2.0171" /> tassa ñāṇassa paripākaṃ anupagatattā satthu sammukhībhāve sāvakabodhiṃ pāpuṇissantīti bhagavā ‘sacāyaṃ bhikkhave rājā’tiādimavoca, mahābodhisattānameva ca ānantariyaparimutti hoti, na itaresaṃ bodhisattānaṃ. Tathā hi paccekabodhiyaṃ niyato samāno devadatto cirakālasambhūtena lokanāthe āghātena garutarāni ānantariyakammāni pasavi, tasmā kammantarāyena ayaṃ idāni asamavetadassanābhisamayo rājā paccekabodhiniyāmena anāgate vijitāvī nāma paccekabuddho hutvā parinibbāyissatī’’ti daṭṭhabbaṃ, yuttataramettha vīmaṃsitvā gahetabbaṃ.</p>

<p rend="bodytext">Yathāvuttaṃ pāḷimeva saṃvaṇṇanāya nigamavasena dassento <hi rend="bold">‘‘idamavocā’’</hi>tiādimāha. Tassattho hi heṭṭhā vuttoti. Apica pāḷiyamanāruḷhampi atthaṃ saṅgahetuṃ <hi rend="bold">‘‘idamavocā’’</hi>tiādinā nigamanaṃ karotīti daṭṭhabbaṃ.</p>

<p rend="bodytext">Iti <pb ed="M" n="2.0199" /> sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṃhiravisāradañāṇacārinā anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṃsadhammasenāpatināmatherena mahādhammarājādhirājagarunā katāya sādhuvilāsiniyā nāma līnatthappakāsaniyā sāmaññaphalasuttavaṇṇanāya līnatthappakāsanā.</p>

<p rend="centre">Sāmaññaphalasuttavaṇṇanā niṭṭhitā.</p>
</body>
<back></back>
</text>
</TEI.2>