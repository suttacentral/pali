<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">Dāṭhāvaṃso <pb ed="V" n="0.0001" /></p>

<p rend="centre"> Namo tassa bhagavato arahato sammāsambuddhassa</p>

<p rend="hangnum" n="1"><hi rend="paranum">1</hi><hi rend="dot">.</hi></p>

<p rend="gatha1"> Visāradaṃ vādapathāti vattinaṃ,</p>

<p rend="gatha2">Tilokapajjotamasayhasāhinaṃ;</p>

<p rend="gatha3">Asesa ñeyyāvaraṇappahāyinaṃ,</p>

<p rend="gathalast">Namāmi satthāramanantagocaraṃ.</p>

<p rend="hangnum" n="2"><hi rend="paranum">2</hi><hi rend="dot">.</hi><pb ed="V" n="0.0002" /></p>

<p rend="gatha1"> Tiloka nāthappabhavaṃ bhayāpahaṃ,</p>

<p rend="gatha2">Visuddhavijjācaraṇehi sevitaṃ;</p>

<p rend="gatha3">Papañca saṃyojanabandhanacchidaṃ,</p>

<p rend="gathalast">Namāmi dhammaṃ nipuṇaṃ sududdasaṃ.</p>

<p rend="hangnum" n="3"><hi rend="paranum">3</hi><hi rend="dot">.</hi></p>

<p rend="gatha1"> Pasādamattena’pi yattha pāṇino,</p>

<p rend="gatha2">Phūsanti dukkhakkhayamaccutaṃ padaṃ;</p>

<p rend="gatha3">Tamāhuṇeyyaṃ susamāhitindriyaṃ,</p>

<p rend="gathalast">Namāmi saṅghaṃ munirājasāvakaṃ.</p>

<p rend="hangnum" n="4"><hi rend="paranum">4</hi><hi rend="dot">.</hi></p>

<p rend="gatha1"> Vibhusayaṃ kāḷakanāgaranva yaṃ,</p>

<p rend="gatha2">Parakkamo kāruṇiko camūpati;</p>

<p rend="gatha3">Gavesamāno jinasāsanassa yo,</p>

<p rend="gathalast">Virūḷhimatthañca janassa patthayaṃ.</p>

<p rend="hangnum" n="5"><hi rend="paranum">5</hi><hi rend="dot">.</hi><pb ed="V" n="0.0003" /></p>

<p rend="gatha1"> Sudhāmayūkhāmala paṇḍuvaṃsajaṃ,</p>

<p rend="gatha2">Virūḷhasaddhaṃ munirājasāsane;</p>

<p rend="gatha3">Piyaṃ vadaṃ nītipathānuvattiniṃ,</p>

<p rend="gathalast">Sadā pajānaṃ janikaṃ’va mātaraṃ.</p>

<p rend="hangnum" n="6"><hi rend="paranum">6</hi><hi rend="dot">.</hi></p>

<p rend="gatha1"> Piyaṃ parakkantibhujassa rājino,</p>

<p rend="gatha2">Mahesi maccunnatakhuddhisampadaṃ;</p>

<p rend="gatha3">Vidhāya līlāvatimicchitatthadaṃ,</p>

<p rend="gathalast">Asesa laṅkātalarajjalakkhiyaṃ.</p>

<p rend="hangnum" n="7"><hi rend="paranum">7</hi><hi rend="dot">.</hi></p>

<p rend="gatha1"> Kumāramārādhitasādhumantinaṃ,</p>

<p rend="gatha2">Mahādayaṃ paṇḍunarinda vaṃsajaṃ;</p>

<p rend="gatha3">Vidhāya saddhaṃ madhurindanāmakaṃ,</p>

<p rend="gathalast">Susikkhītaṃ pāvacane kalāsu ca.</p>

<p rend="hangnum" n="8"><hi rend="paranum">8</hi><hi rend="dot">.</hi><pb ed="V" n="0.0004" /></p>

<p rend="gatha1"> Narindasuññaṃ suciraṃ tisīhaḷaṃ,</p>

<p rend="gatha2">Itippatītaṃ ayasaṃ apānudi;</p>

<p rend="gatha3">Ciraṃ paṇītena ca civarādinā,</p>

<p rend="gathalast">Susaññate saṃyamino atappayi.</p>

<p rend="hangnum" n="9"><hi rend="paranum">9</hi><hi rend="dot">.</hi></p>

<p rend="gatha1"> Ciraṭṭhitiṃ pāvacanassa icchatā,</p>

<p rend="gatha2">Kataññunā vikkama buddisālinā;</p>

<p rend="gatha3">Satīmatā candima bandhukittinā,</p>

<p rend="gathalast">Sagāravaṃ tena’bhīyācito ahaṃ.</p>

<p rend="hangnum" n="10"><hi rend="paranum">10</hi><hi rend="dot">.</hi></p>

<p rend="gatha1"> Sadesa bhāsāya kavīhi sīhaḷe,</p>

<p rend="gatha2">Katampi vaṃsaṃ jinadantadhātuyā;</p>

<p rend="gatha3">Niruttiyā māgadhikāya vuddhiyā,</p>

<p rend="gathalast">Karomi dīpantaravāsinaṃ api.</p>

<p rend="hangnum" n="11"><hi rend="paranum">11</hi><hi rend="dot">.</hi><pb ed="V" n="0.0005" /></p>

<p rend="gatha1"> Jīno’yamiddhe amaravhaye pure,</p>

<p rend="gatha2">Kadāci hutvāna sumedhanāmako;</p>

<p rend="gatha3">Savedavedaṅgavibhāgakovido,</p>

<p rend="gathalast">Mahaddhane vippakulamhi māṇavo.</p>

<p rend="hangnum" n="12"><hi rend="paranum">12</hi><hi rend="dot">.</hi></p>

<p rend="gatha1"> Ahañhi jātibyasanena pīḷito,</p>

<p rend="gatha2">Jarābhibhuto maraṇena otthaṭo;</p>

<p rend="gatha3">Sivaṃ padaṃ jātijarādinissaṭaṃ,</p>

<p rend="gathalast">Gavesayissaṃ’ti raho vicintiya.</p>

<p rend="hangnum" n="13"><hi rend="paranum">13</hi><hi rend="dot">.</hi></p>

<p rend="gatha1"> Anekasaṅkhaṃ dhanadhaññasampadaṃ,</p>

<p rend="gatha2">Patiṭṭhapetvā kapaṇesi duccajaṃ;</p>

<p rend="gatha3">Anappake pemabharānubandhino,</p>

<p rend="gathalast">Vihāya mitte ca suteca bandhave.</p>

<p rend="hangnum" n="14"><hi rend="paranum">14</hi><hi rend="dot">.</hi><pb ed="V" n="0.0006" /></p>

<p rend="gatha1"> Pahāya kāme nikhile manorame,</p>

<p rend="gatha2">Gharābhinikkhamma himācalantike;</p>

<p rend="gatha3">Mahīdharaṃ dhammikanāma vissutaṃ,</p>

<p rend="gathalast">Upecca nānātarurājibhusitaṃ.</p>

<p rend="hangnum" n="15"><hi rend="paranum">15</hi><hi rend="dot">.</hi></p>

<p rend="gatha1"> Manonukūle surarājanimmīte,</p>

<p rend="gatha2">Asammigānaṃ agatimhi assame;</p>

<p rend="gatha3">Nivattacīro ajinakkhipaṃ vahaṃ,</p>

<p rend="gathalast">Jaṭādharo tāpasa vesamaggahī.</p>

<p rend="hangnum" n="16"><hi rend="paranum">16</hi><hi rend="dot">.</hi></p>

<p rend="gatha1"> Susaññatattoparivāri tindriyo,</p>

<p rend="gatha2">Phalāphalādīhi pavattayaṃ tanuṃ;</p>

<p rend="gatha3">Gato abhiñgñāsu ca pāramiṃ vasī,</p>

<p rend="gathalast">Tahiṃ samāpatti sukhaṃ avindi so.</p>

<p rend="hangnum" n="17"><hi rend="paranum">17</hi><hi rend="dot">.</hi><pb ed="V" n="0.0007" /></p>

<p rend="gatha1"> Susajjite rammapurādhivāsinā,</p>

<p rend="gatha2">Mahājanena’ttamanena añjase;</p>

<p rend="gatha3">Pathappadese abhiyantamattano,</p>

<p rend="gathalast">Aniṭṭhiteyeva sumedha tāpaso.</p>

<p rend="hangnum" n="18"><hi rend="paranum">18</hi><hi rend="dot">.</hi></p>

<p rend="gatha1"> Agādhañeyyodadhīpāradassinaṃ,</p>

<p rend="gatha2">Bhavantaguṃ nibbanathaṃ vināyakaṃ;</p>

<p rend="gatha3">Anekakhīṇāsavalakkhasevitaṃ,</p>

<p rend="gathalast">Kadā ci dīpaṅkarabuddhamaddasa.</p>

<p rend="hangnum" n="19"><hi rend="paranum">19</hi><hi rend="dot">.</hi></p>

<p rend="gatha1"> Tato sasaṅghassa tilokabhattuno,</p>

<p rend="gatha2">Pariccajitvāna tanumpi jīvitaṃ;</p>

<p rend="gatha3">Pasārayitvāna jaṭājinādikaṃ,</p>

<p rend="gathalast">Vidhāya setuṃ tanumeva pallale.</p>

<p rend="hangnum" n="20"><hi rend="paranum">20</hi><hi rend="dot">.</hi><pb ed="V" n="0.0008" /></p>

<p rend="gatha1"> Anakkamitvā kalalaṃ mahādaye,</p>

<p rend="gatha2">Sabhikkhuko gaccatu piṭṭhiyā iti;</p>

<p rend="gatha3">Adhiṭṭhahitvāna nipannako tahiṃ,</p>

<p rend="gathalast">Anātha metaṃ tibhavaṃ samekkhiya.</p>

<p rend="hangnum" n="21"><hi rend="paranum">21</hi><hi rend="dot">.</hi></p>

<p rend="gatha1"> Dayāya sañcoditamānaso jane,</p>

<p rend="gatha2">Bhavaṇṇavā uddharituṃ dukhaddite;</p>

<p rend="gatha3">Akāsi sambodhipadassa pattiyā,</p>

<p rend="gathalast">Mahābhinīhāramudaggavikkamo.</p>

<p rend="hangnum" n="22"><hi rend="paranum">22</hi><hi rend="dot">.</hi><pb ed="V" n="0.0009" /></p>

<p rend="gatha1"> Atho viditvā vasino tamāsayaṃ,</p>

<p rend="gatha2">Adāsi so vyākaraṇaṃ mahāmuni;</p>

<p rend="gatha3">Tato puraṃ tamhi tathāgate gate,</p>

<p rend="gathalast">Sayaṃvasī sammasi pāramiguṇe.</p>

<p rend="hangnum" n="23"><hi rend="paranum">23</hi><hi rend="dot">.</hi></p>

<p rend="gatha1"> Tato ca kappānamalīnavikkamo,</p>

<p rend="gatha2">Asaṃkhiye so caturo salakkhake;</p>

<p rend="gatha3">Tahiṃ tahiṃ jātisu bodhipācane,</p>

<p rend="gatha2">Visuddhasambhāraguṇe apūrayi;</p>

<p rend="gatha3">Athābhijāto tusite mahāyaso,</p>

<p rend="gatha2">Visuddhasambodhipadopaladdhiyā;</p>

<p rend="gatha3">Udikkhamāno samayaṃ dayādhano,</p>

<p rend="gathalast">Ciraṃ vibhutiṃ anubhosi sabbaso.</p>

<p rend="hangnum" n="25"><hi rend="paranum">25</hi><hi rend="dot">.</hi><pb ed="V" n="0.0010" /></p>

<p rend="gatha1"> Sahassasaṅkhā dasacakkavālato,</p>

<p rend="gatha2">Samāgatānekasurādhipādihi;</p>

<p rend="gatha3">Udaggudaggehi jinattapattiyā,</p>

<p rend="gathalast">Sagāravaṃ so abhigamma yācito.</p>

<p rend="hangnum" n="26"><hi rend="paranum">26</hi><hi rend="dot">.</hi></p>

<p rend="gatha1"> Tato cavitvā kapiḷavhaye pure,</p>

<p rend="gatha2">Sadā sato sakyakulekaketuno;</p>

<p rend="gatha3">Ahosi suddhodanabhumibhattuno,</p>

<p rend="gathalast">Mahādimāyāya mahesiyā suto.</p>

<p rend="hangnum" n="27"><hi rend="paranum">27</hi><hi rend="dot">.</hi><pb ed="V" n="0.0011" /></p>

<p rend="gatha1"> Vijātamatto’va vasundharāya so,</p>

<p rend="gatha2">Patiṭṭhahitvāna disā vilokayī;</p>

<p rend="gatha3">Tadā ahesuṃ vivaṭaṅganā disā,</p>

<p rend="gathalast">Apūjayuṃ tattha ca devamānusā.</p>

<p rend="hangnum" n="28"><hi rend="paranum">28</hi><hi rend="dot">.</hi></p>

<p rend="gatha1"> Ādhārayuṃ ātapavāraṇādikaṃ,</p>

<p rend="gatha2">Adissamānāva nabhambhi devatā;</p>

<p rend="gatha3">Padāni so satta ca uttarāmukho,</p>

<p rend="gathalast">Upecca nicchārayi vācamāsabhiṃ.</p>

<p rend="hangnum" n="29"><hi rend="paranum">29</hi><hi rend="dot">.</hi></p>

<p rend="gatha1"> Yathatthasiddhattakumāranāmako,</p>

<p rend="gatha2">Mahabbalo yobbanahāriviggaho;</p>

<p rend="gatha3">Ututtayānucchavikesu tīsu so,</p>

<p rend="gathalast">Nubhosi pāsādavaresu sampadaṃ.</p>

<p rend="hangnum" n="30"><hi rend="paranum">30</hi><hi rend="dot">.</hi><pb ed="V" n="0.0012" /></p>

<p rend="gatha1"> Kadāci uyyānapathe jarāhataṃ,</p>

<p rend="gatha2">Tathāturaṃ kālakatañca saṃyamiṃ;</p>

<p rend="gatha3">Kamena disvāna virattamānaso,</p>

<p rend="gathalast">Bhavesu so pabbajituṃ akāmayi.</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="gatha1"> Sapupphadīpādīkarehi rattiyaṃ,</p>

<p rend="gatha2">Purakkhato so tidivādhivāsihi;</p>

<p rend="gatha3">Sachannako kantakavājiyānato,</p>

<p rend="gathalast">Tato mahākāruṇiko’bhinikkhami.</p>

<p rend="hangnum" n="32"><hi rend="paranum">32</hi><hi rend="dot">.</hi></p>

<p rend="gatha1"> Kamena patvāna anomamāpagaṃ,</p>

<p rend="gatha2">Sudhotamuttāphalahārisekate;</p>

<p rend="gatha3">Patiṭṭhahitvā varamoḷibandhanaṃ,</p>

<p rend="gathalast">Sitāsilūnaṃ gagane samukkhipī.</p>

<p rend="hangnum" n="33"><hi rend="paranum">33</hi><hi rend="dot">.</hi><pb ed="V" n="0.0013" /></p>

<p rend="gatha1"> Paṭiggahetvā tidasānamissaro,</p>

<p rend="gatha2">Suvaṇnacaṅgoṭavarena taṃ tadā;</p>

<p rend="gatha3">Tiyojanaṃ nīlamaṇīhi cetiyaṃ,</p>

<p rend="gathalast">Akāsi cūḷāmaṇimattano pure.</p>

<p rend="hangnum" n="34"><hi rend="paranum">34</hi><hi rend="dot">.</hi></p>

<p rend="gatha1"> Tato ghaṭīkārasarojayoninā,</p>

<p rend="gatha2">Samāhaṭaṃ dhārayī cīvarādikaṃ;</p>

<p rend="gatha3">Atho sakaṃ vatthayugaṃ nabhatthale,</p>

<p rend="gathalast">Pasatthavesaggahaṇo samukkhipī.</p>

<p rend="hangnum" n="35"><hi rend="paranum">35</hi><hi rend="dot">.</hi></p>

<p rend="gatha1"> Paṭiggahetvāna tamambujāsano,</p>

<p rend="gatha2">Mahiddhiko bhattibharena codito;</p>

<p rend="gatha3">Sake bhave dvādasayojanaṃ akā,</p>

<p rend="gathalast">Maṇīhi nīlādihi dussacetiyaṃ.</p>

<p rend="hangnum" n="36"><hi rend="paranum">36</hi><hi rend="dot">.</hi><pb ed="V" n="0.0014" /></p>

<p rend="gatha1"> Susaññatatto satimā jitindriyo,</p>

<p rend="gatha2">Vinītaveso rasagedhavajjito;</p>

<p rend="gatha3">Chahāyanāneva anomavikkamo,</p>

<p rend="gathalast">Mahāpadhānaṃ padahittha dukkaraṃ.</p>

<p rend="hangnum" n="37"><hi rend="paranum">37</hi><hi rend="dot">.</hi></p>

<p rend="gatha1"> Visākhamāsassatha puṇṇamāsiyaṃ,</p>

<p rend="gatha2">Upecca mūlaṃ sahajāya bodhiyā;</p>

<p rend="gatha3">Tiṇāsane cuddasahatthasammite,</p>

<p rend="gathalast">Adhiṭṭhahitvā vīriyaṃ nisajji so.</p>

<p rend="hangnum" n="38"><hi rend="paranum">38</hi><hi rend="dot">.</hi></p>

<p rend="gatha1"> Avattharantiṃ vasudhaṃca ambaraṃ,</p>

<p rend="gatha2">Virūpavesaggahaṇena bhiṃsanaṃ;</p>

<p rend="gatha3">Pakampayanto sadharādharaṃ mahiṃ,</p>

<p rend="gathalast">Jino padose’jini māravāhiṇiṃ.</p>

<p rend="hangnum" n="39"><hi rend="paranum">39</hi><hi rend="dot">.</hi><pb ed="V" n="0.0015" /></p>

<p rend="gatha1"> Surāsurabrahmagaṇehi sajjite,</p>

<p rend="gatha2">Jagattaye pupphamayagaghikādinā;</p>

<p rend="gatha3">Pavattamāne suradundubhissare,</p>

<p rend="gathalast">Abujjhibodhiṃ rajanīparikkhaye.</p>

<p rend="hangnum" n="40"><hi rend="paranum">40</hi><hi rend="dot">.</hi></p>

<p rend="gatha1"> Tadā pakampiṃsu saselakānanā,</p>

<p rend="gatha2">Sahassasaṃkhā dasalokadhātuyo;</p>

<p rend="gatha3">Agañji so loṇapayodhi sādhutaṃ,</p>

<p rend="gathalast">Mahāvabhāso bhuvanesu pattharī.</p>

<p rend="hangnum" n="41"><hi rend="paranum">41</hi><hi rend="dot">.</hi></p>

<p rend="gatha1"> Labhiṃsu andhā vimale vilocane,</p>

<p rend="gatha2">Suṇiṃsu sadde badhirāpi jātiyā;</p>

<p rend="gatha3">Lapiṃsu mūgā vacanena vaggunā,</p>

<p rend="gathalast">Cariṃsu khelaṃ padasā’va paṅgulā.</p>

<p rend="hangnum" n="42"><hi rend="paranum">42</hi><hi rend="dot">.</hi></p>

<p rend="gatha1"> Bhaviṃsu khujjā ujusommaviggahā,</p>

<p rend="gatha2">Sikhī’pi nibbāyi avīciādisu;</p>

<p rend="gatha3">Apāgamuṃ bandhanato’pi jantavo,</p>

<p rend="gathalast">Khudādikaṃ petabhavā apakkamī.</p>

<p rend="hangnum" n="43"><hi rend="paranum">43</hi><hi rend="dot">.</hi><pb ed="V" n="0.0016" /></p>

<p rend="gatha1"> Samiṃsu rogavyasanāni pāṇinaṃ,</p>

<p rend="gatha2">Bhayaṃ tiraccānagate na pīḷayī;</p>

<p rend="gatha3">Janā ahesuṃ sakhilā piyaṃvadā,</p>

<p rend="gathalast">Pavattayuṃ koñcanadaṃ mataṅgajā.</p>

<p rend="hangnum" n="44"><hi rend="paranum">44</hi><hi rend="dot">.</hi></p>

<p rend="gatha1"> Hayā ca hesiṃsu pahaṭṭhamānasā,</p>

<p rend="gatha2">Nadiṃsu sabbā sayameva dundubhī;</p>

<p rend="gatha3">Raviṃsu dehābharaṇāni pāṇinaṃ,</p>

<p rend="gathalast">Disā pasīdiṃsu samā samantato.</p>

<p rend="hangnum" n="45"><hi rend="paranum">45</hi><hi rend="dot">.</hi></p>

<p rend="gatha1"> Pavāyi mando sukhasītamāruto,</p>

<p rend="gatha2">Pavassi megho’pi akālasambavo;</p>

<p rend="gatha3">Jahiṃsu ākāsagatiṃ vihaṅgamā,</p>

<p rend="gathalast">Mahiṃ samubhijjajalaṃ samuṭṭhahī.</p>

<p rend="hangnum" n="46"><hi rend="paranum">46</hi><hi rend="dot">.</hi></p>

<p rend="gatha1"> Asandamānā’va ṭhitā savantiyo,</p>

<p rend="gatha2">Nabhe virociṃsu asesajotiyo;</p>

<p rend="gatha3">Bhavā ahesuṃ vivaṭā samantato,</p>

<p rend="gathalast">Janassa nāsuṃ vacanūpapattiyo.</p>

<p rend="hangnum" n="47"><hi rend="paranum">47</hi><hi rend="dot">.</hi><pb ed="V" n="0.0017" /></p>

<p rend="gatha1"> Samekkhataṃ nāvaraṇā nagādayo,</p>

<p rend="gatha2">Pavāyi gandho api dibbasammato;</p>

<p rend="gatha3">Dumā ahesuṃ phalapuppha dhārino,</p>

<p rend="gathalast">Ahosi channo kamalehi aṇṇavo.</p>

<p rend="hangnum" n="48"><hi rend="paranum">48</hi><hi rend="dot">.</hi></p>

<p rend="gatha1"> Thalesu toyesu ca pupphamānakā,</p>

<p rend="gatha2">Vicittapupphā vikasiṃsu sabbathā;</p>

<p rend="gatha3">Nirantaraṃ pupphasugandhavuṭṭhiyā,</p>

<p rend="gathalast">Ahosi sabbaṃ vasudhambarannaraṃ.</p>

<p rend="hangnum" n="49"><hi rend="paranum">49</hi><hi rend="dot">.</hi></p>

<p rend="gatha1"> Nisajja pallaṅkavare tahiṃ jino,</p>

<p rend="gatha2">Sukhaṃ samāpattivihārasambhavaṃ;</p>

<p rend="gatha3">Tato’nubhonto sucirābhipatthitaṃ,</p>

<p rend="gathalast">Dināni satteva atikkamāpayī.</p>

<p rend="hangnum" n="50"><hi rend="paranum">50</hi><hi rend="dot">.</hi><pb ed="V" n="0.0018" /></p>

<p rend="gatha1"> Samuppatitvā gagaṇaṅganaṃ tato,</p>

<p rend="gatha2">Padassayitvā yamakaṃ mahāmuni;</p>

<p rend="gatha3">Sapāṭihīraṃ tidivādhivāsinaṃ,</p>

<p rend="gathalast">Jinattane saṃsayitaṃ nirākari.</p>

<p rend="hangnum" n="51"><hi rend="paranum">51</hi><hi rend="dot">.</hi></p>

<p rend="gatha1"> Athotaritvāna jayāsanassa so,</p>

<p rend="gatha2">Ṭhito’va pubbuttarakaṇṇanissito;</p>

<p rend="gatha3">Dināni sattānimisena cakkhunā,</p>

<p rend="gathalast">Tamāsanaṃ bodhitaruṃca’pūjayi.</p>

<p rend="hangnum" n="52"><hi rend="paranum">52</hi><hi rend="dot">.</hi></p>

<p rend="gatha1"> Atha’ntarāḷe maṇicaṅkame jino,</p>

<p rend="gatha2">Ṭhitappadesassa ca āsanassa ca;</p>

<p rend="gatha3">Mahārahe devavarābhinimmite,</p>

<p rend="gathalast">Dināni satteva akāsi vaṅkamaṃ.</p>

<p rend="hangnum" n="53"><hi rend="paranum">53</hi><hi rend="dot">.</hi><pb ed="V" n="0.0019" /></p>

<p rend="gatha1"> Tato disāyaṃ aparāya bodhiyā,</p>

<p rend="gatha2">Upāvisitvā ratanālaye jino;</p>

<p rend="gatha3">Samantapaṭṭhānanayaṃ vicintayaṃ,</p>

<p rend="gathalast">Dināni satteva savītināmayi.</p>

<p rend="hangnum" n="54"><hi rend="paranum">54</hi><hi rend="dot">.</hi></p>

<p rend="gatha1"> Viniggato satthusarīrato tadā,</p>

<p rend="gatha2">Jutippabandho paṭibandhavajjito;</p>

<p rend="gatha3">Pamāṇasuññāsu ca lokadhātusu,</p>

<p rend="gathalast">Samantato uddhamadho ca pattharī.</p>

<p rend="hangnum" n="55"><hi rend="paranum">55</hi><hi rend="dot">.</hi></p>

<p rend="gatha1"> Vaṭassa mūle ajapālasaññino,</p>

<p rend="gatha2">Sukhaṃ phusanto pavivekasambhavaṃ;</p>

<p rend="gatha3">Vināyako satta vihāsi vāsare,</p>

<p rend="gathalast">Anantadassī surarājapūjito.</p>

<p rend="hangnum" n="56"><hi rend="paranum">56</hi><hi rend="dot">.</hi><pb ed="V" n="0.0020" /></p>

<p rend="gatha1"> Vihāsi mūle mucalindasākhino,</p>

<p rend="gatha2">Nisajja bhogāvalimandirodare;</p>

<p rend="gatha3">Vikiṇṇapupphe mucalindabhogino,</p>

<p rend="gathalast">Samādhinā vāsarasattakaṃ jino.</p>

<p rend="hangnum" n="57"><hi rend="paranum">57</hi><hi rend="dot">.</hi></p>

<p rend="gatha1"> Dume’pi rājāyatane samādhinā,</p>

<p rend="gatha2">Vihāsi rattindiva sattakaṃ muni;</p>

<p rend="gatha3">Sahassanetto atha dantapoṇakaṃ,</p>

<p rend="gathalast">Mukhodakañcāpi adāsi satthuno.</p>

<p rend="hangnum" n="58"><hi rend="paranum">58</hi><hi rend="dot">.</hi></p>

<p rend="gatha1"> Tato mahārājavarehi ābhataṃ,</p>

<p rend="gatha2">Silāmayaṃ patta catukkamekakaṃ;</p>

<p rend="gatha3">Vidhāya matthaṃ madhupiṇḍikaṃ tahiṃ,</p>

<p rend="gathalast">Paṭiggahetvāna savāṇijāhaṭā.</p>

<p rend="hangnum" n="59"><hi rend="paranum">59</hi><hi rend="dot">.</hi><pb ed="V" n="0.0021" /></p>

<p rend="gatha1"> Katannakicco saraṇesu te ubho,</p>

<p rend="gatha2">Patiṭṭhapetvāna tapassubhallike;</p>

<p rend="gatha3">Adāsi tesaṃ abhipūjituṃ sakaṃ,</p>

<p rend="gathalast">Parāmasitvāna siraṃ siroruhe.</p>

<p rend="hangnum" n="60"><hi rend="paranum">60</hi><hi rend="dot">.</hi></p>

<p rend="gatha1"> Vaṭassamule ajapālasaññino,</p>

<p rend="gatha2">Sahampatībrahmavarena yācito;</p>

<p rend="gatha3">Janassa kātuṃ varadhammasaṅgahaṃ,</p>

<p rend="gathalast">Agañchi bārāṇasimekako muni.</p>

<p rend="hangnum" n="61"><hi rend="paranum">61</hi><hi rend="dot">.</hi><pb ed="V" n="0.0022" /></p>

<p rend="gatha1"> Gantvā so dhammarājā vanamisipatanaṃ saññatānaṃ niketaṃ,</p>

<p rend="gatha2">Pallaṅkasmiṃ nisinno tahimavicalitaṭṭhānasampāditamhi;</p>

<p rend="gatha3">Āsāḷhe puṇṇamāyaṃ sitaruciruciyā jotite cakkavāḷe,</p>

<p rend="gathalast">Devabrahmādikānaṃ duritamalaharaṃ vattayi dhammacakkaṃ.</p>

<p rend="hangnum" n="62"><hi rend="paranum">62</hi><hi rend="dot">.</hi></p>

<p rend="gatha1"> Sutvā saddhammamaggaṃ tibhūvanakuharābhogavitthārikaṃ taṃ,</p>

<p rend="gatha2">Aññākoṇḍaññanāmadvijamunipamukhāṭṭhārasabrahmakoṭī;</p>

<p rend="gatha3">Aññāsuṃ maggadhammaṃ parimitarahite cakkavāḷe uḷāro,</p>

<p rend="gathalast">Obhāso pātubhuto sapadi bahuvidhaṃ āsi accherakañca.</p>

<p rend="centre">Paṭhamo paricchedo.</p>

<p rend="hangnum" n="63"><hi rend="paranum">63</hi><hi rend="dot">.</hi><pb ed="V" n="0.0023" /></p>

<p rend="gatha1"> Tato paṭṭhāya so satthā vinento devamānuse,</p>

<p rend="gathalast">Bodhito phussamāsamhi navame puṇṇamāsiyaṃ.</p>

<p rend="hangnum" n="64"><hi rend="paranum">64</hi><hi rend="dot">.</hi></p>

<p rend="gatha1"> Laṅkamāgamma gaṅgāya tīre yojanavitthate,</p>

<p rend="gathalast">Mahānāgavanuyyāne āyāmena tiyojane.</p>

<p rend="hangnum" n="65"><hi rend="paranum">65</hi><hi rend="dot">.</hi></p>

<p rend="gatha1"> Yakkhānaṃ samitiṃ gantvā ṭhatvāna gagane tahiṃ;</p>

<p rend="gathalast">Vātandhakāravuṭṭhihi katvā yakkhe bhayaddite.</p>

<p rend="hangnum" n="66"><hi rend="paranum">66</hi><hi rend="dot">.</hi></p>

<p rend="gatha1"> Laddhābhayehi yakkhehi tehi dinnāya bhumiyā;</p>

<p rend="gathalast">Cammakhaṇḍaṃ pasāretvā nisīditvāna taṅkhaṇe.</p>

<p rend="hangnum" n="67"><hi rend="paranum">67</hi><hi rend="dot">.</hi></p>

<p rend="gatha1"> Cammakhaṇḍaṃ padittaggi jālāmālāsamākulaṃ;</p>

<p rend="gathalast">Iddhiyā vaḍḍhayitvāna yāva sindhuṃ samantato.</p>

<p rend="hangnum" n="68"><hi rend="paranum">68</hi><hi rend="dot">.</hi><pb ed="V" n="0.0024" /></p>

<p rend="gatha1"> Javena sindhuvelāya rāsibhute nisācare;</p>

<p rend="gathalast">Giridīpamidhānetvā patiṭṭhāpesi te tahiṃ.</p>

<p rend="hangnum" n="69"><hi rend="paranum">69</hi><hi rend="dot">.</hi></p>

<p rend="gatha1"> Desayitvā jino dhammaṃ tadā devasamāgame;</p>

<p rend="gathalast">Bahunnaṃ pāṇakoṭīnaṃ dhammābhisamayaṃ akā.</p>

<p rend="hangnum" n="70"><hi rend="paranum">70</hi><hi rend="dot">.</hi></p>

<p rend="gatha1"> Mahāsumanadevassa sele sumanakūṭake;</p>

<p rend="gathalast">Datvā namassituṃ kese agā jetavanaṃ jino.</p>

<p rend="hangnum" n="71"><hi rend="paranum">71</hi><hi rend="dot">.</hi></p>

<p rend="gatha1"> Patiṭṭhapetvā te satthu nisinnāsanabhumiyaṃ;</p>

<p rend="gathalast">Indanīlamayaṃ thūpaṃ karitvā so apūjayi.</p>

<p rend="hangnum" n="72"><hi rend="paranum">72</hi><hi rend="dot">.</hi></p>

<p rend="gatha1"> Nissāya maṇipallaṅkaṃ pabbataṇṇavavāsino;</p>

<p rend="gathalast">Disvā yuddhatthike nāge cūḷodara mahodare.</p>

<p rend="hangnum" n="73"><hi rend="paranum">73</hi><hi rend="dot">.</hi></p>

<p rend="gatha1"> Bodhito pañcame vasse cittamāse mahāmuni;</p>

<p rend="gathalast">Uposathe kālapakkhe nāgadīpamupāgamī.</p>

<p rend="hangnum" n="74"><hi rend="paranum">74</hi><hi rend="dot">.</hi><pb ed="V" n="0.0025" /></p>

<p rend="gatha1"> Tadā samiddhisumano devo jetavane ṭhitaṃ;</p>

<p rend="gathalast">Attano bhavanaṃyeva rājāyatanapādapaṃ.</p>

<p rend="hangnum" n="75"><hi rend="paranum">75</hi><hi rend="dot">.</hi></p>

<p rend="gatha1"> Indanīladdikūṭaṃ’va gahetvātuṭṭhamānaso;</p>

<p rend="gathalast">Dhārayitvā sahāgañchi chattaṃ katvāna satthuno.</p>

<p rend="hangnum" n="76"><hi rend="paranum">76</hi><hi rend="dot">.</hi></p>

<p rend="gatha1"> Ubhinnaṃ nāgarājūnaṃ vattamāne mahāhave;</p>

<p rend="gathalast">Nisinno gagane nātho māpayittha mahātamaṃ.</p>

<p rend="hangnum" n="77"><hi rend="paranum">77</hi><hi rend="dot">.</hi></p>

<p rend="gatha1"> Ālokaṃ dassayitvātha assāsetvāna bhogino;</p>

<p rend="gathalast">Sāmaggikaraṇaṃ dhammaṃ abhāsi purisāsabho.</p>

<p rend="hangnum" n="78"><hi rend="paranum">78</hi><hi rend="dot">.</hi></p>

<p rend="gatha1"> Asītikoṭiyo nāgā acalambudhivāsino;</p>

<p rend="gathalast">Patiṭṭhahiṃsu muditā sīlesu saraṇesu ca.</p>

<p rend="hangnum" n="79"><hi rend="paranum">79</hi><hi rend="dot">.</hi><pb ed="V" n="0.0026" /></p>

<p rend="gatha1"> Datvāna maṇipallaṅkaṃ satthuno bhujagādhipā;</p>

<p rend="gathalast">Tatthāsīnaṃ mahāvīraṃ annapānehi tappayuṃ.</p>

<p rend="hangnum" n="80"><hi rend="paranum">80</hi><hi rend="dot">.</hi></p>

<p rend="gatha1"> Patiṭṭhapetvā so tattha rājāyatanapādapaṃ;</p>

<p rend="gathalast">Pallaṅkaṃ tañca nāgānaṃ adāsi abhipūjituṃ.</p>

<p rend="hangnum" n="81"><hi rend="paranum">81</hi><hi rend="dot">.</hi></p>

<p rend="gatha1"> Bodhito aṭṭhame vasse vesākhe puṇṇamāsiyaṃ;</p>

<p rend="gathalast">Maṇiakkhikanāmena nāgindena nimantito.</p>

<p rend="hangnum" n="82"><hi rend="paranum">82</hi><hi rend="dot">.</hi></p>

<p rend="gatha1"> Nāgarājassa tasseva bhavanaṃ sādhu sajjītaṃ;</p>

<p rend="gathalast">Kalyāṇiyaṃ pañcabhikkhū satehi saha āgami.</p>

<p rend="hangnum" n="83"><hi rend="paranum">83</hi><hi rend="dot">.</hi></p>

<p rend="gatha1"> Kalyāṇicetiyaṭṭhāne kate ratana maṇḍape;</p>

<p rend="gathalast">Mahārahamhi pallaṅke upāvisi narāsabho.</p>

<p rend="hangnum" n="84"><hi rend="paranum">84</hi><hi rend="dot">.</hi></p>

<p rend="gatha1"> Dibbehi khajjabhojjehi sasaṅghaṃ lokanāyakaṃ;</p>

<p rend="gathalast">Santappesi phaṇindo so bhujaṅgehi purakkhato.</p>

<p rend="hangnum" n="85"><hi rend="paranum">85</hi><hi rend="dot">.</hi><pb ed="V" n="0.0027" /></p>

<p rend="gatha1"> Desayitvāna saddhammaṃ saggamokkhasukhāvahaṃ;</p>

<p rend="gathalast">So satthā sumane kūṭe dassesi padalañchanaṃ.</p>

<p rend="hangnum" n="86"><hi rend="paranum">86</hi><hi rend="dot">.</hi></p>

<p rend="gatha1"> Tato pabbatapādamhi sasaṅgho so vināyako;</p>

<p rend="gathalast">Divāvihāraṃ katvāna dīghavāpiṃ upāgami.</p>

<p rend="hangnum" n="87"><hi rend="paranum">87</hi><hi rend="dot">.</hi></p>

<p rend="gatha1"> Thūpaṭṭhāne tahiṃ buddho sasaṅgho’bhinisīdiya;</p>

<p rend="gathalast">Samāpatti samubabhutaṃ avindi asamaṃ sukhaṃ.</p>

<p rend="hangnum" n="88"><hi rend="paranum">88</hi><hi rend="dot">.</hi></p>

<p rend="gatha1"> Mahābodhitaruṭṭhāne samādhiṃ appayi jino;</p>

<p rend="gathalast">Mahāthūpappadese ca viharittha samādhinā.</p>

<p rend="hangnum" n="89"><hi rend="paranum">89</hi><hi rend="dot">.</hi></p>

<p rend="gatha1"> Thūpārāmamhi thūpassa ṭhāne jhānasukhena so;</p>

<p rend="gathalast">Sabhikkhusaṅgho sambuddho muhuttaṃ vītināmayī.</p>

<p rend="hangnum" n="90"><hi rend="paranum">90</hi><hi rend="dot">.</hi><pb ed="V" n="0.0028" /></p>

<p rend="gatha1"> Silāthupappadesamhi ṭhatvākālāvidū muni;</p>

<p rend="gathalast">Deve samanusāsitvā tato jetavanaṃ agā.</p>

<p rend="hangnum" n="91"><hi rend="paranum">91</hi><hi rend="dot">.</hi></p>

<p rend="gatha1"> Agiddho lābhasakkāre asayhamavamānanaṃ;</p>

<p rend="gathalast">Sahanto kevalaṃ sabba lokanittharaṇatthiko.</p>

<p rend="hangnum" n="92"><hi rend="paranum">92</hi><hi rend="dot">.</hi></p>

<p rend="gatha1"> Saṃvaccharāni ṭhatvāna cattāḷīsañca pañca ca;</p>

<p rend="gathalast">Desayitvāna suttādi navaṅgaṃ satthusāsanaṃ.</p>

<p rend="hangnum" n="93"><hi rend="paranum">93</hi><hi rend="dot">.</hi></p>

<p rend="gatha1"> Tāretvā bhavakantārā jane saṅkhyātivattino;</p>

<p rend="gathalast">Buddhakiccāni sabbāni niṭṭhāpetvāna cakkhumā.</p>

<p rend="hangnum" n="94"><hi rend="paranum">94</hi><hi rend="dot">.</hi><pb ed="V" n="0.0029" /></p>

<p rend="gatha1"> Kusinārāpure raññaṃ mallānamupavattane;</p>

<p rend="gathalast">Sālavanamhi yamakasālarukkhānamantare.</p>

<p rend="hangnum" n="95"><hi rend="paranum">95</hi><hi rend="dot">.</hi></p>

<p rend="gatha1"> Mahārahe supaññatte mañce uttarasīsakaṃ;</p>

<p rend="gathalast">Nipanno sīhaseyyāya vesākhe puṇṇamāsiyaṃ.</p>

<p rend="hangnum" n="96"><hi rend="paranum">96</hi><hi rend="dot">.</hi></p>

<p rend="gatha1"> Desetvā paṭhame yāme mallānaṃ dhammamuttamaṃ;</p>

<p rend="gathalast">Subhaddaṃ majjhime yāme pāpetvā amataṃ padaṃ.</p>

<p rend="hangnum" n="97"><hi rend="paranum">97</hi><hi rend="dot">.</hi></p>

<p rend="gatha1"> Bhikkhu pacchimayāmamhi dhammakkhandhe asesake;</p>

<p rend="gathalast">Saṅgayha ovaditvāna appamāda padena ca.</p>

<p rend="hangnum" n="98"><hi rend="paranum">98</hi><hi rend="dot">.</hi></p>

<p rend="gatha1"> Paccusasamaye jhānasamāpattivihārato;</p>

<p rend="gathalast">Uṭṭhāya parinibbāyi sesopādivivajjito.</p>

<p rend="hangnum" n="99"><hi rend="paranum">99</hi><hi rend="dot">.</hi><pb ed="V" n="0.0030" /></p>

<p rend="gatha1"> Mahīkampādayo āsuṃ tadā acchariyāvahā;</p>

<p rend="gathalast">Pūjāvisesā vattiṃsu devamānusakā bahū.</p>

<p rend="hangnum" n="100"><hi rend="paranum">100</hi><hi rend="dot">.</hi></p>

<p rend="gatha1"> Parinibbāṇasuttante vuttānukkamato pana;</p>

<p rend="gathalast">Pūjāviseso viññeyyo icchantehi asesato.</p>

<p rend="hangnum" n="101"><hi rend="paranum">101</hi><hi rend="dot">.</hi></p>

<p rend="gatha1"> Ahatehi ca vatthehi veṭhetvā paṭhamaṃ jinaṃ;</p>

<p rend="gathalast">Veṭhayitvāna kappāsapicunā vihatena ca.</p>

<p rend="hangnum" n="102"><hi rend="paranum">102</hi><hi rend="dot">.</hi></p>

<p rend="gatha1"> Evaṃ pañcasatakkhattuṃ veṭhayitvāna sādhukaṃ;</p>

<p rend="gathalast">Pakkhipitvā suvaṇṇāya telapuṇṇāya doṇiyā.</p>

<p rend="hangnum" n="103"><hi rend="paranum">103</hi><hi rend="dot">.</hi></p>

<p rend="gatha1"> Vīsaṃhatthasatubbedhaṃ gandhadārūhi saṅkhataṃ;</p>

<p rend="gathalast">Āropayiṃsu citakaṃ mallānaṃ pamukhā tadā.</p>

<p rend="hangnum" n="104"><hi rend="paranum">104</hi><hi rend="dot">.</hi></p>

<p rend="gatha1"> Mahākassapatherena dhammarāje avandite;</p>

<p rend="gathalast">Citakaṃ mā jalitthāti devadhiṭṭhānato pana.</p>

<p rend="hangnum" n="105"><hi rend="paranum">105</hi><hi rend="dot">.</hi><pb ed="V" n="0.0031" /></p>

<p rend="gatha1"> Pāmokkhā mallarājūnaṃ vāyamantopa’nekadhā;</p>

<p rend="gathalast">Citakaṃ taṃ na sakkhiṃsu gāhāpetuṃ hutāsanaṃ.</p>

<p rend="hangnum" n="106"><hi rend="paranum">106</hi><hi rend="dot">.</hi></p>

<p rend="gatha1"> Mahākassapatherena adhiṭṭhānena attano;</p>

<p rend="gathalast">Vatthādīni mahādoṇiṃ citakañca mahārahaṃ.</p>

<p rend="hangnum" n="107"><hi rend="paranum">107</hi><hi rend="dot">.</hi></p>

<p rend="gatha1"> Dvidhā katvāna nikkhamma sakasīse patiṭṭhitā;</p>

<p rend="gathalast">Vanditā satthuno pādā yathāṭṭhāne patiṭṭhitā.</p>

<p rend="hangnum" n="108"><hi rend="paranum">108</hi><hi rend="dot">.</hi></p>

<p rend="gatha1"> Tato devānubhāvena pajjalittha citānalo;</p>

<p rend="gathalast">Na masi satthudehassa daḍḍhassāsi na chārikā.</p>

<p rend="hangnum" n="109"><hi rend="paranum">109</hi><hi rend="dot">.</hi></p>

<p rend="gatha1"> Dhātuyo avasissiṃsu muttābhā kañcanappabhā;</p>

<p rend="gathalast">Adiṭṭhānena buddhassa vippakinṇā anekadhā.</p>

<p rend="hangnum" n="110"><hi rend="paranum">110</hi><hi rend="dot">.</hi><pb ed="V" n="0.0032" /></p>

<p rend="gatha1"> Uṇhīsaṃ akkhakā dve ca catasso dantadhātuyo;</p>

<p rend="gathalast">Iccetā dhātuyo satta vippakiṇṇā na satthuno.</p>

<p rend="hangnum" n="111"><hi rend="paranum">111</hi><hi rend="dot">.</hi></p>

<p rend="gatha1"> Ākāsato patitvāpi uggantvāpi mahītalā;</p>

<p rend="gathalast">Samantā jaladhārāyo nibbāpesuṃ citānalaṃ.</p>

<p rend="hangnum" n="112"><hi rend="paranum">112</hi><hi rend="dot">.</hi></p>

<p rend="gatha1"> Therassa sāriputtassa antevāsi mahiddhiko;</p>

<p rend="gathalast">Sarabhunāmako thero pabhinna paṭisambhido.</p>

<p rend="hangnum" n="113"><hi rend="paranum">113</hi><hi rend="dot">.</hi></p>

<p rend="gatha1"> Gīvādhātuṃ gahetvāna citato mahiyaṅgaṇe;</p>

<p rend="gathalast">Patiṭṭhapetvā thūpamhi akā kañcukacetiyaṃ.</p>

<p rend="hangnum" n="114"><hi rend="paranum">114</hi><hi rend="dot">.</hi></p>

<p rend="gatha1"> Khemavhayo kāruṇiko khīṇasaṃyojano muni;</p>

<p rend="gathalast">Citakā to tato vāmadāṭhādhātuṃ samaggahi.</p>

<p rend="hangnum" n="115"><hi rend="paranum">115</hi><hi rend="dot">.</hi></p>

<p rend="gatha1"> Aṭṭhannamatha rājunaṃ dhātuatthāya satthuno;</p>

<p rend="gathalast">Uppannaṃ viggahaṃ doṇo sametvāna dvijuttamo.</p>

<p rend="hangnum" n="116"><hi rend="paranum">116</hi><hi rend="dot">.</hi><pb ed="V" n="0.0033" /></p>

<p rend="gatha1"> Katvāna aṭṭha koṭṭhāse bhājetvā sesadhātuyo;</p>

<p rend="gathalast">Adāsi aṭṭharājūnaṃ taṃ taṃ nagaravāsinaṃ.</p>

<p rend="hangnum" n="117"><hi rend="paranum">117</hi><hi rend="dot">.</hi></p>

<p rend="gatha1"> Haṭṭhatuṭṭhā gahetvāna dhātuyo tā narādhipā;</p>

<p rend="gathalast">Gantvā sake sake raṭṭhe cetiyāni akārayuṃ.</p>

<p rend="hangnum" n="118"><hi rend="paranum">118</hi><hi rend="dot">.</hi></p>

<p rend="gatha1"> Ekā dāṭhā surindena ekā gandhāravāsihi;</p>

<p rend="gathalast">Ekā bhujaṅgarājūhi āsi sakkatapūjitā.</p>

<p rend="hangnum" n="119"><hi rend="paranum">119</hi><hi rend="dot">.</hi></p>

<p rend="gatha1"> Dantadhātuṃ tato khemo attanā gahitaṃ adā;</p>

<p rend="gathalast">Dantapure kaliṅgassa brahmadattassa rājino.</p>

<p rend="hangnum" n="120"><hi rend="paranum">120</hi><hi rend="dot">.</hi></p>

<p rend="gatha1"> Desayitvāna so dhammaṃ bhetvā sabbā kudiṭṭhiyo;</p>

<p rend="gathalast">Rājānaṃ taṃ pasādesi aggambhī ratanattaye.</p>

<p rend="hangnum" n="121"><hi rend="paranum">121</hi><hi rend="dot">.</hi><pb ed="V" n="0.0034" /></p>

<p rend="gatha1"> Ajjhogāḷho munindassa dhammāmatamahaṇṇavaṃ;</p>

<p rend="gathalast">So narindopavāhesi malaṃ macchariyādikaṃ.</p>

<p rend="hangnum" n="122"><hi rend="paranum">122</hi><hi rend="dot">.</hi></p>

<p rend="gatha1"> Pāvussako yathā megho nānā ratanavassato;</p>

<p rend="gathalast">Dāḷiddiyanidāghaṃ so nibbāpesi naruttamo.</p>

<p rend="hangnum" n="123"><hi rend="paranum">123</hi><hi rend="dot">.</hi></p>

<p rend="gatha1"> Suvaṇṇakhacitālamba muttājālehi sobhitaṃ;</p>

<p rend="gathalast">Kūṭāgārasatākīṇṇaṃ taruṇādiccasannibhaṃ.</p>

<p rend="hangnum" n="124"><hi rend="paranum">124</hi><hi rend="dot">.</hi></p>

<p rend="gatha1"> Nānāratanasobhāya dudikkhaṃ cakkhumūsanaṃ;</p>

<p rend="gathalast">Yānaṃ saggāpavaggassa pasādātisayāvahaṃ.</p>

<p rend="hangnum" n="125"><hi rend="paranum">125</hi><hi rend="dot">.</hi></p>

<p rend="gatha1"> Kārayitvāna so rājā dāṭhādhātunivesanaṃ;</p>

<p rend="gathalast">Dhātupīṭhañca tattheva kāretvā ratanujjalaṃ.</p>

<p rend="hangnum" n="126"><hi rend="paranum">126</hi><hi rend="dot">.</hi></p>

<p rend="gatha1"> Tahiṃ samappayitvāna dāṭhādhātuṃ mahesino;</p>

<p rend="gathalast">Pūjāvatthūhi pūjesi rattindivamatandito.</p>

<p rend="hangnum" n="127"><hi rend="paranum">127</hi><hi rend="dot">.</hi><pb ed="V" n="0.0035" /></p>

<p rend="gatha1"> Iti so sañcinitvāna puññasambhāra sampadaṃ;</p>

<p rend="gathalast">Jahitvā mānusaṃ dehaṃ saggakāyamalaṅkari.</p>

<p rend="hangnum" n="128"><hi rend="paranum">128</hi><hi rend="dot">.</hi></p>

<p rend="gatha1"> Anujāto tato tassa kāsirājavhayo suto;</p>

<p rend="gathalast">Rajjaṃ laddhā amaccānaṃ sokasallamapānudī.</p>

<p rend="hangnum" n="129"><hi rend="paranum">129</hi><hi rend="dot">.</hi></p>

<p rend="gatha1"> Pupphagandhādinā dantadhātuṃ tamabhipūjiya;</p>

<p rend="gathalast">Niccaṃ maṇippadīpehi jotayi dhātumandiraṃ.</p>

<p rend="hangnum" n="130"><hi rend="paranum">130</hi><hi rend="dot">.</hi></p>

<p rend="gatha1"> Iccevamādiṃ so rājā katvā kusalasañcayaṃ;</p>

<p rend="gathalast">Jahitvāna nijaṃ dehaṃ devindapuramajjhagā.</p>

<p rend="hangnum" n="131"><hi rend="paranum">131</hi><hi rend="dot">.</hi></p>

<p rend="gatha1"> Sunando nāma rājindo ānandajanano sataṃ;</p>

<p rend="gathalast">Tassa’trajo tato āsi buddhasāsanamāmako.</p>

<p rend="hangnum" n="132"><hi rend="paranum">132</hi><hi rend="dot">.</hi></p>

<p rend="gatha1"> Sammānetvāna so dantadhātuṃ ñeyyantadassino;</p>

<p rend="gathalast">Mahatā bhattiyogena agā devasahavyataṃ.</p>

<p rend="hangnum" n="133"><hi rend="paranum">133</hi><hi rend="dot">.</hi><pb ed="V" n="0.0036" /></p>

<p rend="gatha1"> Tato parañca aññe’pi bahavo vasudhādhipā;</p>

<p rend="gathalast">Dantadhātuṃ munindassa kamena abhipūjayuṃ.</p>

<p rend="hangnum" n="134"><hi rend="paranum">134</hi><hi rend="dot">.</hi></p>

<p rend="gatha1"> Guhasīvavhayo rājā duratikkama sāsano;</p>

<p rend="gathalast">Tato rajjasiriṃ patvā anugaṇhi mahājanaṃ.</p>

<p rend="hangnum" n="135"><hi rend="paranum">135</hi><hi rend="dot">.</hi></p>

<p rend="gatha1"> Saparatthānabhiññe so lābhasakkāralolupe;</p>

<p rend="gathalast">Māyāvino avijjandhe niganṭhe samupaṭṭhahi.</p>

<p rend="hangnum" n="136"><hi rend="paranum">136</hi><hi rend="dot">.</hi></p>

<p rend="gatha1"> Vassāratte yathā cando mohakkhandhena āvaṭo;</p>

<p rend="gathalast">Nāsakkhī guṇaraṃsīhi jalituṃ so narāsabho.</p>

<p rend="hangnum" n="137"><hi rend="paranum">137</hi><hi rend="dot">.</hi></p>

<p rend="gatha1"> Dhammamaggā apete’pi paviṭṭhe diṭṭhikānanaṃ;</p>

<p rend="gathalast">Tasmiṃ sādhupathaṃ aññe nātivattiṃsu pāṇino</p>

<p rend="hangnum" n="138"><hi rend="paranum">138</hi><hi rend="dot">.</hi><pb ed="V" n="0.0037" /></p>

<p rend="gatha1"> Hematoraṇamālāhi dhajehi kadalihi ca;</p>

<p rend="gathalast">Pupphagaghiyehi’nekehi sajjetvā nāgarā puraṃ</p>

<p rend="hangnum" n="139"><hi rend="paranum">139</hi><hi rend="dot">.</hi></p>

<p rend="gatha1"> Maṅgalatthuti ghosehi naccagītādikehi ca;</p>

<p rend="gathalast">Hemarūpiyapupphehi gandhacuṇṇādikehi ca.</p>

<p rend="hangnum" n="140"><hi rend="paranum">140</hi><hi rend="dot">.</hi></p>

<p rend="gatha1"> Pūjentā munirājassa dāṭhādhātuṃ kudācanaṃ;</p>

<p rend="gathalast">Akaṃsu ekanigghosaṃ saṃvaṭṭambudhisannibhaṃ.</p>

<p rend="hangnum" n="141"><hi rend="paranum">141</hi><hi rend="dot">.</hi></p>

<p rend="gatha1"> Ugghāṭetvā narindo so pāsāde sihapañjaraṃ;</p>

<p rend="gathalast">Passanto janamaddakkhī pūjāvidhiparāyaṇaṃ.</p>

<p rend="hangnum" n="142"><hi rend="paranum">142</hi><hi rend="dot">.</hi></p>

<p rend="gatha1"> Athāmaccasabhāmajetdha rājā vimbhīta mānaso;</p>

<p rend="gathalast">Kotuhalākulo hutvā idaṃ vacanamabravī.</p>

<p rend="hangnum" n="143"><hi rend="paranum">143</hi><hi rend="dot">.</hi></p>

<p rend="gatha1"> Accherakaṃ kimetannu kīdisaṃ pāṭihāriyaṃ;</p>

<p rend="gathalast">Mametaṃ nagaraṃ kasmā chaṇanissitakaṃ iti.</p>

<p rend="hangnum" n="144"><hi rend="paranum">144</hi><hi rend="dot">.</hi><pb ed="V" n="0.0038" /></p>

<p rend="gatha1"> Tato amacco ācikkhi medhāvī buddhamāmako;</p>

<p rend="gathalast">Rājino tassa sambuddhānubhāvamavijānato.</p>

<p rend="hangnum" n="145"><hi rend="paranum">145</hi><hi rend="dot">.</hi></p>

<p rend="gatha1"> Sabbābhibhussabuddassa tanhāsaṅkayadassino;</p>

<p rend="gathalast">Esā dhātu mahārāja khemattherena āhaṭā.</p>

<p rend="hangnum" n="146"><hi rend="paranum">146</hi><hi rend="dot">.</hi></p>

<p rend="gatha1"> Taṃ dhātuṃ pūjayitvāna rājāno pubbakā idha;</p>

<p rend="gathalast">Kalyāṇamitte nissāya devakāyamupāgamuṃ.</p>

<p rend="hangnum" n="147"><hi rend="paranum">147</hi><hi rend="dot">.</hi></p>

<p rend="gatha1"> Nāgarāpi ime sabbe samparāya sukatthikā;</p>

<p rend="gathalast">Pūjayanti samāgamma dhātuṃ taṃ satthuno iti.</p>

<p rend="hangnum" n="148"><hi rend="paranum">148</hi><hi rend="dot">.</hi></p>

<p rend="gatha1"> Tassāmaccassa so rājā sutvā dhammaṃ subhāsitaṃ;</p>

<p rend="gathalast">Dulladdhīmalamujjhitvā pasīdi ratanattaye.</p>

<p rend="hangnum" n="149"><hi rend="paranum">149</hi><hi rend="dot">.</hi><pb ed="V" n="0.0039" /></p>

<p rend="gatha1"> Dhātupūjaṃ karonto so rājā acchariyā vahaṃ;</p>

<p rend="gathalast">Titthiye dummane’kāsi sumane cetare jane.</p>

<p rend="hangnum" n="150"><hi rend="paranum">150</hi><hi rend="dot">.</hi></p>

<p rend="gatha1"> Ime ahirikā sabbe saddhādiguṇavajjitā;</p>

<p rend="gathalast">Thaddhā saṭhā ca duppaññā saggamokkhavibandhakā.</p>

<p rend="hangnum" n="151"><hi rend="paranum">151</hi><hi rend="dot">.</hi></p>

<p rend="gatha1"> Iti so cintayitvāna guhasīvo narādhipo;</p>

<p rend="gathalast">Pabbājesi sakā raṭṭhā nigaṇṭhe te asesake.</p>

<p rend="hangnum" n="152"><hi rend="paranum">152</hi><hi rend="dot">.</hi></p>

<p rend="gatha1"> Tato nigṇṭhā sabbe’pi ghatasittānalā yathā;</p>

<p rend="gathalast">Kodhaggijalitā’gañchuṃ puraṃ pāṭaliputtakaṃ.</p>

<p rend="hangnum" n="153"><hi rend="paranum">153</hi><hi rend="dot">.</hi></p>

<p rend="gatha1"> Tattha rājā mahātejo jambudīpassa issaro;</p>

<p rend="gathalast">Paṇḍunāmo tadā āsi anantabalavāhaṇo.</p>

<p rend="hangnum" n="154"><hi rend="paranum">154</hi><hi rend="dot">.</hi><pb ed="V" n="0.0040" /></p>

<p rend="gatha1"> Kodhandhātha nigaṇṭhā te sabbe pesuññakārakā;</p>

<p rend="gathalast">Upasaṅkamma rājānaṃ idaṃ vacanamabravūṃ.</p>

<p rend="hangnum" n="155"><hi rend="paranum">155</hi><hi rend="dot">.</hi></p>

<p rend="gatha1"> Sabbadevamanussehi vandanīye mahiddhike;</p>

<p rend="gathalast">Sivabrahmādayo deve niccaṃ tumhe namassatha.</p>

<p rend="hangnum" n="156"><hi rend="paranum">156</hi><hi rend="dot">.</hi></p>

<p rend="gatha1"> Tuyhaṃ sāmantabhupālo guhasīvo panādhunā;</p>

<p rend="gathalast">Nindanno tādise deve chavaṭṭhiṃ vandate iti.</p>

<p rend="hangnum" n="157"><hi rend="paranum">157</hi><hi rend="dot">.</hi></p>

<p rend="gatha1"> Sutvāna vacanaṃ tesaṃ rājā kodhavasānugo;</p>

<p rend="gathalast">Sūraṃ sāmantabhūpālaṃ cittayānamatha’bravī.</p>

<p rend="hangnum" n="158"><hi rend="paranum">158</hi><hi rend="dot">.</hi></p>

<p rend="gatha1"> Kaliṅgaraṭṭhaṃ gantvāna guhasīvamidhānaya;</p>

<p rend="gathalast">Pūjitaṃ taṃ chavaṭṭhiñca tena rattindivaṃ iti.</p>

<p rend="hangnum" n="159"><hi rend="paranum">159</hi><hi rend="dot">.</hi></p>

<p rend="gatha1"> Cittayāno tato rājā mahatiṃ caturaṅginiṃ;</p>

<p rend="gathalast">Sannayahitvā sakaṃ senaṃ purā tamhābhinikkhami.</p>

<p rend="hangnum" n="160"><hi rend="paranum">160</hi><hi rend="dot">.</hi><pb ed="V" n="0.0041" /></p>

<p rend="gatha1"> Gantvāna so mahīpālo senaṅgehi purakkhato;</p>

<p rend="gathalast">Dantapurassāvidūre khandhāvāraṃ nivesayi.</p>

<p rend="hangnum" n="161"><hi rend="paranum">161</hi><hi rend="dot">.</hi></p>

<p rend="gatha1"> Sutvā āgamanaṃ tassa kaliṅgo so mahipati;</p>

<p rend="gathalast">Gajindapābhatādihi taṃ tosesi narādhipaṃ.</p>

<p rend="hangnum" n="162"><hi rend="paranum">162</hi><hi rend="dot">.</hi></p>

<p rend="gatha1"> Hitajjhāsayataṃ ñatvā guhasīvassa rājino;</p>

<p rend="gathalast">Dantapuraṃ cittayāno saddhiṃ senāya pāvisi.</p>

<p rend="hangnum" n="163"><hi rend="paranum">163</hi><hi rend="dot">.</hi></p>

<p rend="gatha1"> Pākāragopuraṭṭālapāsādagaghikacittitaṃ;</p>

<p rend="gathalast">Dānasālāhi so rājā samiddhaṃ puramaddasa.</p>

<p rend="hangnum" n="164"><hi rend="paranum">164</hi><hi rend="dot">.</hi></p>

<p rend="gatha1"> Tato so sumano gantvā paviṭṭho rājamandiraṃ;</p>

<p rend="gathalast">Guhasīvassa ācikkhi paṇḍurājassa sāsanaṃ.</p>

<p rend="hangnum" n="165"><hi rend="paranum">165</hi><hi rend="dot">.</hi><pb ed="V" n="0.0042" /></p>

<p rend="gatha1"> Sutvāna sāsanaṃ tassa dāruṇaṃ duratikkamaṃ;</p>

<p rend="gathalast">Pasannamukhavaṇṇo’va cittayānaṃ samabravī.</p>

<p rend="hangnum" n="166"><hi rend="paranum">166</hi><hi rend="dot">.</hi></p>

<p rend="gatha1"> Sabbalokahitatthāya maṃsanettādidānato;</p>

<p rend="gathalast">Anappakappe sambhāre sambharitvā atandito.</p>

<p rend="hangnum" n="167"><hi rend="paranum">167</hi><hi rend="dot">.</hi></p>

<p rend="gatha1"> Jetvā namucino senaṃ patvā sabbāsavakkhayaṃ;</p>

<p rend="gathalast">Anāvaraṇañāṇena sabbadhammesu pāragu.</p>

<p rend="hangnum" n="168"><hi rend="paranum">168</hi><hi rend="dot">.</hi></p>

<p rend="gatha1"> Diṭṭhadhammasukassādaṃ agaṇetvāna attano;</p>

<p rend="gathalast">Dhammanāvāya tāresi janataṃ yo bhavaṇṇavā.</p>

<p rend="hangnum" n="169"><hi rend="paranum">169</hi><hi rend="dot">.</hi></p>

<p rend="gatha1"> Devātidevaṃ taṃ buddhaṃ saraṇaṃ sabbapāṇinaṃ;</p>

<p rend="gathalast">Jano hi avajānanto addhā so vañcito iti.</p>

<p rend="hangnum" n="170"><hi rend="paranum">170</hi><hi rend="dot">.</hi><pb ed="V" n="0.0043" /></p>

<p rend="gatha1"> Iccevamādiṃ sutvāna so rājā satthuvaṇṇanaṃ;</p>

<p rend="gathalast">Ānandassuppabandhehi pavedesi pasannataṃ.</p>

<p rend="hangnum" n="171"><hi rend="paranum">171</hi><hi rend="dot">.</hi></p>

<p rend="gatha1"> Guhasīvo pasannaṃ taṃ cittayānaṃ udikkhiya;</p>

<p rend="gathalast">Tena saddhiṃ mahagghaṃ taṃ agamā dhātumandiraṃ.</p>

<p rend="hangnum" n="172"><hi rend="paranum">172</hi><hi rend="dot">.</hi></p>

<p rend="gatha1"> Haricandanasambhutaṃ dvārabāhādikehi ca;</p>

<p rend="gathalast">Pavāḷavāḷamālāhi lambamuttālatāhi ca.</p>

<p rend="hangnum" n="173"><hi rend="paranum">173</hi><hi rend="dot">.</hi></p>

<p rend="gatha1"> Indanīlakavāṭehi maṇikiṅkiṇikāhi ca;</p>

<p rend="gathalast">Sovaṇṇakaṇṇamālāhi sobhitaṃ maṇithūpikaṃ.</p>

<p rend="hangnum" n="174"><hi rend="paranum">174</hi><hi rend="dot">.</hi></p>

<p rend="gatha1"> Uccaṃ veluriyubbhāsi chadanaṃ makarākulaṃ;</p>

<p rend="gathalast">Dhātumandiramaddakkhi ratanujjala pīṭhakaṃ.</p>

<p rend="hangnum" n="175"><hi rend="paranum">175</hi><hi rend="dot">.</hi></p>

<p rend="gatha1"> Tato setātapattassa heṭṭhā ratanacittitaṃ;</p>

<p rend="gathalast">Disvā dhātukaranḍañca tuṭṭho vimbhayamajjhagā.</p>

<p rend="hangnum" n="176"><hi rend="paranum">176</hi><hi rend="dot">.</hi><pb ed="V" n="0.0044" /></p>

<p rend="gatha1"> Tato kaliṅganātho so vivaritvā karaṇḍakaṃ;</p>

<p rend="gathalast">Mahītale nihantvāna dakkhiṇaṃ jānumaṇḍalaṃ.</p>

<p rend="hangnum" n="177"><hi rend="paranum">177</hi><hi rend="dot">.</hi></p>

<p rend="gatha1"> Añjaliṃ paggahetvāna guṇe dasabalādike;</p>

<p rend="gathalast">Saritvā buddhaseṭṭhassa akāsi abhiyācanaṃ.</p>

<p rend="hangnum" n="178"><hi rend="paranum">178</hi><hi rend="dot">.</hi></p>

<p rend="gatha1"> Gaṇḍambarukkhamūlamhi tayā titthīyamaddane;</p>

<p rend="gathalast">Yamakaṃ dassayantena pāṭihāriyamabbhutaṃ.</p>

<p rend="hangnum" n="179"><hi rend="paranum">179</hi><hi rend="dot">.</hi></p>

<p rend="gatha1"> Pubbakāyādinikkhantajalānalasamākulaṃ;</p>

<p rend="gathalast">Cakkavāḷaṅgaṇaṃ katvā janā sabbe pasāditā.</p>

<p rend="hangnum" n="180"><hi rend="paranum">180</hi><hi rend="dot">.</hi></p>

<p rend="gatha1"> Desetvāna tayo māse abhidhammaṃ sudhāsinaṃ;</p>

<p rend="gathalast">Nagaraṃ otarantena saṅkassaṃ tāvatiṃsato.</p>

<p rend="hangnum" n="181"><hi rend="paranum">181</hi><hi rend="dot">.</hi><pb ed="V" n="0.0045" /></p>

<p rend="gatha1"> Chattavāmarasaṅkhādigāhakehi anekadhā;</p>

<p rend="gathalast">Brahmadevāsurādīhi pūjitena tayā pana.</p>

<p rend="hangnum" n="182"><hi rend="paranum">182</hi><hi rend="dot">.</hi></p>

<p rend="gatha1"> Ṭhatvāna maṇisopāṇe vissakammābhinimmite;</p>

<p rend="gathalast">Lokavivaraṇaṃ nāma dassitaṃ pāṭihāriyaṃ.</p>

<p rend="hangnum" n="183"><hi rend="paranum">183</hi><hi rend="dot">.</hi></p>

<p rend="gatha1"> Tathānekesu ṭhānesu munirāja tayāpuna;</p>

<p rend="gathalast">Bahūni pāṭihirāni dassitāni sayambhunā.</p>

<p rend="hangnum" n="184"><hi rend="paranum">184</hi><hi rend="dot">.</hi></p>

<p rend="gatha1"> Pāṭihāriyamajjāpi saggamokkhasukhāvahaṃ;</p>

<p rend="gathalast">Passantānaṃ manussānaṃ dassanīyaṃ tayā iti.</p>

<p rend="hangnum" n="185"><hi rend="paranum">185</hi><hi rend="dot">.</hi><pb ed="V" n="0.0046" /></p>

<p rend="gatha1"> Abbhuggantvā gagaṇa kuharaṃ candalekhābhirāmā,</p>

<p rend="gatha2">Vissajjenti rajata dhavalā raṃsiyo dantadhātu;</p>

<p rend="gatha3">Dhūpāyanti sapadi bahudhā pajjalantī muhuttaṃ,</p>

<p rend="gathalast">Nibbāyantī nayanasubhagaṃ pāṭihīraṃ akāsi.</p>

<p rend="hangnum" n="186"><hi rend="paranum">186</hi><hi rend="dot">.</hi></p>

<p rend="gatha1"> Accheraṃ taṃ parama ruciraṃ cittayāno narindo,</p>

<p rend="gatha2">Disvā haṭṭho ciraparicitaṃ diṭṭhijālaṃ jahitvā;</p>

<p rend="gatha3">Gantvā buddhaṃ saraṇamasamaṃ sabbaseṇīhi saddhiṃ,</p>

<p rend="gathalast">Aggaṃ puññaṃ pasavi bahudhā dhātusammānanāya.</p>

<p rend="centre">Dutiyo paricchedo</p>

<p rend="hangnum" n="187"><hi rend="paranum">187</hi><hi rend="dot">.</hi><pb ed="V" n="0.0047" /></p>

<p rend="gatha1"> Tato kaliṅgādhipatissa tassasocittayānoparamappatīto;</p>

<p rend="gathalast">Taṃ sāsanaṃ paṇḍunarādhipassa ñāpesi dhīro duratikkamaṃ’ti.</p>

<p rend="hangnum" n="188"><hi rend="paranum">188</hi><hi rend="dot">.</hi></p>

<p rend="gatha1"> Rājātato dantapuraṃ dhajehi pupphehi dhūpehi ca toraṇehi;</p>

<p rend="gathalast">Alaṅkaritvāna mahāvitāna nivāritādiccamarīcijālaṃ.</p>

<p rend="hangnum" n="189"><hi rend="paranum">189</hi><hi rend="dot">.</hi></p>

<p rend="gatha1"> Assuppabandhāvutalocanehi purakkhato negama nāgarehi;</p>

<p rend="gathalast">Samubbahanto sirasā nijena mahārahaṃ dhātukaraṇḍakaṃ taṃ.</p>

<p rend="hangnum" n="190"><hi rend="paranum">190</hi><hi rend="dot">.</hi></p>

<p rend="gatha1"> Samussitodāra sitātapattaṃ saṅkhodarodāta turaṅgayuttaṃ;</p>

<p rend="gathalast">Rathaṃ navādiccasamānavaṇṇa māruyha cittattharaṇābhirāmaṃ.</p>

<p rend="hangnum" n="191"><hi rend="paranum">191</hi><hi rend="dot">.</hi></p>

<p rend="gatha1"> Anekasaṅkhehi balehi saddhiṃ velātivattambudhisannibhehī;</p>

<p rend="gathalast">Nivattamānassa bahujjanassa vināpi dehaṃ manasānuyāto</p>

<p rend="hangnum" n="192"><hi rend="paranum">192</hi><hi rend="dot">.</hi><pb ed="V" n="0.0048" /></p>

<p rend="gatha1"> Susanthataṃ sabbadhivālukāhi susajjitaṃ puṇṇa ghaṭādikehi;</p>

<p rend="gathalast">Pupphābhikiṇṇaṃ paṭipajji dīghaṃ suvitthataṃ pāṭaliputtamaggaṃ.</p>

<p rend="hangnum" n="193"><hi rend="paranum">193</hi><hi rend="dot">.</hi></p>

<p rend="gatha1"> Kaliṅghanātho kusumādikehi naccehi gītehi ca vāditehi;</p>

<p rend="gathalast">Dine dine addhani dantadhātuṃ pūjesi saddhiṃ vanadevatāhi.</p>

<p rend="hangnum" n="194"><hi rend="paranum">194</hi><hi rend="dot">.</hi></p>

<p rend="gatha1"> Suduggamaṃ sindhumahīdharehi kamena maddhānamatikkamitvā;</p>

<p rend="gathalast">Ādāya dhātuṃ manujādhinātho agā puraṃ pāṭali puttanāmaṃ.</p>

<p rend="hangnum" n="195"><hi rend="paranum">195</hi><hi rend="dot">.</hi></p>

<p rend="gatha1"> Rājādhirājo’tha sabhāya majjhe disvāna taṃ vītabhayaṃ visaṅkaṃ;</p>

<p rend="gathalast">Kaliṅgarājaṃ paṭighābhibhuto abhāsi pesuññakare nigaṇṭhe</p>

<p rend="hangnum" n="196"><hi rend="paranum">196</hi><hi rend="dot">.</hi></p>

<p rend="gatha1"> Deve jahitvāna namassanīye chavaṭṭhimetena namassitaṃ’taṃ;</p>

<p rend="gathalast">Aṅgārarāsimhi sajotibhūte nikkhippa khippaṃ dahathādhuneti.</p>

<p rend="hangnum" n="197"><hi rend="paranum">197</hi><hi rend="dot">.</hi><pb ed="V" n="0.0049" /></p>

<p rend="gatha1"> Pahaṭṭhacittā’vatato nigaṇṭhārājaṅgaṇe te mahatiṃ gabhīraṃ;</p>

<p rend="gathalast">Vītaccikaṅgāraka rāsi puṇṇaṃ aṅgārakāsuṃ abhisaṅkhariṃsu.</p>

<p rend="hangnum" n="198"><hi rend="paranum">198</hi><hi rend="dot">.</hi></p>

<p rend="gatha1"> Samantato pajjalitāya tāya sajotiyā roruvabheravāya;</p>

<p rend="gathalast">Mohandhabhutā atha titthiyā te taṃ dantadhātuṃ abhinikkhipiṃsu.</p>

<p rend="hangnum" n="199"><hi rend="paranum">199</hi><hi rend="dot">.</hi></p>

<p rend="gatha1"> Tassānubhāvena tamaggīrāsiṃ hetvā sarojaṃ rathacakkamattaṃ;</p>

<p rend="gathalast">Samantato uggatareṇujāla muṭṭhāsi kiñjakkha bharābhirāmaṃ.</p>

<p rend="hangnum" n="200"><hi rend="paranum">200</hi><hi rend="dot">.</hi></p>

<p rend="gatha1"> Tasmiṃ khaṇe paṅkaja kaṇṇikāya patiṭṭhahitvā jinadantadhātu;</p>

<p rend="gathalast">Kundāvadātāhi pabhāhi sabbā disā pabhāsesi pabhassarāhi.</p>

<p rend="hangnum" n="201"><hi rend="paranum">201</hi><hi rend="dot">.</hi><pb ed="V" n="0.0050" /></p>

<p rend="gatha1"> Disvāna taṃ acchariyaṃ manussā pasannacittā ratanādikehi;</p>

<p rend="gathalast">Sampūjayitvā jinadantadhātuṃ sakaṃ sakaṃ diṭṭhimavossajiṃsu.</p>

<p rend="hangnum" n="202"><hi rend="paranum">202</hi><hi rend="dot">.</hi></p>

<p rend="gatha1"> So paṇḍurājā pana diṭṭhijālaṃ cirānubaddhaṃ apariccajanto;</p>

<p rend="gathalast">Patiṭṭhapetvā’dhikaraññametaṃ kuṭena ghātāpayi dantadhātuṃ.</p>

<p rend="hangnum" n="203"><hi rend="paranum">203</hi><hi rend="dot">.</hi></p>

<p rend="gatha1"> Tassaṃ nimuggā’dhikaraññamesā upaḍḍhabhāge naca dissamānā;</p>

<p rend="gathalast">Pubbācalaṭṭho’va sudhāmarīci jotesi raṃsīhi disā samantā.</p>

<p rend="hangnum" n="204"><hi rend="paranum">204</hi><hi rend="dot">.</hi></p>

<p rend="gatha1"> Disvānubhāvaṃ jinadantadhātu yāpajji so vimbhaya maggarājā;</p>

<p rend="gathalast">Eko’tha issāpasuto nigaṇṭho taṃ rājarājānamidaṃ avoca.</p>

<p rend="hangnum" n="205"><hi rend="paranum">205</hi><hi rend="dot">.</hi></p>

<p rend="gatha1"> Rāmādayo deva janaddanassa nānāvatārā bhuvane ahesuṃ;</p>

<p rend="gathalast">Tassekadeso’ca idaṃ chavaṭṭhinoce’nubhāvokathamīdisoti.</p>

<p rend="hangnum" n="206"><hi rend="paranum">206</hi><hi rend="dot">.</hi><pb ed="V" n="0.0051" /></p>

<p rend="gatha1"> Addhā manussattamupāgatassa devassa pacchā tidivaṃ gatassa;</p>

<p rend="gathalast">Dehekadeso ṭhapito hitatthametanti saccaṃvacanaṃbhaveyya.</p>

<p rend="hangnum" n="207"><hi rend="paranum">207</hi><hi rend="dot">.</hi></p>

<p rend="gatha1"> Saṃvaṇṇayitvāna guṇe pahūte nārāyaṇassa’ssamahiddhikassa;</p>

<p rend="gathalast">Nimuggamettā’dhikaraññametaṃsampassato mebahinīharitvā.</p>

<p rend="hangnum" n="208"><hi rend="paranum">208</hi><hi rend="dot">.</hi></p>

<p rend="gatha1"> Sampādayitvāna mahājanānaṃ mukhāni paṅkeruhasundarāni;</p>

<p rend="gathalast">Yaṭicchitaṃ gaṇhatha vatthujātaṃ iccāha rājā mukhare nigaṇṭhe.</p>

<p rend="hangnum" n="209"><hi rend="paranum">209</hi><hi rend="dot">.</hi></p>

<p rend="gatha1"> Te titthiyā viṇahusuraṃ guṇehi vicitta rūpehi abhitthavitvā;</p>

<p rend="gathalast">Toyena siñciṃsu saṭhā tathāpi ṭhitappadesā na calittha dhātu.</p>

<p rend="hangnum" n="210"><hi rend="paranum">210</hi><hi rend="dot">.</hi></p>

<p rend="gatha1"> Jigucchamāno atha te nigaṇṭhe so dhātuyānīharaṇe upāyaṃ;</p>

<p rend="gathalast">Anvesamāno vasudhādhinātho bheriṃ carāpesi sake puramhi.</p>

<p rend="hangnum" n="211"><hi rend="paranum">211</hi><hi rend="dot">.</hi><pb ed="V" n="0.0052" /></p>

<p rend="gatha1"> Nimuggametthā’dhikaraññamajji yo dhātumetaṃ bahi nīhareyya;</p>

<p rend="gathalast">Laddhāna so issariyaṃ mahantaṃ raññosakāsāsukhamessatīti</p>

<p rend="hangnum" n="212"><hi rend="paranum">212</hi><hi rend="dot">.</hi></p>

<p rend="gatha1"> Sutvā na taṃ bheriravaṃuḷāraṃpuñaññatthikobuddhabalepasanno;</p>

<p rend="gathalast">Tasmiṃ pure seṭṭhisuto subhaddo pāvekkhirañño samitiṃ pagabbho.</p>

<p rend="hangnum" n="213"><hi rend="paranum">213</hi><hi rend="dot">.</hi></p>

<p rend="gatha1"> Tamaggarājaṃ atha so namitvā sāmājikānaṃ hadayaṅgamāya;</p>

<p rend="gathalast">Bhāsāya sabbaññuguṇappabhāvaṃ vaṇṇesi sārajjavimutta citto.</p>

<p rend="hangnum" n="214"><hi rend="paranum">214</hi><hi rend="dot">.</hi></p>

<p rend="gatha1"> Bhumiṃ kiṇitvā mahatā dhanena manoramaṃ jetavanaṃ vihāraṃ;</p>

<p rend="gathalast">Yo kārayitvāna jinassa datvā upaṭṭhahi taṃ catupaccayehi.</p>

<p rend="hangnum" n="215"><hi rend="paranum">215</hi><hi rend="dot">.</hi><pb ed="V" n="0.0053" /></p>

<p rend="gatha1"> Anāthapiṇḍippadaseṭṭhiseṭṭhosodiṭṭhadhammopapitāmahome;</p>

<p rend="gathalast">Tilokanāthe mama dhammarāje tumhe’dhunāpassathabhattibhāraṃ.</p>

<p rend="hangnum" n="216"><hi rend="paranum">216</hi><hi rend="dot">.</hi></p>

<p rend="gatha1"> Itthaṃ naditvāna pahūtapañeññā katvāna ekaṃsamathuttarīyaṃ;</p>

<p rend="gathalast">Mahītalaṃ dakkhiṇajānukena āhacca baddhañjaliko avoca.</p>

<p rend="hangnum" n="217"><hi rend="paranum">217</hi><hi rend="dot">.</hi></p>

<p rend="gatha1"> Chaddantanāgo savisena viddho sallena yo lohitamakkhi taṅgo;</p>

<p rend="gathalast">Chabbaṇṇaraṃsīhi samujjalante chetvāna luddāya adāsi dante.</p>

<p rend="hangnum" n="218"><hi rend="paranum">218</hi><hi rend="dot">.</hi></p>

<p rend="gatha1"> Saso’pi hutvāna visuddhasīlo ajjhattadānābhirato dvijāya;</p>

<p rend="gathalast">Yo’dajjidehampi sakaṃ nipacca aṅgārarāsimhi bubhukkhitāya.</p>

<p rend="hangnum" n="219"><hi rend="paranum">219</hi><hi rend="dot">.</hi><pb ed="V" n="0.0054" /></p>

<p rend="gatha1"> Yo bodhiyā bāhiravatthudānā atittarūpo sivirāja seṭṭho;</p>

<p rend="gathalast">Adāsi cakkhūni pabhassarāni dvijāya jiṇṇāya acakkhukāya.</p>

<p rend="hangnum" n="220"><hi rend="paranum">220</hi><hi rend="dot">.</hi></p>

<p rend="gatha1"> Yokhantivādī’pi kalāburāje chedāpayante’pi sahatthapādaṃ;</p>

<p rend="gathalast">Pariplutaṅgorudhire titikkhimettāyamāno yasadāyake’va.</p>

<p rend="hangnum" n="221"><hi rend="paranum">221</hi><hi rend="dot">.</hi></p>

<p rend="gatha1"> Yo dhammapālo api sattamāsa jātopaduṭṭhe janakesakamhi;</p>

<p rend="gathalast">Kārāpayante asimālakammaṃ cittaṃ na dūsesi patāparāje.</p>

<p rend="hangnum" n="222"><hi rend="paranum">222</hi><hi rend="dot">.</hi></p>

<p rend="gatha1"> Sākhāmigo yo asatā pumena vane papātā sayamuddhaṭena;</p>

<p rend="gathalast">Silāya bhinne’pi sake lalāṭe taṃ khemabhumiṃ anayitthamūḷhaṃ.</p>

<p rend="hangnum" n="223"><hi rend="paranum">223</hi><hi rend="dot">.</hi></p>

<p rend="gatha1"> Ruṭṭhena mārena’bhinimmitampi aṅgārakāsuṃ jalitaṃ vihijja;</p>

<p rend="gathalast">Samuṭṭhite sajjumahāravinde ṭhatvāna yo seṭṭhi adāsi dānaṃ.</p>

<p rend="hangnum" n="224"><hi rend="paranum">224</hi><hi rend="dot">.</hi><pb ed="V" n="0.0055" /></p>

<p rend="gatha1"> Migena yenāpevijaññamekaṃ bhītaṃvadhāmocayituṃkuraṅgiṃ;</p>

<p rend="gathalast">Āghātane attasiraṃṭhapetvāpamocitā’ñññapipāṇisaṅghā.</p>

<p rend="hangnum" n="225"><hi rend="paranum">225</hi><hi rend="dot">.</hi></p>

<p rend="gatha1"> Yo sattavasso visikhāya paṃsu kīḷāparo sambhavanāmako’pi;</p>

<p rend="gathalast">Sabbaññulīḷhāya niguḷhapañhaṃ puṭṭho viyākāsi sucīratena.</p>

<p rend="hangnum" n="226"><hi rend="paranum">226</hi><hi rend="dot">.</hi></p>

<p rend="gatha1"> Hitvā nikantiṃ sakajīvite’pi baddhāsakucchimhi ca vettavalliṃ;</p>

<p rend="gathalast">Sākhāmige nekasahassasaṅkhe vadhāpamocesi kapissaroyo.</p>

<p rend="hangnum" n="227"><hi rend="paranum">227</hi><hi rend="dot">.</hi></p>

<p rend="gatha1"> Santappayaṃ dhammasudhārasena yo mānuse tuṇḍilasūkaro’pi;</p>

<p rend="gathalast">Isī’va katvā atha ñāyaganthaṃ nijaṃ pavattesi cirāya dhammaṃ.</p>

<p rend="hangnum" n="228"><hi rend="paranum">228</hi><hi rend="dot">.</hi><pb ed="V" n="0.0056" /></p>

<p rend="gatha1"> Paccatthikaṃ puṇṇakayakkhamuggaṃ mahiddhikaṃ kāmaguṇesu giddhaṃ;</p>

<p rend="gathalast">Yo tikkhapaññovidhurābhidhānodamesi kāḷāgirimattakamhi.</p>

<p rend="hangnum" n="229"><hi rend="paranum">229</hi><hi rend="dot">.</hi></p>

<p rend="gatha1"> Kulāvasāyi avirūḷhapakkho yo buddhimā vaṭṭakapotako’pi;</p>

<p rend="gathalast">Saccena dāvaggimabhijjalantaṃ vassena nibbāpayi vārido’va.</p>

<p rend="hangnum" n="230"><hi rend="paranum">230</hi><hi rend="dot">.</hi></p>

<p rend="gatha1"> Yo maccharājāpi avuṭṭhikāledisvānamacche tasitekilante;</p>

<p rend="gathalast">Saccenavākyenamahoghapuṇṇaṃmuhuttamattenaakāsiraṭṭhaṃ.</p>

<p rend="hangnum" n="231"><hi rend="paranum">231</hi><hi rend="dot">.</hi></p>

<p rend="gatha1"> Vicittahatthassa rathādikāni vasundharā kampana kāraṇāni;</p>

<p rend="gathalast">Putte’nujāte sadisecadāreyo’dajjivessantarajātiyampi.</p>

<p rend="hangnum" n="232"><hi rend="paranum">232</hi><hi rend="dot">.</hi><pb ed="V" n="0.0057" /></p>

<p rend="gatha1"> Buddho bhavitvā api diṭṭhadhamma sukhānapekkho karuṇānuvattī;</p>

<p rend="gathalast">Sabbaṃ sahanto avamānanādiṃ yodukkaraṃ lokahitaṃakāsi.</p>

<p rend="hangnum" n="233"><hi rend="paranum">233</hi><hi rend="dot">.</hi></p>

<p rend="gatha1"> Balena saddhiṃ caturaṅgikena abhiddavantaṃ atibhiṃsanena;</p>

<p rend="gathalast">Ajeyyasatthaṃ paramiddhipattaṃ damesi yo ālavakampī yakkhaṃ.</p>

<p rend="hangnum" n="234"><hi rend="paranum">234</hi><hi rend="dot">.</hi></p>

<p rend="gatha1"> Dehābhinikkhanta hutāsanacci mālākulaṃ brahmabhavaṃ karitvā;</p>

<p rend="gathalast">Bhetvāna diṭṭhiṃ sucirānubaddhaṃ damesi yo brahmavaraṃ munindo.</p>

<p rend="hangnum" n="235"><hi rend="paranum">235</hi><hi rend="dot">.</hi></p>

<p rend="gatha1"> Accaṅkusaṃ dānasudhota gaṇḍaṃ nipātitaṭṭhālaka gopurādiṃ;</p>

<p rend="gathalast">Dhāvantamagge dhanapālahatthiṃ damesi yo dāruṇamantakaṃ’va.</p>

<p rend="hangnum" n="236"><hi rend="paranum">236</hi><hi rend="dot">.</hi><pb ed="V" n="0.0058" /></p>

<p rend="gatha1"> Manussarattāruṇapāṇipādamukkhippa khaggaṃ anubandhamānaṃ;</p>

<p rend="gathalast">Mahādayo duppasahaṃ parehi damesi yo aṅgulimālacoraṃ.</p>

<p rend="hangnum" n="237"><hi rend="paranum">237</hi><hi rend="dot">.</hi></p>

<p rend="gatha1"> Yo dhammarājā vijitārisaṅgho pavattayanto varadhammacakkaṃ;</p>

<p rend="gathalast">Saddhamma saññaṃ ratanākarañca ogāhayī saṃ parisaṃ samaggaṃ.</p>

<p rend="hangnum" n="238"><hi rend="paranum">238</hi><hi rend="dot">.</hi></p>

<p rend="gatha1"> Tasseva saddhamma varādhipassatathāgatassa’ppaṭipuggalassa;</p>

<p rend="gathalast">Anantañāṇassa visāradassa esā mahākāruṇikassa dhātu.</p>

<p rend="hangnum" n="239"><hi rend="paranum">239</hi><hi rend="dot">.</hi></p>

<p rend="gatha1"> Anena saccena jinassa dhātu khippaṃ samāruyha nabhantarāḷaṃ;</p>

<p rend="gathalast">Sudhaṃsulekheva samujjalanti kaṅkhaṃ vinodetu mahājanassa.</p>

<p rend="hangnum" n="240"><hi rend="paranum">240</hi><hi rend="dot">.</hi><pb ed="V" n="0.0059" /></p>

<p rend="gatha1"> Tasmiṃ khaṇe sā jinadantadhātu nabhaṃ samuggamma pabhāsayantī;</p>

<p rend="gathalast">Sabbā disā osadhitārakā’va janaṃ pasādesi vtiṇṇakaṅkhaṃ.</p>

<p rend="hangnum" n="241"><hi rend="paranum">241</hi><hi rend="dot">.</hi></p>

<p rend="gatha1"> Athotaritvā gaganaṅgaṇamhā sā matthake seṭṭhisutassa tassa;</p>

<p rend="gathalast">Patiṭṭhahitvāna sudhābhisittagattaṃ’va taṃ pīṇayi bhattitinnaṃ.</p>

<p rend="hangnum" n="242"><hi rend="paranum">242</hi><hi rend="dot">.</hi></p>

<p rend="gatha1"> Dasvāna taṃ acchariyaṃ nigaṇṭhā iccabravuṃ paṇḍunarādhipaṃ taṃ;</p>

<p rend="gathalast">Vijjābalaṃ seṭṭhisutassa etaṃ na dhātuyā deva ayampabhāvo.</p>

<p rend="hangnum" n="243"><hi rend="paranum">243</hi><hi rend="dot">.</hi></p>

<p rend="gatha1"> Nisamma tesaṃ vacanaṃ narindo iccabravī seṭṭhisutaṃ subhaddaṃ;</p>

<p rend="gathalast">Yathā ca ete abhisaddaheyyuṃ tathāvidhaṃ dassaya iddhimaññaṃ.</p>

<p rend="hangnum" n="244"><hi rend="paranum">244</hi><hi rend="dot">.</hi></p>

<p rend="gatha1"> Tato subhaddo tapanīyapatte sugandhisītodakapūritamhi;</p>

<p rend="gathalast">Vaḍḍhesi dhātuṃ munipuṅgavassa anussaranto caritabbhutāni.</p>

<p rend="hangnum" n="245"><hi rend="paranum">245</hi><hi rend="dot">.</hi><pb ed="V" n="0.0060" /></p>

<p rend="gatha1"> Sā rājahaṃ sī’va vidhāvamānā sugandhitoyamhi padakkhiṇena;</p>

<p rend="gathalast">Ummujjamānā ca nimujjamānā jane pamodassudhare akāsi.</p>

<p rend="hangnum" n="246"><hi rend="paranum">246</hi><hi rend="dot">.</hi></p>

<p rend="gatha1"> Tato ca kāsuṃ visikhāyamajjhe katvā tahiṃ dhātumabhikkhipitvā;</p>

<p rend="gathalast">Paṃsūhi sammā abhipūrayitvā bahūhi maddāpayi kuñjarehi.</p>

<p rend="hangnum" n="247"><hi rend="paranum">247</hi><hi rend="dot">.</hi></p>

<p rend="gatha1"> Bhetvā mahiṃuṭṭhahi cakkamattaṃ virājamānaṃ maṇikaṇṇikāya;</p>

<p rend="gathalast">Pabhassaraṃ rūpiyakesarehi saroruhaṃ kañcanapattapāḷiṃ.</p>

<p rend="hangnum" n="248"><hi rend="paranum">248</hi><hi rend="dot">.</hi></p>

<p rend="gatha1"> Patiṭṭhabhitvāna tahiṃ saroje mandānilāvattitareṇu jāle;</p>

<p rend="gathalast">Obhāsayanti’va disā pabhāhi diṭṭhā muhuttena jinassadhātu.</p>

<p rend="hangnum" n="249"><hi rend="paranum">249</hi><hi rend="dot">.</hi></p>

<p rend="gatha1"> Khipiṃsu vatthābharaṇāni maccā pavassayuṃ pupphamayañca vassaṃ;</p>

<p rend="gathalast">Ukkuṭṭhisaddehi ca sadhukāranādehi puṇṇaṃ nagaraṃ akaṃsu.</p>

<p rend="hangnum" n="250"><hi rend="paranum">250</hi><hi rend="dot">.</hi><pb ed="V" n="0.0061" /></p>

<p rend="gatha1"> Te titthiyā taṃ abhivañcanaṃ’ti rājādhirājaṃ atha saññapetvā;</p>

<p rend="gathalast">Jigucchanīye kuṇapādikehi khipiṃsu dhātuṃ parikhāya piṭṭhe.</p>

<p rend="hangnum" n="251"><hi rend="paranum">251</hi><hi rend="dot">.</hi></p>

<p rend="gatha1"> Tasmiṃ khaṇe pañcavidhambujehisañchāditāhaṃsagaṇopabhuttā;</p>

<p rend="gathalast">Madhubbatālī virutābhirāmā ahosi sā pokkharaṇī’va nandā.</p>

<p rend="hangnum" n="252"><hi rend="paranum">252</hi><hi rend="dot">.</hi></p>

<p rend="gatha1"> Gajādhipā koññcaravaṃ raviṃsu kariṃsu hesāninadaṃ turaṅgā;</p>

<p rend="gathalast">Ukkuṭṭhinādaṃ akariṃsu maccā suvāditā dundubhiādayo’pi.</p>

<p rend="hangnum" n="253"><hi rend="paranum">253</hi><hi rend="dot">.</hi></p>

<p rend="gatha1"> Thomiṃsu maccā thutigītakehi nacciṃsu ottappavibhusanā’pi;</p>

<p rend="gathalast">Vatthāni sīse bhamayiṃsu mattā bhujāni poṭhesumudaggacittā.</p>

<p rend="hangnum" n="254"><hi rend="paranum">254</hi><hi rend="dot">.</hi><pb ed="V" n="0.0062" /></p>

<p rend="gatha1"> Dhūpehi kālāgarusambhavehi ghanāvanaddhaṃ’va nabhaṃ ahosi;</p>

<p rend="gathalast">Samussitānekadhajāvalīhi puraṃ tadā vatthamayaṃ’va āsi.</p>

<p rend="hangnum" n="255"><hi rend="paranum">255</hi><hi rend="dot">.</hi></p>

<p rend="gatha1"> Disvā tamaccheramacintanīyaṃ āmoditāmaccagaṇā samaggā;</p>

<p rend="gathalast">Atthe niyojetu mupecca tassa vadiṃsu paṇḍussa narādhipassa.</p>

<p rend="hangnum" n="256"><hi rend="paranum">256</hi><hi rend="dot">.</hi></p>

<p rend="gatha1"> Disvāna yo īdisakampi rāja iddhānubhāvaṃ munipuṅgavassa;</p>

<p rend="gathalast">Pasādamattampi kareyya noce kimatthiyā tassa bhaveyya paññā.</p>

<p rend="hangnum" n="257"><hi rend="paranum">257</hi><hi rend="dot">.</hi></p>

<p rend="gatha1"> Pasādanīyesu guṇesu rāja pasādanaṃ sādhujanassa dhammo;</p>

<p rend="gathalast">Pupphanti sabbe sayameva vande samuggate komudakānanāni.</p>

<p rend="hangnum" n="258"><hi rend="paranum">258</hi><hi rend="dot">.</hi><pb ed="V" n="0.0063" /></p>

<p rend="gatha1"> Vācāya tesaṃ pana dummatīnaṃ mā saggamaggaṃ pajahittha rāja;</p>

<p rend="gathalast">Andhe gahetvā vicareyya ko hi anvesamāno supathaṃ amūḷho.</p>

<p rend="hangnum" n="259"><hi rend="paranum">259</hi><hi rend="dot">.</hi></p>

<p rend="gatha1"> Narādhipā kappiṇa bimbisāra suddhodanādi api tejavantā;</p>

<p rend="gathalast">Taṃ dhammarājaṃ saraṇaṃ upecca piviṃsu dhammāmatamādarena.</p>

<p rend="hangnum" n="260"><hi rend="paranum">260</hi><hi rend="dot">.</hi></p>

<p rend="gatha1"> Sahassanetto tidasādhipo’pi khīṇāyuko khiṇabhavaṃ munindaṃ;</p>

<p rend="gathalast">Upecca dhammaṃ vimalaṃ nisamma alattha āyuṃ api diṭṭhadhammo.</p>

<p rend="hangnum" n="261"><hi rend="paranum">261</hi><hi rend="dot">.</hi></p>

<p rend="gatha1"> Tuvampi tasmiṃ jitapañcamāre devātideve varadhammarāje;</p>

<p rend="gathalast">Saggāpavaggādhigamāya khippaṃ cittaṃ pasādehi narādhirāja.</p>

<p rend="hangnum" n="262"><hi rend="paranum">262</hi><hi rend="dot">.</hi><pb ed="V" n="0.0064" /></p>

<p rend="gatha1"> Sutvānatesaṃ vacanaṃ narindo vikiṇṇakaḍkho ratanattayamhi;</p>

<p rend="gathalast">Senāpatiṃ atthavaraṃ avoca pahaṭṭhabhāvo parisāya majjhe.</p>

<p rend="hangnum" n="263"><hi rend="paranum">263</hi><hi rend="dot">.</hi></p>

<p rend="gatha1"> Asaddahāno ratanattayassa guṇe bhavacchedanakāraṇassa;</p>

<p rend="gathalast">Cirāya dulladdhipathe caranto ṭhito sarajje api vañcitohaṃ.</p>

<p rend="hangnum" n="264"><hi rend="paranum">264</hi><hi rend="dot">.</hi></p>

<p rend="gatha1"> Mohena khajjopanakaṃ dhamesiṃ sītaddito dhumasikhe jalante;</p>

<p rend="gathalast">Pipāsito sindhujalaṃ pahāya piviṃ pamādena marīcitoyaṃ.</p>

<p rend="hangnum" n="265"><hi rend="paranum">265</hi><hi rend="dot">.</hi></p>

<p rend="gatha1"> Pariccajitvā amataṃ cirāya jivatthiko tikkhavisaṃ akhādiṃ;</p>

<p rend="gathalast">Vihāya’haṃ campakapupphadāmaṃ adhārayiṃ jattusu nāgabhāraṃ.</p>

<p rend="hangnum" n="266"><hi rend="paranum">266</hi><hi rend="dot">.</hi><pb ed="V" n="0.0065" /></p>

<p rend="gatha1"> Gantvāna khippaṃ parikhā samīpaṃ ārādhayitvā jinadantadhātuṃ;</p>

<p rend="gathalast">Ānehi pūjāvidhinā karissaṃ puññāni sabbattha sukhāvahāni.</p>

<p rend="hangnum" n="267"><hi rend="paranum">267</hi><hi rend="dot">.</hi></p>

<p rend="gatha1"> Gantvātatesoparikhāsamīpaṃ senādhinātho paramappatīto;</p>

<p rend="gathalast">Dhātuṃ munindassa namassamāno ajjhesi rañño hitamā caranto</p>

<p rend="hangnum" n="268"><hi rend="paranum">268</hi><hi rend="dot">.</hi></p>

<p rend="gatha1"> Cirāgataṃ diṭṭhimalaṃ pahāya alattha saddhaṃ sugate narindo;</p>

<p rend="gathalast">Pāsādamāgamma pasādamassa vaḍḍhehi rañño ratanattayamhi.</p>

<p rend="hangnum" n="269"><hi rend="paranum">269</hi><hi rend="dot">.</hi></p>

<p rend="gatha1"> Tasmiṃ khaṇe pokkharaṇī vicittā phullehi sovaṇṇasaroruhehi;</p>

<p rend="gathalast">Alaṅkarontī gaganaṃ ahosi mandākinīvābhinavāvatārā.</p>

<p rend="hangnum" n="270"><hi rend="paranum">270</hi><hi rend="dot">.</hi></p>

<p rend="gatha1"> Haṃsaṅgaṇevātha munindadhātu sā paṅkajā paṅkajamokkamanti;</p>

<p rend="gathalast">Kundāvadātāhi pabhāhi sabbaṃ khirodakucchiṃ’va puraṃ akāsi.</p>

<p rend="hangnum" n="271"><hi rend="paranum">271</hi><hi rend="dot">.</hi><pb ed="V" n="0.0066" /></p>

<p rend="gatha1"> Tato surattañjalipaṅkajamhi patiṭṭhahitvāna camupatissa;</p>

<p rend="gathalast">Sandissamānā mahatā janena mahapphalaṃ mānusakaṃ akattha.</p>

<p rend="hangnum" n="272"><hi rend="paranum">272</hi><hi rend="dot">.</hi></p>

<p rend="gatha1"> Sutvāna vuttantamimaṃ narindo pahaṭṭhabhāvopadasā’va gantvā;</p>

<p rend="gathalast">Saṃsūcayanto diguṇaṃ pasādaṃ suvimhitopañjalikoavoca.</p>

<p rend="hangnum" n="273"><hi rend="paranum">273</hi><hi rend="dot">.</hi></p>

<p rend="gatha1"> Vohāradakkhā manujā muninda saṅghaṭṭayitvā nikasopalamhi;</p>

<p rend="gathalast">Karontiagghaṃ varakañcanassa esohi dhammo caritopurāṇo.</p>

<p rend="hangnum" n="274"><hi rend="paranum">274</hi><hi rend="dot">.</hi></p>

<p rend="gatha1"> Maṇiṃ pasatthākarasambhavampi hutāsakammehabhīsaṅkharitvā;</p>

<p rend="gathalast">Pāpentirājaññakirīṭakoṭiṃ vibhusanattaṃ vidunomanussā.</p>

<p rend="hangnum" n="275"><hi rend="paranum">275</hi><hi rend="dot">.</hi><pb ed="V" n="0.0067" /></p>

<p rend="gatha1"> Vīmaṃsanatthāya tavādhunāpi mayā kataṃ sabbamidaṃ muninda;</p>

<p rend="gathalast">Āguṃ mahantaṃ khama bhuripañña khippaṃ mamālaṅkuru uttamaṅgaṃ.</p>

<p rend="hangnum" n="276"><hi rend="paranum">276</hi><hi rend="dot">.</hi></p>

<p rend="gatha1"> Patiṭṭhitā tassa tato kirīṭe maṇippabhā bhāsini dantadhātu;</p>

<p rend="gathalast">Amuñci raṃsī dhavalā pajāsu sinehajātā iva khīradhārā.</p>

<p rend="hangnum" n="277"><hi rend="paranum">277</hi><hi rend="dot">.</hi></p>

<p rend="gatha1"> So dantadhātuṃ sirasāvahanto padakkhiṇaṃtaṃnagaraṃ karitvā;</p>

<p rend="gathalast">Sampūjayanto kusumādikehi susajjitante puramāharittha.</p>

<p rend="hangnum" n="278"><hi rend="paranum">278</hi><hi rend="dot">.</hi></p>

<p rend="gatha1"> Samussitodārasitātapatte pallaṅkaseṭṭhe ratanujjalamhi;</p>

<p rend="gathalast">Patiṭṭhapetvāna jinassa dhātuṃ pūjesi rājā ratanādikehi.</p>

<p rend="hangnum" n="279"><hi rend="paranum">279</hi><hi rend="dot">.</hi></p>

<p rend="gatha1"> Buddhādivatthuttayameva rājā āpāṇakoṭiṃ saraṇaṃ upecca;</p>

<p rend="gathalast">Hitvā vihiṃsaṃ karuṇādhivāso ārādhayī sabbajanaṃ guṇehi.</p>

<p rend="hangnum" n="280"><hi rend="paranum">280</hi><hi rend="dot">.</hi><pb ed="V" n="0.0068" /></p>

<p rend="gatha1"> Kāresi nānāratanappabhāhi sahassaraṃsīṃ’va virocamānaṃ;</p>

<p rend="gathalast">Narādhipo bhattibharānurūpaṃ sucittitaṃ dhātunivesanampi.</p>

<p rend="hangnum" n="281"><hi rend="paranum">281</hi><hi rend="dot">.</hi></p>

<p rend="gatha1"> Vaḍḍhesi so dhātugharamhi dhātuṃ alaṅkaritvā sakalaṃ purampi;</p>

<p rend="gathalast">Sesena pūjāvidhinā atitto pūjesi raṭṭhaṃ sadhanaṃ sabhoggaṃ.</p>

<p rend="hangnum" n="282"><hi rend="paranum">282</hi><hi rend="dot">.</hi></p>

<p rend="gatha1"> Āmantayitvā guhasīvarājaṃ sammānitaṃ attasamaṃ karitvā;</p>

<p rend="gathalast">Dānādikaṃ puññamanekarūpaṃ saddhādhano sañciṇirājaseṭṭho.</p>

<p rend="hangnum" n="283"><hi rend="paranum">283</hi><hi rend="dot">.</hi></p>

<p rend="gatha1"> Tato so bhupālo kumatijanasaṃsaggamanayaṃ,</p>

<p rend="gatha2">Nirākatvā magge sugatavacanujjotasugame;</p>

<p rend="gatha3">Padhāvanto sammā saparahitasampatticaturo,</p>

<p rend="gathalast">Pasatthaṃ lokatthaṃ acari caritāvajjitajano.</p>

<p rend="centre">Tatiyo paricchedo.</p>

<p rend="hangnum" n="284"><hi rend="paranum">284</hi><hi rend="dot">.</hi><pb ed="V" n="0.0069" /></p>

<p rend="gatha1"> Carati dharaṇi pāle rājadhammesu tasmiṃ,</p>

<p rend="gatha2">Samaracaturaseno khīradhāro narindo;</p>

<p rend="gatha3">Nijabhujabalalīlā’rātidappappamāthī,</p>

<p rend="gathalast">Vibhavajanitamāno yuddhasajjo’bhigañchi.</p>

<p rend="hangnum" n="285"><hi rend="paranum">285</hi><hi rend="dot">.</hi></p>

<p rend="gatha1"> Karivaramatha disvā so guhādvārayātaṃ,</p>

<p rend="gatha2">Paṭibhayarahitatto sīharājā’va rājā;</p>

<p rend="gatha3">Nijanagarasamīpāyātametaṃ narindaṃ,</p>

<p rend="gathalast">Amitabalamamahoghenottharantā’bhiyāyi.</p>

<p rend="hangnum" n="286"><hi rend="paranum">286</hi><hi rend="dot">.</hi></p>

<p rend="gatha1"> Uditabahaḷadhūlīpāḷiruddhantaḷikkho,</p>

<p rend="gatha2">Samadavividhayodhārāvasaṃrambhabhīme;</p>

<p rend="gatha3">Nisitasarasatālīvassadhārākarāḷe,</p>

<p rend="gathalast">Ajini mahati yuddhe paṇḍuko khīradhāraṃ.</p>

<p rend="hangnum" n="287"><hi rend="paranum">287</hi><hi rend="dot">.</hi><pb ed="V" n="0.0070" /></p>

<p rend="gatha1"> Atha narapatiseṭṭho saṅgahetvāna raṭṭhaṃ,</p>

<p rend="gatha2">Nija tanuja varasmiṃ rajjabhāraṃ nidhāya;</p>

<p rend="gatha3">Sugata dasana dhātuṃ sampaṭicchāpayitvā,</p>

<p rend="gathalast">Pahiṇi ca guhasīvaṃ sakkaritvā saraṭṭhaṃ.</p>

<p rend="hangnum" n="288"><hi rend="paranum">288</hi><hi rend="dot">.</hi></p>

<p rend="gatha1"> Suviramavanīpālo saññamaṃ ajjhupeto,</p>

<p rend="gatha2">Vividha vibhava dānāyācake tappayitvā;</p>

<p rend="gatha3">Tidasapura samājaṃ dehabhedā payāto,</p>

<p rend="gathalast">Kusala phalamanappaṃ patthitaṃ paccalattha.</p>

<p rend="hangnum" n="289"><hi rend="paranum">289</hi><hi rend="dot">.</hi></p>

<p rend="gatha1"> Narapati guhasīvo taṃ munindassa dhātuṃ,</p>

<p rend="gatha2">Sakapuramupanetvā sādhu sammānayanto;</p>

<p rend="gatha3">Sugati gamana magge pāṇino yojayanto,</p>

<p rend="gathalast">Sucarita mabhirūpaṃ sañciṇanto vihāsi.</p>

<p rend="hangnum" n="290"><hi rend="paranum">290</hi><hi rend="dot">.</hi><pb ed="V" n="0.0071" /></p>

<p rend="gatha1"> Agaṇitamahimassujje nirañño tanūjo,</p>

<p rend="gatha2">Purima vayasi yevāraddhasaddhābhiyogo;</p>

<p rend="gatha3">Dasabala tanudhātuṃ pūjituṃ tassa rañño,</p>

<p rend="gathalast">Puravara mupāyāto dantanāmo kumāro.</p>

<p rend="hangnum" n="291"><hi rend="paranum">291</hi><hi rend="dot">.</hi></p>

<p rend="gatha1"> Guṇajanita pasādaṃ taṃ kaliṅgādhināthaṃ,</p>

<p rend="gatha2">Nikhila guṇa nivāso so kumāro karitvā;</p>

<p rend="gatha3">Vividha mahavidhānaṃ sādhusampādayanto,</p>

<p rend="gathalast">Avasi sugatadhātuṃ anvahaṃ vandamāno.</p>

<p rend="hangnum" n="292"><hi rend="paranum">292</hi><hi rend="dot">.</hi></p>

<p rend="gatha1"> Abhavi ca guhasīvassāvanīsassa dhitā,</p>

<p rend="gatha2">Vikaca kuvalayakkhī haṃsakantābhiyātā;</p>

<p rend="gatha3">Vadana jita sarojā hāridhammillabhārā,</p>

<p rend="gathalast">Kucabharanamitaṅgi hema mālābhidhānā.</p>

<p rend="hangnum" n="293"><hi rend="paranum">293</hi><hi rend="dot">.</hi><pb ed="V" n="0.0072" /></p>

<p rend="gatha1"> Akhilaguṇanidhānaṃ bandhubhāvānurūpaṃ,</p>

<p rend="gatha2">Suvimalakulajātaṃ taṃ kumāraṃ viditvā;</p>

<p rend="gatha3">Narapati guhasīvo attano dhītaraṃ taṃ,</p>

<p rend="gathalast">Adadi sabahumānaṃ rājaputtassa tassa.</p>

<p rend="hangnum" n="294"><hi rend="paranum">294</hi><hi rend="dot">.</hi></p>

<p rend="gatha1"> Manujapati kumāraṃ dhāturakkhādhikāre,</p>

<p rend="gatha2">Pacuraparijanaṃ taṃ sabbathā yojayitvā;</p>

<p rend="gatha3">Gava mahisa sahassādīhi sampīṇayitvā,</p>

<p rend="gathalast">Saka vibhava sarikkhe issaratte ṭhapesi.</p>

<p rend="hangnum" n="295"><hi rend="paranum">295</hi><hi rend="dot">.</hi></p>

<p rend="gatha1"> Samarabhuvi vinaṭṭhe khīradhāre narinde,</p>

<p rend="gatha2">Malayavanamupetā bhāgineyyā kumārā;</p>

<p rend="gatha3">Pabala mati mahantaṃ saṃharitvā balaggaṃ,</p>

<p rend="gathalast">Upapuramupagañchuṃ dhātuyā gaṇhanatthaṃ.</p>

<p rend="hangnum" n="296"><hi rend="paranum">296</hi><hi rend="dot">.</hi></p>

<p rend="gatha1"> Atha nagarasamīpe te nivesaṃ karitvā,</p>

<p rend="gatha2">Savaṇakaṭukametaṃ sāsanaṃ pesayiṃsu;</p>

<p rend="gatha3">Sugatadasanadhātuṃ dehi vā khippamamhaṃ,</p>

<p rend="gathalast">Yasasirijananiṃ vā kīḷa saṅgāmakeḷiṃ.</p>

<p rend="hangnum" n="297"><hi rend="paranum">297</hi><hi rend="dot">.</hi><pb ed="V" n="0.0073" /></p>

<p rend="gatha1"> Sapadi dharaṇipālo sāsanaṃ taṃ suṇitvā,</p>

<p rend="gatha2">Avadi rahasi vācaṃ rājaputtassa tassa;</p>

<p rend="gatha3">Nahi sati mama dehe dhātumaññassa dassaṃ,</p>

<p rend="gathalast">Ahamapi yadi jetuṃ neva te sakkuṇeyyaṃ.</p>

<p rend="hangnum" n="298"><hi rend="paranum">298</hi><hi rend="dot">.</hi></p>

<p rend="gatha1"> Suranara namitaṃ taṃ dantadhātuṃ gahetvā,</p>

<p rend="gatha2">Gahita dijavilāso sīhaḷaṃ yāhi dīpaṃ;</p>

<p rend="gatha3">Iti vacanamudāraṃ mātulassātha sutvā,</p>

<p rend="gathalast">Tamavaca guhasīvaṃ dantanāmo kumāro.</p>

<p rend="hangnum" n="299"><hi rend="paranum">299</hi><hi rend="dot">.</hi></p>

<p rend="gatha1"> Tavaca mamaca ko vā sīhaḷe bandhubhūto,</p>

<p rend="gatha2">Jinavaraṇasaroje bhattiyutto ca kovā;</p>

<p rend="gatha3">Jalanīdhiparatīre sīhaḷaṃ khuddadesaṃ,</p>

<p rend="gathalast">Kathamahamatinessaṃ dantadhātuṃ jinassa.</p>

<p rend="hangnum" n="300"><hi rend="paranum">300</hi><hi rend="dot">.</hi><pb ed="V" n="0.0074" /></p>

<p rend="gatha1"> Tamavadi guhasīvo bhāgineyyaṃ kumāraṃ,</p>

<p rend="gatha2">Dasabalatanudhātu saṇṭhitā sīhaḷasmiṃ;</p>

<p rend="gatha3">Bhavabhayahatidakkho vattate satthudhammo,</p>

<p rend="gathalast">Gaṇanapathamatītā bhikkhavo cāvasiṃsu.</p>

<p rend="hangnum" n="301"><hi rend="paranum">301</hi><hi rend="dot">.</hi></p>

<p rend="gatha1"> Mama ca piyasahāyo so mahāsena rājā,</p>

<p rend="gatha2">Jinacaraṇasarojadvandasevābhiyutto;</p>

<p rend="gatha3">Salilamapi ca phuṭṭhaṃ dhātuyā patthayanto,</p>

<p rend="gathalast">Vividharatanajātaṃ pābhataṃ pesayittha.</p>

<p rend="hangnum" n="302"><hi rend="paranum">302</hi><hi rend="dot">.</hi></p>

<p rend="gatha1"> Pabhavati manujindo sabbadā buddhimā so,</p>

<p rend="gatha2">Sugatadasanadhātuṃ pūjituṃ pūjaneyyaṃ;</p>

<p rend="gatha3">Paricitavisayamhā vippavutthaṃ bhavantaṃ,</p>

<p rend="gathalast">Vividhavibhavadānā sādhu saṅgaṇhituñca.</p>

<p rend="hangnum" n="303"><hi rend="paranum">303</hi><hi rend="dot">.</hi><pb ed="V" n="0.0075" /></p>

<p rend="gatha1"> Nija duhitupatiṃ taṃ itthamārādhayitvā,</p>

<p rend="gatha2">Narapati guhasīvo saṅgahetvāna senaṃ;</p>

<p rend="gatha3">Raṇadharaṇimupeto so kumārehi saddhiṃ,</p>

<p rend="gathalast">Maraṇaparavasattaṃ ajjhagā yujjhamāno.</p>

<p rend="hangnum" n="304"><hi rend="paranum">304</hi><hi rend="dot">.</hi></p>

<p rend="gatha1"> Atha narapati putto dantanāmo suṇitvā,</p>

<p rend="gatha2">Savaṇa kaṭukametaṃ mātulassappavattiṃ;</p>

<p rend="gatha3">Gahita dijavilāso dantadhātuṃ gahetvā,</p>

<p rend="gathalast">Turita turita bhūto so puramhā paḷāyi.</p>

<p rend="hangnum" n="305"><hi rend="paranum">305</hi><hi rend="dot">.</hi></p>

<p rend="gatha1"> Sarabhasa mupagantvā dakkhiṇaṃ cātha desaṃ,</p>

<p rend="gatha2">Avicalitasabhāvo iddhiyā devatānaṃ;</p>

<p rend="gatha3">Nadimatimahatiṃ so uttaritvāna puṇṇaṃ,</p>

<p rend="gathalast">Nidahi dasanadhātuṃ vālukārāsimajjhe.</p>

<p rend="hangnum" n="306"><hi rend="paranum">306</hi><hi rend="dot">.</hi></p>

<p rend="gatha1"> Puna puramupagantvā taṃ gahītaññavesaṃ,</p>

<p rend="gatha2">Bhariyamapi gahetvā āgato tattha khippaṃ;</p>

<p rend="gatha3">Sugatadasanadhātuṃ vālukāthupakucchiṃ,</p>

<p rend="gathalast">Ṭhapitamupacaranto acchi gumbantarasmiṃ.</p>

<p rend="hangnum" n="307"><hi rend="paranum">307</hi><hi rend="dot">.</hi><pb ed="V" n="0.0076" /></p>

<p rend="gatha1"> Sapadi nabhasi thero gacchamāno paneko,</p>

<p rend="gatha2">Vividhakiraṇajālaṃ vālukārāsithūpā;</p>

<p rend="gatha3">Aviraḷitamudentaṃ dhātuyā tāya disvā,</p>

<p rend="gathalast">Paṇami sugatadhātuṃ otaritvāna tattha.</p>

<p rend="hangnum" n="308"><hi rend="paranum">308</hi><hi rend="dot">.</hi></p>

<p rend="gatha1"> Munisutamatha disvā jampatī te patītā,</p>

<p rend="gatha2">Nijagamanavidhānaṃ sabbamārocayiṃsu;</p>

<p rend="gatha3">Dasabalatanujo so dhāturakkhā niyutto,</p>

<p rend="gathalast">Parahitaniratatto te ubho ajjhabhāsi.</p>

<p rend="hangnum" n="309"><hi rend="paranum">309</hi><hi rend="dot">.</hi></p>

<p rend="gatha1"> Dasabalatanudhātuṃ sīhaḷaṃ netha tumhe,</p>

<p rend="gatha2">Agaṇita tanukhedā vītasārajjametaṃ;</p>

<p rend="gatha3">Api ca gamanamagge jātamatte vighāte,</p>

<p rend="gathalast">Saratha mamamanekopaddavacchedadakkhaṃ.</p>

<p rend="hangnum" n="310"><hi rend="paranum">310</hi><hi rend="dot">.</hi><pb ed="V" n="0.0077" /></p>

<p rend="gatha1"> Iti sugatananūjo jampatīnaṃ kathetvā,</p>

<p rend="gatha2">Puna’pi tadanurūpaṃ desayitvāna dhammaṃ;</p>

<p rend="gatha3">Puthutaramapanetvā sokasallañca gāḷhaṃ,</p>

<p rend="gathalast">Sakavasatimupeto antalikkhena dhīro.</p>

<p rend="hangnum" n="311"><hi rend="paranum">311</hi><hi rend="dot">.</hi></p>

<p rend="gatha1"> Bhujagabhavanavāsī ninnagāyātha tassā,</p>

<p rend="gatha2">Bhujagapati mahiddhi paṇḍuhārābhidhāno;</p>

<p rend="gatha3">Sakapurapavaramhā nikkhamitvā caranto,</p>

<p rend="gathalast">Samupagami tadā taṃ ṭhānamicchāvasena.</p>

<p rend="hangnum" n="312"><hi rend="paranum">312</hi><hi rend="dot">.</hi></p>

<p rend="gatha1"> Vimalapulinathūpā so samuggacchamānaṃ,</p>

<p rend="gatha2">Sasiruciramarīcijjālamālokayitvā;</p>

<p rend="gatha3">Ṭhitamatha munidhātuṃ vālukārasigabbhe,</p>

<p rend="gathalast">Kimidamiti sakaṅkhaṃ pekkhamāno avedi.</p>

<p rend="hangnum" n="313"><hi rend="paranum">313</hi><hi rend="dot">.</hi><pb ed="V" n="0.0078" /></p>

<p rend="gatha1"> Sapadi sabahumāno so asandissamāno,</p>

<p rend="gatha2">Ratanamayakaraṇḍaṃ dhātuyuttaṃ gilitvā;</p>

<p rend="gatha3">Vitataputhuladeho bhogamālāhi tuṅgaṃ,</p>

<p rend="gathalast">Kaṇakasikharirājaṃ veṭhayitvā sayittha.</p>

<p rend="hangnum" n="314"><hi rend="paranum">314</hi><hi rend="dot">.</hi></p>

<p rend="gatha1"> Salilanidhisamīpaṃ jampatī gantukāmā,</p>

<p rend="gatha2">Pulinatalagataṃ taṃ dantadhātuṃ adisvā;</p>

<p rend="gatha3">Nayanasaliladhāraṃ sokajātaṃ kirantā,</p>

<p rend="gathalast">Sugatasutavaraṃ taṃ taṅkhaṇe’nussariṃsu.</p>

<p rend="hangnum" n="315"><hi rend="paranum">315</hi><hi rend="dot">.</hi></p>

<p rend="gatha1"> Atha sugatasuto so cintitaṃ saṃviditvā,</p>

<p rend="gatha2">Agami savidhamesaṃ sokadinānanānaṃ;</p>

<p rend="gatha3">Asuṇi ca jinadhātuṃ vālukārāsimajjhe,</p>

<p rend="gathalast">Nīhitamapi adiṭṭhaṃ pūjitaṃ jampatīhi.</p>

<p rend="hangnum" n="316"><hi rend="paranum">316</hi><hi rend="dot">.</hi></p>

<p rend="gatha1"> Sayitamatha yatīso dibbacakkhuppabhāvā,</p>

<p rend="gatha2">Ratanagirinikuñje nāgarājaṃ apassi;</p>

<p rend="gatha3">Vihagapatisarīraṃ māpayi tammuhutte,</p>

<p rend="gathalast">Vitataputhulapakkhena’ntaḷikkhaṃ thakentaṃ.</p>

<p rend="hangnum" n="317"><hi rend="paranum">317</hi><hi rend="dot">.</hi><pb ed="V" n="0.0079" /></p>

<p rend="gatha1"> Jaladhimatigabhīraṃ taṃ dvidhā so karitvā,</p>

<p rend="gatha2">Pabalapavanavegena’ttano pakkhajena;</p>

<p rend="gatha3">Sarabhasa mahidhāvaṃ bhīmasaṃrambhayogā,</p>

<p rend="gathalast">Abhigami bhujagindaṃ merupāde nipannaṃ.</p>

<p rend="hangnum" n="318"><hi rend="paranum">318</hi><hi rend="dot">.</hi></p>

<p rend="gatha1"> Jahitabhujagaveso taṅkhaṇe so phaṇindo,</p>

<p rend="gatha2">Paṭibhayacakitatto saṃkhipitvāna bhoge;</p>

<p rend="gatha3">Sarabhasa mupagantvā tassa pāde namitvā,</p>

<p rend="gathalast">Vinayamadhuramitthaṃ taṃ munīsaṃ avoca.</p>

<p rend="hangnum" n="319"><hi rend="paranum">319</hi><hi rend="dot">.</hi></p>

<p rend="gatha1"> Sakalajanahitatthaṃ eva jāyanti buddhā,</p>

<p rend="gatha2">Bhavati janahitatthaṃ dhātumattassa pūjā;</p>

<p rend="gatha3">Ahamapi jinadhātuṃ pūjayitvā mahagghaṃ,</p>

<p rend="gathalast">Kusalaphalamanappaṃ sañciṇissaṃ’ti gaṇhiṃ.</p>

<p rend="hangnum" n="320"><hi rend="paranum">320</hi><hi rend="dot">.</hi><pb ed="V" n="0.0080" /></p>

<p rend="gatha1"> Atha manujagaṇānaṃ saccabodhārahānaṃ,</p>

<p rend="gatha2">Vasatibhavanamesā nīyyate sīhaḷaṃ taṃ;</p>

<p rend="gatha3">Munivaratanudhātuṃ tena dehīti vutto,</p>

<p rend="gathalast">Bhujagapati karaṇḍaṃ dhātugabbhaṃ adajji.</p>

<p rend="hangnum" n="321"><hi rend="paranum">321</hi><hi rend="dot">.</hi></p>

<p rend="gatha1"> Vihagapatitanuṃ taṃ saṃharitvāna thero,</p>

<p rend="gatha2">Jalacarasatabhīmā aṇṇavā uppatitvā;</p>

<p rend="gatha3">Sakalapathavicakke rajjalakkhiṃ’va dhātuṃ,</p>

<p rend="gathalast">Narapatitanujānaṃ jampatīnaṃ adāsi.</p>

<p rend="hangnum" n="322"><hi rend="paranum">322</hi><hi rend="dot">.</hi></p>

<p rend="gatha1"> Iti katabahukāre saṃyaminde payāte,</p>

<p rend="gatha2">Sugatadasanadhātuṃ muddhanā ubbahantā;</p>

<p rend="gatha3">Mahati vipinadevādīhi magge payutte,</p>

<p rend="gathalast">Vividhamahavidhāne te tato nikkhamiṃsu.</p>

<p rend="hangnum" n="323"><hi rend="paranum">323</hi><hi rend="dot">.</hi><pb ed="V" n="0.0081" /></p>

<p rend="gatha1"> Mudusurabhīsamīro kaṇṭakādivyapeto,</p>

<p rend="gatha2">Vimalapulinahārī āsī sabbattha maggo;</p>

<p rend="gatha3">Ayanamupagate te dantadhātuppabhāvā,</p>

<p rend="gathalast">Nigamanagaravāsī sādhu sammānayiṃsu.</p>

<p rend="hangnum" n="324"><hi rend="paranum">324</hi><hi rend="dot">.</hi></p>

<p rend="gatha1"> Kusumasurabhicuṇṇākiṇṇahatthāhi niccā,</p>

<p rend="gatha2">Sakutukamanuyātā kānane devatāhī;</p>

<p rend="gatha3">Acalagahaṇaduggaṃ khepayitvāna maggaṃ,</p>

<p rend="gathalast">Agamumaturitā te paṭṭanaṃ tāmalittiṃ.</p>

<p rend="hangnum" n="325"><hi rend="paranum">325</hi><hi rend="dot">.</hi></p>

<p rend="gatha1"> Acalapadarabaddhaṃ suṭṭhitodārakūpaṃ,</p>

<p rend="gatha2">Uditaputhulakāraṃ dakkhanīyāmakañca;</p>

<p rend="gatha3">Sayamabhimatalaṅkāgāminiṃ nāvamete,</p>

<p rend="gathalast">Sapadi samuparūḷhaṃ addasuṃ vāṇijehi.</p>

<p rend="hangnum" n="326"><hi rend="paranum">326</hi><hi rend="dot">.</hi><pb ed="V" n="0.0082" /></p>

<p rend="gatha1"> Atha dijapavarā te sīhaḷaṃ gantumicchaṃ,</p>

<p rend="gatha2">Sarabhasa mupagantvā nāvikassāvadiṃsu;</p>

<p rend="gatha3">Sutisukhavacasā so sādhuvuttena cesaṃ,</p>

<p rend="gathalast">Pamuditahadayo te nāvamāropayittha.</p>

<p rend="hangnum" n="327"><hi rend="paranum">327</hi><hi rend="dot">.</hi></p>

<p rend="gatha1"> Jalanidhimabhirūḷhesvesu ādāya dhātuṃ,</p>

<p rend="gatha2">Samabhavumupasannā lolakallolamālā;</p>

<p rend="gatha3">Samasurabhimanuñño uttaro vāyi vāto,</p>

<p rend="gathalast">Vimalarucirasobhā sabbathā’suṃ disā’pi.</p>

<p rend="hangnum" n="328"><hi rend="paranum">328</hi><hi rend="dot">.</hi></p>

<p rend="gatha1"> Nabhasi asitasobhe venateyyo’va nāvā,</p>

<p rend="gatha2">Pabalapavanavegā sattataṃ dhāvamānā;</p>

<p rend="gatha3">Nayanavisayabhāvātītatīrācalādiṃ,</p>

<p rend="gathalast">Pavisi jaladhimajjhaṃ pheṇapupphābhikiṇṇaṃ.</p>

<p rend="hangnum" n="329"><hi rend="paranum">329</hi><hi rend="dot">.</hi><pb ed="V" n="0.0083" /></p>

<p rend="gatha1"> Atha abhavi samuddo bhīmasaṃvaṭṭavātā,</p>

<p rend="gatha2">Bhīhatasikharikūṭākāravīcippabandho;</p>

<p rend="gatha3">Savanabhiduraghorārāvarundhantalikkho,</p>

<p rend="gathalast">Bhayacakitamanussakkandito sabbarattiṃ.</p>

<p rend="hangnum" n="330"><hi rend="paranum">330</hi><hi rend="dot">.</hi></p>

<p rend="gatha1"> Udayasikharisīsaṃ nūtanādiccabimbe,</p>

<p rend="gatha2">Upagatavati tassā rattiyā accayamhi;</p>

<p rend="gatha3">Salilanidhijalaṃ taṃ santakallolamālaṃ,</p>

<p rend="gathalast">Asitamaṇivicittaṃ koṭṭimaṃ’vāvabhāsi.</p>

<p rend="hangnum" n="331"><hi rend="paranum">331</hi><hi rend="dot">.</hi></p>

<p rend="gatha1"> Atha vitataphaṇālī bhiṃsanā keci nāgā,</p>

<p rend="gatha2">Surabhikusumahatthā keci dibbattabhāvā;</p>

<p rend="gatha3">Ruciramaṇipadīpe keci sandhārayantā,</p>

<p rend="gathalast">Nijasirasi karontā keci kaṇḍuppalānī.</p>

<p rend="hangnum" n="332"><hi rend="paranum">332</hi><hi rend="dot">.</hi><pb ed="V" n="0.0084" /></p>

<p rend="gatha1"> Phuṭakumudakalāpe jattuneke vahantā,</p>

<p rend="gatha2">Kaṇakakalasamālā ukkhipattā ca keci;</p>

<p rend="gatha3">Pavanacalitaketuggāhakā keci eke,</p>

<p rend="gathalast">Rucira kaṇaka cuṇṇāpuṇṇacaṅgoṭahatthā.</p>

<p rend="hangnum" n="333"><hi rend="paranum">333</hi><hi rend="dot">.</hi></p>

<p rend="gatha1"> Salaḷitaramaṇiyaṃ keci naccaṃ karontā,</p>

<p rend="gatha2">Salayamadhuragītaṃ gāyamānā’va keci;</p>

<p rend="gatha3">Pacuraturiyabhaṇḍe āhanantā’va eke,</p>

<p rend="gathalast">Munivaratanudhātuṃ pūjituṃ uṭṭhahiṃsu.</p>

<p rend="hangnum" n="334"><hi rend="paranum">334</hi><hi rend="dot">.</hi></p>

<p rend="gatha1"> Rucirakacakalāpā rājakaññāya tassā,</p>

<p rend="gatha2">Munivaradasanaṃ taṃ niggatevindulekhā;</p>

<p rend="gathalast">Ujurajatasalākā sannibhe muñci raṃsī.</p>

<p rend="hangnum" n="335"><hi rend="paranum">335</hi><hi rend="dot">.</hi><pb ed="V" n="0.0085" /></p>

<p rend="gatha1"> Atulitamanubhāvaṃ dhātuyā pekkhataṃ taṃ,</p>

<p rend="gatha2">Pamuditahadayānaṃ taṅkhaṇe pannagānaṃ;</p>

<p rend="gatha3">Paṭiravaharitānaṃ sādhuvādādikānaṃ,</p>

<p rend="gathalast">Gaganamapariyantaṃ’vāsi vitthāritānaṃ.</p>

<p rend="hangnum" n="336"><hi rend="paranum">336</hi><hi rend="dot">.</hi></p>

<p rend="gatha1"> Pavisi sugata dāṭhādhātu sā moḷigabbhaṃ,</p>

<p rend="gatha2">Puna gaganatalamhā otaritvāna tassā;</p>

<p rend="gatha3">Phaṇadharanivahā te taṃ tariṃ vārayitvā,</p>

<p rend="gathalast">Mahamakarumudāraṃ sattarattindivaṃhi.</p>

<p rend="hangnum" n="337"><hi rend="paranum">337</hi><hi rend="dot">.</hi></p>

<p rend="gatha1"> Acalamiva vimānaṃ antalikkhamhi nāvaṃ,</p>

<p rend="gatha2">Gativirahitamamhorāsimajjhamhi disvā;</p>

<p rend="gatha3">Bhayavilulitacittā jampatī te samaggā,</p>

<p rend="gathalast">Dasabalatanujaṃ taṃ iddhimantaṃ sariṃsu.</p>

<p rend="hangnum" n="338"><hi rend="paranum">338</hi><hi rend="dot">.</hi></p>

<p rend="gatha1"> Sapadi munisuto so cittamesaṃ viditvā,</p>

<p rend="gatha2">Nabhasi jaladharālī maddamāno’bhigantvā;</p>

<p rend="gatha3">Vihagapatisarīraṃ māpayitvā mahantaṃ,</p>

<p rend="gathalast">Bhayacakitabhujaṅge te paḷāpesi khippaṃ.</p>

<p rend="hangnum" n="339"><hi rend="paranum">339</hi><hi rend="dot">.</hi><pb ed="V" n="0.0086" /></p>

<p rend="gatha1"> Itthaṃ buddhisute bhujaṅgajanitaṃ bhītiṃ sametvā gate,</p>

<p rend="gatha2">Sā nāvā pavanā pakampitadhajā tuṅgaṃ taraṅgāvaliṃ;</p>

<p rend="gatha3">Bhīndantī gativegasā puthutaraṃ meghāvalīsannibhaṃ,</p>

<p rend="gathalast">Laṅkāpaṭṭanamotarittha sahasā therassa tassiddhiyā.</p>

<p rend="centre">Catuttho paricchedo.</p>

<p rend="hangnum" n="340"><hi rend="paranum">340</hi><hi rend="dot">.</hi></p>

<p rend="gatha1"> Saṃvaccharamhi navamamhi mahādisena,</p>

<p rend="gatha2">Puttassa kittisirimeghanarādhipassa;</p>

<p rend="gatha3">Te jampatī tamatha paṭṭanamotaritvā,</p>

<p rend="gathalast">Devālaye paṭivasiṃsu manobhirāme.</p>

<p rend="hangnum" n="341"><hi rend="paranum">341</hi><hi rend="dot">.</hi><pb ed="V" n="0.0087" /></p>

<p rend="gatha1"> Disvāna te dvijavaro pathike nisāyaṃ,</p>

<p rend="gatha2">Santappayittha madhurāsanapānakehi;</p>

<p rend="gatha3">Rattikkhaye ca anurādhapurassa maggaṃ,</p>

<p rend="gathalast">Chāyāpatīnamatha so abhivedayittha.</p>

<p rend="hangnum" n="342"><hi rend="paranum">342</hi><hi rend="dot">.</hi></p>

<p rend="gatha1"> Ādāya te dasanadhātuvaraṃ jinassa,</p>

<p rend="gatha2">Sammānitā dvijavarena’tha paṭṭanamhā;</p>

<p rend="gatha3">Nikkhamma dūrataramaggamatikkamitvā,</p>

<p rend="gathalast">Padvāragāmamanurādhapurassa’gañchuṃ.</p>

<p rend="hangnum" n="343"><hi rend="paranum">343</hi><hi rend="dot">.</hi></p>

<p rend="gatha1"> Yaṃ dhammikaṃ naravaraṃ abhitakkayitvā,</p>

<p rend="gatha2">Jāyāpatī visayametamupāgamiṃsu;</p>

<p rend="gatha3">Taṃ vyādhinā samuditena mahādisena,</p>

<p rend="gathalast">Laṅkissaraṃsucirakālakataṃ suṇiṃsu.</p>

<p rend="hangnum" n="344"><hi rend="paranum">344</hi><hi rend="dot">.</hi></p>

<p rend="gatha1"> Sokena te sikharineva samuggatena,</p>

<p rend="gatha2">Ajjhotthaṭā bahutaraṃ vilapīṃsu muḷhā;</p>

<p rend="gatha3">Kāyiṃsu tesamatha mucchitamānasānaṃ,</p>

<p rend="gathalast">Sabbā disā ca vidisā ca ghanandhakārā</p>

<p rend="hangnum" n="345"><hi rend="paranum">345</hi><hi rend="dot">.</hi><pb ed="V" n="0.0088" /></p>

<p rend="gatha1"> Sutvāna kittisirimeghanarādhipassa,</p>

<p rend="gatha2">Rajjeṭhitassa ratanattayamāmakattaṃ;</p>

<p rend="gatha3">Vassena nibbutamahādahanā’va kacchā,</p>

<p rend="gathalast">Te jampatī samabhavuṃ hatasokatāpā.</p>

<p rend="hangnum" n="346"><hi rend="paranum">346</hi><hi rend="dot">.</hi></p>

<p rend="gatha1"> Sutvāna meghagirināmamahāvihāre,</p>

<p rend="gatha2">Bhikkhussa kassaci narādhipavallabhattaṃ;</p>

<p rend="gatha3">Tassa’ntikaṃ samupagamma katātitheyyā,</p>

<p rend="gathalast">Dhātuppavattimavadiṃsu ubho samecca.</p>

<p rend="hangnum" n="347"><hi rend="paranum">347</hi><hi rend="dot">.</hi></p>

<p rend="gatha1"> Sutvāna so munivaro dasanappavattiṃ,</p>

<p rend="gatha2">Haṭṭho yathāmatarasena’hisittagatto;</p>

<p rend="gatha3">Gehe sake sapadi paṭṭavitānakehi,</p>

<p rend="gathalast">Vaḍḍhesi dhātumamalaṃ samalaṅkatamhi.</p>

<p rend="hangnum" n="348"><hi rend="paranum">348</hi><hi rend="dot">.</hi><pb ed="V" n="0.0089" /></p>

<p rend="gatha1"> Tesañca jānipatikānamubhinnameso,</p>

<p rend="gatha2">Katvāna saṅgahamuḷārataraṃ yathicchaṃ;</p>

<p rend="gatha3">Vuttantametamabhivedayituṃ pasatthaṃ,</p>

<p rend="gathalast">Laṅkādhipassa savidhaṃ pahiṇittha bhikkhuṃ.</p>

<p rend="hangnum" n="349"><hi rend="paranum">349</hi><hi rend="dot">.</hi></p>

<p rend="gatha1"> Rājā vasantasamaye saha kāminīhi,</p>

<p rend="gatha2">Uyyānakeḷisukha mekadine’nubhonto;</p>

<p rend="gatha3">Āgacchamānamatha tattha sudurato’ca,</p>

<p rend="gathalast">Taṃ vippasannamukhavaṇṇamapassi bhikkhuṃ.</p>

<p rend="hangnum" n="350"><hi rend="paranum">350</hi><hi rend="dot">.</hi></p>

<p rend="gatha1"> So saṃyami samupagamma narādhipaṃ taṃ,</p>

<p rend="gatha2">Vuttantametamabhivedayi tuṭṭhacitto;</p>

<p rend="gatha3">Sutvāna taṃ paramapītibharaṃ vahanto,</p>

<p rend="gathalast">Sampattacakkaratano’va ahosi rājā.</p>

<p rend="hangnum" n="351"><hi rend="paranum">351</hi><hi rend="dot">.</hi><pb ed="V" n="0.0090" /></p>

<p rend="gatha1"> Laṅkissaro dvijavarā jinadantadhātu,</p>

<p rend="gatha2">Mādāya jānipatayo ubhaye samecca;</p>

<p rend="gatha3">Essanti laṅkamacirena itīritaṃ taṃ,</p>

<p rend="gathalast">Nemittikassa vacanañca tathaṃ amaññi.</p>

<p rend="hangnum" n="352"><hi rend="paranum">352</hi><hi rend="dot">.</hi></p>

<p rend="gatha1"> Rājā tato mahatiyā parisāya saddhiṃ,</p>

<p rend="gatha2">Tassānurādhanagarassa puruttarāya;</p>

<p rend="gatha3">Āsāya taṃ sapadi meghagiriṃ vihāraṃ,</p>

<p rend="gathalast">Saddho agañchi padasā’va pasannacitto.</p>

<p rend="hangnum" n="353"><hi rend="paranum">353</hi><hi rend="dot">.</hi></p>

<p rend="gatha1"> Disvā tato sugatadhātumalabbhaneyyaṃ,</p>

<p rend="gatha2">Ānandajassunivahehi ca tārahāraṃ;</p>

<p rend="gatha3">Siñcaṃ vidhāya paṇidhiṃ bahumānapubbaṃ,</p>

<p rend="gathalast">Romañcakañcukadharo iti cintayittha.</p>

<p rend="hangnum" n="354"><hi rend="paranum">354</hi><hi rend="dot">.</hi><pb ed="V" n="0.0091" /></p>

<p rend="gatha1"> So’haṃ anekaratanujjalamoḷidhāriṃ,</p>

<p rend="gatha2">Pūjeyyamajja yadi duccajamuttamaṅgaṃ;</p>

<p rend="gatha3">Lokattayekasaraṇassa tathāgatassa,</p>

<p rend="gathalast">No dhātuyā mahamanucchavikaṃ kareyyaṃ.</p>

<p rend="hangnum" n="355"><hi rend="paranum">355</hi><hi rend="dot">.</hi></p>

<p rend="gatha1"> Etaṃ pahūtaratanaṃ sadhanaṃ sabhoggaṃ,</p>

<p rend="gatha2">Sampūjayaṃ api dharāvalayaṃ asesaṃ;</p>

<p rend="gatha3">Pūjaṃ karomi tadanucchavikaṃ ahaṃ’ti,</p>

<p rend="gathalast">Cinteyya kohi bhuvanesu amūḷhatitto.</p>

<p rend="hangnum" n="356"><hi rend="paranum">356</hi><hi rend="dot">.</hi></p>

<p rend="gatha1"> Laṅkādhipaccamidamappataraṃ mamāsi,</p>

<p rend="gatha2">Buddho guṇehi vividhehi pamāṇa suñño;</p>

<p rend="gatha3">So’haṃ parittavibhavo tibhavekanāthaṃ,</p>

<p rend="gathalast">Taṃ tādisaṃ dasabalaṃ kathamaccayissaṃ.</p>

<p rend="hangnum" n="357"><hi rend="paranum">357</hi><hi rend="dot">.</hi><pb ed="V" n="0.0092" /></p>

<p rend="gatha1"> Itthaṃ punappuna tadeva vicintayanto,</p>

<p rend="gatha2">Āpajji so dhitiyuto’pi visaññibhāvaṃ;</p>

<p rend="gatha3">Saṃvījito sapadi cāmaramārutena,</p>

<p rend="gathalast">Khinnena sevakajanena alattha saññaṃ.</p>

<p rend="hangnum" n="358"><hi rend="paranum">358</hi><hi rend="dot">.</hi></p>

<p rend="gatha1"> Thokampi bījamatha vā abhiropayantā,</p>

<p rend="gatha2">Medhāvino mahatiyā’pi masundharāya;</p>

<p rend="gatha3">Kālena patta tava pupphaphaladikāni,</p>

<p rend="gathalast">Vindanti patthitaphalāni anappakāni.</p>

<p rend="hangnum" n="359"><hi rend="paranum">359</hi><hi rend="dot">.</hi></p>

<p rend="gatha1"> Evaṃ guṇehi vividhehi’pi appameyya,</p>

<p rend="gatha2">Dhammissaramhi mahamappatarampi katvā;</p>

<p rend="gatha3">Kālaccayena pariṇāma visesarammaṃ,</p>

<p rend="gathalast">Saggāpavaggasukhamappaṭimaṃ labhissaṃ.</p>

<p rend="hangnum" n="360"><hi rend="paranum">360</hi><hi rend="dot">.</hi><pb ed="V" n="0.0093" /></p>

<p rend="gatha1"> Itthaṃ vicintiya pamodabharātireka,</p>

<p rend="gatha2">Sampuṇṇacandimasarikkhamukho narindo;</p>

<p rend="gatha3">Sabbaññuno dasanadhātuvarassa tassa,</p>

<p rend="gathalast">Pūjesi sabbamapi sīhaḷadīpametaṃ.</p>

<p rend="hangnum" n="361"><hi rend="paranum">361</hi><hi rend="dot">.</hi></p>

<p rend="gatha1"> Bhikkhū’pi tepiṭaka jātakabhāṇakādi,</p>

<p rend="gatha2">Takkagamādi kusalā api buddhimanto;</p>

<p rend="gatha3">Vatthuttayekasaraṇā api poravaggā,</p>

<p rend="gathalast">Kotuhalā sapadi sannipatiṃsu tattha.</p>

<p rend="hangnum" n="362"><hi rend="paranum">362</hi><hi rend="dot">.</hi></p>

<p rend="gatha1"> Rājā tato mahatiya parisāya majjhe,</p>

<p rend="gatha2">Iccabruvī munivaro hi susukkadāṭho;</p>

<p rend="gatha3">Dāṭhā jinassa yadi osadhitārakā’va,</p>

<p rend="gathalast">Setā bhaveyya kimayaṃ malināvabhāsā.</p>

<p rend="hangnum" n="363"><hi rend="paranum">363</hi><hi rend="dot">.</hi><pb ed="V" n="0.0094" /></p>

<p rend="gatha1"> Tasmiṃ khaṇe dasanadhātu munissarassa,</p>

<p rend="gatha2">Pakkhe pasāriya duve viya rājahaṃsī;</p>

<p rend="gatha3">Vitthāritaṃ’suni vahā gaganaṅganamhi,</p>

<p rend="gathalast">Āvaṭṭato chavi javena muhuttamattaṃ.</p>

<p rend="hangnum" n="364"><hi rend="paranum">364</hi><hi rend="dot">.</hi></p>

<p rend="gatha1"> Paccagghamattharaṇakaṃ sitamattharitvā,</p>

<p rend="gatha2">Bhaddāsanamhi vinidhāya munindadhātuṃ;</p>

<p rend="gatha3">Taṃ jātipupphanikarena thakesi rājā,</p>

<p rend="gathalast">Vassaccayambudharakūṭasamappabhena.</p>

<p rend="hangnum" n="365"><hi rend="paranum">365</hi><hi rend="dot">.</hi></p>

<p rend="gatha1"> Uggamma khippamatha dhātu munissarassa,</p>

<p rend="gatha2">Sā puppharāsisikharamhi patiṭṭhahitvā;</p>

<p rend="gatha3">Raṃsīhi duddhadhavalehi virocamānā,</p>

<p rend="gathalast">Sampassataṃ animise nayane akāsi.</p>

<p rend="hangnum" n="366"><hi rend="paranum">366</hi><hi rend="dot">.</hi><pb ed="V" n="0.0095" /></p>

<p rend="gatha1"> Taṃ dhātumāsanagatamhi patiṭṭhapetvā,</p>

<p rend="gatha2">Khīrodaeṇepaṭalappaṭime dukuḷe;</p>

<p rend="gatha3">Chādesi sāṭakasatehi mahārahehi,</p>

<p rend="gathalast">Bhiyyo’pi so upaparikkhitukāmatāya.</p>

<p rend="hangnum" n="367"><hi rend="paranum">367</hi><hi rend="dot">.</hi></p>

<p rend="gatha1"> Abbhuggatā sapadi vatthasatāni bhetvā,</p>

<p rend="gatha2">Setambudodaraviniggatacandimā’va;</p>

<p rend="gatha3">Ṭhatvāna sā upari tesamabhāsayittha,</p>

<p rend="gathalast">Raṃsīhi kundavisadehi disā samantā</p>

<p rend="hangnum" n="368"><hi rend="paranum">368</hi><hi rend="dot">.</hi></p>

<p rend="gatha1"> Tasmiṃ khaṇe vasumatī saha bhūdharehi,</p>

<p rend="gatha2">Gajjittha sādhuvacanaṃ’va samuggirantī;</p>

<p rend="gatha3">Taṃ abbhūtaṃ viya samekkhitumamburāsi,</p>

<p rend="gathalast">So niccalo abhavi santataraṅgabāhu.</p>

<p rend="hangnum" n="369"><hi rend="paranum">369</hi><hi rend="dot">.</hi><pb ed="V" n="0.0096" /></p>

<p rend="gatha1"> Mattebhakampitasupupaphitasālato’va,</p>

<p rend="gatha2">Bhassiṃsu dibbakusumāni’pi antaḷikkhā;</p>

<p rend="gatha3">Naccesu cāturiyayamacchariyaṃ janassa,</p>

<p rend="gathalast">Sandassayiṃsu gagane surasundarī’pi.</p>

<p rend="hangnum" n="370"><hi rend="paranum">370</hi><hi rend="dot">.</hi></p>

<p rend="gatha1"> Ānandasañjanitatāraravābhirāmaṃ,</p>

<p rend="gatha2">Gāyiṃsu gītamamatāsanagāyakā’pi;</p>

<p rend="gatha3">Muñciṃsu dibbaturiyāni’pi vāditāni,</p>

<p rend="gathalast">Gambhīramuccamadhuraṃ dviguṇaṃ ninādaṃ.</p>

<p rend="hangnum" n="371"><hi rend="paranum">371</hi><hi rend="dot">.</hi></p>

<p rend="gatha1"> Saṃsibbitaṃ rajatarajjusatānukārī,</p>

<p rend="gatha2">Dhārāsatehi vasudhambaramambudena;</p>

<p rend="gatha3">Sabbā disā jaladakuṭamahagaghiyesu,</p>

<p rend="gathalast">Dittācirajjutipadīpasatāvabhāsā.</p>

<p rend="hangnum" n="372"><hi rend="paranum">372</hi><hi rend="dot">.</hi><pb ed="V" n="0.0097" /></p>

<p rend="gatha1"> Ādhuyamāna malayāvala kānananto,</p>

<p rend="gatha2">Samathulla pupphaja parāgaharābhihāri;</p>

<p rend="gatha3">Sedoda bindugaṇa saṃharaṇappavīṇo,</p>

<p rend="gathalast">Mandaṃ avāsi sisiro api gandhavāho.</p>

<p rend="hangnum" n="373"><hi rend="paranum">373</hi><hi rend="dot">.</hi></p>

<p rend="gatha1"> Rājā tamabbhutamavekkhiya pāṭihīraṃ,</p>

<p rend="gatha2">Lokussavaṃ bahutarañca adiṭṭhapubbaṃ;</p>

<p rend="gatha3">Cipphāritakkhiyugalo paramappamodā,</p>

<p rend="gathalast">Pūjaṃ karittha mahatiṃ ratanādikehi.</p>

<p rend="hangnum" n="374"><hi rend="paranum">374</hi><hi rend="dot">.</hi></p>

<p rend="gatha1"> So dhātumattasirasā’tha samubbahanto,</p>

<p rend="gatha2">Ṭhatvā samussita sitātapavāraṇamhi;</p>

<p rend="gatha3">Cittatthare rathavare sitavājiyutte,</p>

<p rend="gathalast">Lakkhinidhānanurādhapuraṃ pavekkhi.</p>

<p rend="hangnum" n="375"><hi rend="paranum">375</hi><hi rend="dot">.</hi><pb ed="V" n="0.0098" /></p>

<p rend="gatha1"> Devinda mandira same samalaṅkatamhi,</p>

<p rend="gatha2">Rājā sakamhi bhavane atulānubhāvo;</p>

<p rend="gatha3">Sīhāsane paṭika kojava santhatamhi,</p>

<p rend="gathalast">Dhātuṃ ṭhapesi munino sasitātapatte.</p>

<p rend="hangnum" n="376"><hi rend="paranum">376</hi><hi rend="dot">.</hi></p>

<p rend="gatha1"> Anto’va bhumipati dhātugharaṃ mahagghaṃ,</p>

<p rend="gatha2">Katvāna tattha vinidhāya munindadhātuṃ;</p>

<p rend="gatha3">Sampūjayittha vividhehi upāyanehi,</p>

<p rend="gathalast">Rattīndivaṃ tidivamokkha sukhābhikaṅkhī.</p>

<p rend="hangnum" n="377"><hi rend="paranum">377</hi><hi rend="dot">.</hi></p>

<p rend="gatha1"> Tesañca jānipatikānamubhinnameva,</p>

<p rend="gatha2">Tuṭṭho bahūni ratanābharaṇādikāni;</p>

<p rend="gatha3">Gāmeca issarakuleka nīvāsabhute,</p>

<p rend="gathalast">Datvāna saṅgahamakāsi tisīhaḷindo.</p>

<p rend="hangnum" n="378"><hi rend="paranum">378</hi><hi rend="dot">.</hi><pb ed="V" n="0.0099" /></p>

<p rend="gatha1"> Saṅgamma jānapada negama nāgarādī,</p>

<p rend="gatha2">Ukkaṇṭhitā sugatadhātumapassamānā;</p>

<p rend="gatha3">Lokuttamassa caritāni abhitthavantā,</p>

<p rend="gatha2">Ugghosayiṃsu dharaṇīpatisannidhāni;</p>

<p rend="gatha3">Dhammissaro sakalalokahitāya loke,</p>

<p rend="gatha2">Jāyittha sabbajanatāhitamācarittha;</p>

<p rend="gatha3">Vitthāritā bahujanassa hitāya dhātu,</p>

<p rend="gathalast">Icchāma dhātumabhipūjayituṃ mayampi.</p>

<p rend="hangnum" n="380"><hi rend="paranum">380</hi><hi rend="dot">.</hi></p>

<p rend="gatha1"> So sannipātiya mahīpati bhikkhusaṅgha,</p>

<p rend="gatha2">Mārāmavāsimanurādhapuropakaṇṭhe;</p>

<p rend="gatha3">Ajjhāsayaṃ tamabhivedayi satthudhātu,</p>

<p rend="gatha3">Pūjāya sannipatitassa mahājanassa.</p>

<p rend="hangnum" n="381"><hi rend="paranum">381</hi><hi rend="dot">.</hi><pb ed="V" n="0.0100" /></p>

<p rend="gatha1"> Thero tahiṃ mahati bhikkhugaṇe paneko,</p>

<p rend="gatha2">Medhābalena asamo karuṇādhivāso;</p>

<p rend="gatha3">Evaṃ tisīhaḷapatissa mahāmatissa,</p>

<p rend="gathalast">Lokatthacāracaturassa nivedayittha.</p>

<p rend="hangnum" n="382"><hi rend="paranum">382</hi><hi rend="dot">.</hi></p>

<p rend="gatha1"> Yo ācareyya anujīvijanassa atthaṃ,</p>

<p rend="gatha2">Eso bhave’nucarito mahataṃ sabhāvo;</p>

<p rend="gatha3">Dhātuṃ vasantasamaye bahi nīharitvā,</p>

<p rend="gathalast">Dassehi puññamabhipatthayataṃ janānaṃ.</p>

<p rend="hangnum" n="383"><hi rend="paranum">383</hi><hi rend="dot">.</hi></p>

<p rend="gatha1"> Sutvāna saṃyamivarassa subhāsitāni,</p>

<p rend="gatha2">Pucchittha so naravaro puna bhikkhusaṅghaṃ;</p>

<p rend="gatha3">Dhātuṃ namassitumanena mahājanena,</p>

<p rend="gathalast">Ṭhānaṃ kimettha ramaṇīyataraṃ siyā’ti.</p>

<p rend="hangnum" n="384"><hi rend="paranum">384</hi><hi rend="dot">.</hi><pb ed="V" n="0.0101" /></p>

<p rend="gatha1"> Sabbe’pi te atha nikāya nivāsi bhikkhū,</p>

<p rend="gatha2">Ṭhānaṃ sakaṃ sakama vaṇṇayumādarena;</p>

<p rend="gatha3">Aññoññabhinnavacanesu ca tesu rājā,</p>

<p rend="gathalast">Nevābhinandi na paṭikkhipi kiñcivākyaṃ.</p>

<p rend="hangnum" n="385"><hi rend="paranum">385</hi><hi rend="dot">.</hi></p>

<p rend="gatha1"> Majjhattatānugatamānasatāya kintu,</p>

<p rend="gatha2">Rājā avo ca puna bhikkhugaṇassa majjhe;</p>

<p rend="gatha3">Attānurūpamayameva munindadhātu,</p>

<p rend="gathalast">Ṭhānaṃ khaṇena sayameva gamissatīti.</p>

<p rend="hangnum" n="386"><hi rend="paranum">386</hi><hi rend="dot">.</hi></p>

<p rend="gatha1"> Rājā tato bhavanameva sakaṃ upecca,</p>

<p rend="gatha2">Dhātuppaṇāmamabhipatthayataṃ janānaṃ;</p>

<p rend="gatha3">Khippaṃmukhambujavanānī vikāsayanto,</p>

<p rend="gathalast">Sajjetumāha nagarañca vihāramaggaṃ.</p>

<p rend="hangnum" n="387"><hi rend="paranum">387</hi><hi rend="dot">.</hi></p>

<p rend="gatha1"> Sammajjitā salila sevana santadhūlī,</p>

<p rend="gatha2">Racchā tadā’si pulinattharaṇābhirāmā;</p>

<p rend="gatha3">Ussāpitāni kaṇakādivicittitāni,</p>

<p rend="gathalast">Vyagghādi rūpakhacitāni ca toraṇāni.</p>

<p rend="hangnum" n="388"><hi rend="paranum">388</hi><hi rend="dot">.</hi><pb ed="V" n="0.0102" /></p>

<p rend="gatha1"> Chāyā nivārita virocana raṃsitāpā,</p>

<p rend="gatha2">Naccaṃ’va dassayati vātadhūtā dhajāli;</p>

<p rend="gatha3">Vīthi vasantavanarāji samānavaṇṇā,</p>

<p rend="gathalast">Jātā sujātakadalītarumālikāhi.</p>

<p rend="hangnum" n="389"><hi rend="paranum">389</hi><hi rend="dot">.</hi></p>

<p rend="gatha1"> Saṃsūcayanti ca sataṃ navapuṇṇakumbhā,</p>

<p rend="gatha2">Saggāpavaggasukhamicchitamijjhatīti;</p>

<p rend="gatha3">Kappurasāratagarāgarusambhavehi,</p>

<p rend="gathalast">Dhūpehi duddinamatho sudinaṃ ahosi.</p>

<p rend="hangnum" n="390"><hi rend="paranum">390</hi><hi rend="dot">.</hi></p>

<p rend="gatha1"> Olambamānasitamuttakajālakāni,</p>

<p rend="gatha2">Sajjāpitāni vividhāni ca maṇḍapāni;</p>

<p rend="gatha3">Sampāditāni ca tahiṃ kusumagaghikāni,</p>

<p rend="gathalast">Āmoda luddha madhupāvali kujitāni.</p>

<p rend="hangnum" n="391"><hi rend="paranum">391</hi><hi rend="dot">.</hi><pb ed="V" n="0.0103" /></p>

<p rend="gatha1"> Gacchiṃsu keci gahitussava vesasobhā,</p>

<p rend="gatha2">Eke samuggaparipuritapupphahatthā;</p>

<p rend="gatha3">Aññe janā surabhicuṇṇabharaṃ vahantā,</p>

<p rend="gathalast">Tatthetare dhatavicittamahātapattā.</p>

<p rend="hangnum" n="392"><hi rend="paranum">392</hi><hi rend="dot">.</hi></p>

<p rend="gatha1"> Laṅkissaro’tha sasipaṇḍaravājiyutte,</p>

<p rend="gatha2">Ujjotite rathavare ratanappabhāhi;</p>

<p rend="gatha3">Dhātuṃ tilokatilakassa patiṭṭhapetvā,</p>

<p rend="gathalast">Etaṃ avoca vacanaṃ paṇipātapubbaṃ.</p>

<p rend="hangnum" n="393"><hi rend="paranum">393</hi><hi rend="dot">.</hi></p>

<p rend="gatha1"> Sambodhiyā iva munissara bodhimaṇḍaṃ,</p>

<p rend="gatha2">Gaṇḍambarukkhamiva titthiyamaddanāya;</p>

<p rend="gatha3">Dhammañca saṃvibhajituṃ migadāyamajja,</p>

<p rend="gathalast">Pūjānurūpamupagaccha sayaṃ padesaṃ.</p>

<p rend="hangnum" n="394"><hi rend="paranum">394</hi><hi rend="dot">.</hi><pb ed="V" n="0.0104" /></p>

<p rend="gatha1"> Rājā tato samucitācaraṇesu dakkho,</p>

<p rend="gatha2">Vissajji phussarathamaṭṭhitasārathiṃ taṃ;</p>

<p rend="gatha3">Pacchā sayaṃ mahatiyā parisāya saddhiṃ,</p>

<p rend="gathalast">Pūjāvisesamasamaṃ agamā karonto.</p>

<p rend="hangnum" n="395"><hi rend="paranum">395</hi><hi rend="dot">.</hi></p>

<p rend="gatha1"> Ukkuṭṭhinādavisarena mahājanassa,</p>

<p rend="gatha2">Hesāravena visaṭena turaṅgamānaṃ;</p>

<p rend="gatha3">Bherīravena mahatā kari gajjitena,</p>

<p rend="gathalast">Uddāmasāgara samaṃ nagaraṃ ahosi.</p>

<p rend="hangnum" n="396"><hi rend="paranum">396</hi><hi rend="dot">.</hi></p>

<p rend="gatha1"> Āmoditā ubhayavīthigatā kulitthi,</p>

<p rend="gatha2">Vātāyanehi kanakābharaṇe khipiṃsu;</p>

<p rend="gatha3">Sabbatthakaṃ kusumavassamavassayiṃsu,</p>

<p rend="gathalast">Celāniceva bhamayiṃsunijuttamaṅge.</p>

<p rend="hangnum" n="397"><hi rend="paranum">397</hi><hi rend="dot">.</hi><pb ed="V" n="0.0105" /></p>

<p rend="gatha1"> Pācīnagopurasamīpamupāgatamhi,</p>

<p rend="gatha2">Tasmiṃ rathe jaladhipiṭṭhigate’va pote;</p>

<p rend="gatha3">Tuṭṭhā tahiṃ yatigaṇā manujā ca sabbe,</p>

<p rend="gathalast">Sampujayiṃsu vividhehi upāyanehi.</p>

<p rend="hangnum" n="398"><hi rend="paranum">398</hi><hi rend="dot">.</hi></p>

<p rend="gatha1"> Katvā padakkhiṇamatho puramuttarena,</p>

<p rend="gatha2">Dvārena so rathavaro bahi nikkhamitvā;</p>

<p rend="gatha3">Ṭhāne mahindaminudhammakathāpavitte,</p>

<p rend="gathalast">Aṭṭhāsi titthagamitā iva bhaṇḍanāvā.</p>

<p rend="hangnum" n="399"><hi rend="paranum">399</hi><hi rend="dot">.</hi></p>

<p rend="gatha1"> Ṭhāne tahiṃ dasanadhātuvaraṃ jinassa,</p>

<p rend="gatha2">Laṅkissaro ratanavittakaraṇḍagabbhā;</p>

<p rend="gatha3">Sañjhāghanā iva vidhuṃ bahinīharitvā,</p>

<p rend="gathalast">Dassesi jānapada negama nāgarānaṃ.</p>

<p rend="hangnum" n="400"><hi rend="paranum">400</hi><hi rend="dot">.</hi><pb ed="V" n="0.0106" /></p>

<p rend="gatha1"> Tasmiṃ jane sapadi ābharaṇādivassa,</p>

<p rend="gatha2">Maccantapītibharite abhivassayante;</p>

<p rend="gatha3">Sānandivandijanamaṅgalagītakehi,</p>

<p rend="gathalast">Sampāditesu mukharesu disāmukhesu.</p>

<p rend="hangnum" n="401"><hi rend="paranum">401</hi><hi rend="dot">.</hi></p>

<p rend="gatha1"> Hatthāravindanivahesu mahājanassa,</p>

<p rend="gatha2">Candodaye’ca mukulattanamāgatesu;</p>

<p rend="gatha3">Brahmāmarādijanitāmita sādhuvāde,</p>

<p rend="gathalast">Tārāpathamhi bhuvanodara mottharante.</p>

<p rend="hangnum" n="402"><hi rend="paranum">402</hi><hi rend="dot">.</hi></p>

<p rend="gatha1"> Sādantadhātu sasikhaṇḍa samānavaṇṇā,</p>

<p rend="gatha2">Raṃsīhi kunda navacandana paṇḍarehi;</p>

<p rend="gatha3">Pāsāda gopura siluccaya pādapādiṃ,</p>

<p rend="gathalast">Niddhota rūpiyamayaṃ’va akā khaṇena.</p>

<p rend="hangnum" n="403"><hi rend="paranum">403</hi><hi rend="dot">.</hi></p>

<p rend="gatha1"> Taṃ pāṭihāriya macintiya maccuḷāraṃ,</p>

<p rend="gatha2">Disvāna ke tahīmahesu mahaṭṭhalomā;</p>

<p rend="gatha3">Kevā’nayuṃ sakasakābharaṇāni gehaṃ,</p>

<p rend="gathalast">Kevā na attapaṭilābhamavaṇṇayiṃsu.</p>

<p rend="hangnum" n="404"><hi rend="paranum">404</hi><hi rend="dot">.</hi><pb ed="V" n="0.0107" /></p>

<p rend="gatha1"> Ke nojahiṃsu sakadiṭṭhimalānubaddhaṃ,</p>

<p rend="gatha2">Ke vā na buddhamahimaṃ abhipatthayiṃsu;</p>

<p rend="gatha3">Ke nāma macchariyapāsavasā ahesuṃ,</p>

<p rend="gathalast">Vatthuttayañca saraṇaṃ nagamiṃsu kevā.</p>

<p rend="hangnum" n="405"><hi rend="paranum">405</hi><hi rend="dot">.</hi></p>

<p rend="gatha1"> Laṅkissaro’pi navalakkha paribbayena,</p>

<p rend="gatha2">Sabbaññudhātumatulaṃ abhipūjayitvā;</p>

<p rend="gatha3">Taṃ dantadhātubhavanaṃ puna vaḍḍhayitvā,</p>

<p rend="gathalast">Antepuramhi paṭivāsaramaccayittha.</p>

<p rend="hangnum" n="406"><hi rend="paranum">406</hi><hi rend="dot">.</hi></p>

<p rend="gatha1"> Dhātuṃ vihāramahayuttarameva netvā,</p>

<p rend="gatha2">Pūjaṃ vidhātumanuvaccharamevarūpaṃ;</p>

<p rend="gatha3">Rājā’tha kittisirimeghasamavhayo so,</p>

<p rend="gathalast">Vārittalekha mabhilekhayi saccasandho.</p>

<p rend="hangnum" n="407"><hi rend="paranum">407</hi><hi rend="dot">.</hi><pb ed="V" n="0.0108" /></p>

<p rend="gatha1"> Vārittametamitare’pi pavattayantā,</p>

<p rend="gatha2">Te buddhadāsapamukhā vasudhādhināthā;</p>

<p rend="gatha3">Saddhādayādhikaguṇābharaṇābhirāmā,</p>

<p rend="gathalast">Taṃ sakkariṃsu bahudhā jinadantadhātuṃ.</p>

<p rend="hangnum" n="408"><hi rend="paranum">408</hi><hi rend="dot">.</hi></p>

<p rend="gatha1"> Satthārā sambhatatthaṃ purimatarabhave sampajānaṃ pajānaṃ,</p>

<p rend="gatha2">Sambodhiṃ tassa sabbāsavavigamakariṃ saddahanto’dahanto;</p>

<p rend="gatha3">Sotaṃ tassa’ggadhamme nipuṇamati sataṃ saṅgamesaṅgamesaṃ,</p>

<p rend="gathalast">Nibbāṇaṃ santamicche tibhavabhayapariccāgahetuṃ gahetuṃ.</p>

<p rend="centre">Pañcamo paricchedo.</p>

<p rend="hangnum" n="409"><hi rend="paranum">409</hi><hi rend="dot">.</hi><pb ed="V" n="0.0109" /></p>

<p rend="gatha1"> Yo candagomi racitevarasaddasatthe,</p>

<p rend="gatha2">Ṭīkaṃ pasatthamakarittha ca pañcikāya;</p>

<p rend="gatha3">Buddhappabhāvajana niṃca akā samanta,</p>

<p rend="gathalast">Pāsādikāya vinayaṭṭhakathāya ṭīkaṃ.</p>

<p rend="hangnum" n="410"><hi rend="paranum">410</hi><hi rend="dot">.</hi></p>

<p rend="gatha1"> Aṅguttarāgamavaraṭṭhakathāya ṭīkaṃ,</p>

<p rend="gatha2">Sammobhavibbhama vighātakariṃ akāsi;</p>

<p rend="gatha3">Atthāya saṃyamigaṇassa padhānikassa,</p>

<p rend="gathalast">Ganthaṃ akā vinayasaṅgahanāmadheyyaṃ.</p>

<p rend="hangnum" n="411"><hi rend="paranum">411</hi><hi rend="dot">.</hi></p>

<p rend="gatha1"> Santindriyassapaṭipatti parāyaṇassa,</p>

<p rend="gatha2">Sallekha vutti niratassa samāhitassa;</p>

<p rend="gatha3">Appicchatādi guṇayoga vibhusanassa,</p>

<p rend="gathalast">Sambuddhasāsanamahodayakāraṇassa.</p>

<p rend="hangnum" n="412"><hi rend="paranum">412</hi><hi rend="dot">.</hi><pb ed="V" n="0.0110" /></p>

<p rend="gatha1"> Sabbesuācariyataṃ paramaṃ gatassa,</p>

<p rend="gatha2">Satthesu sabbasamayantara kovidassa;</p>

<p rend="gathalast">Sissenasāritanujassa mahādisāmi.</p>

<p rend="hangnum" n="413"><hi rend="paranum">413</hi><hi rend="dot">.</hi></p>

<p rend="gatha1"> Suddhanvayena karuṇādiguṇodayena,</p>

<p rend="gatha2">Takkāgamādi kusalena visāradena;</p>

<p rend="gatha3">Sabbattha patthaṭa sudhākararaṃsijāla,</p>

<p rend="gathalast">Saṅkāsakittivisarena parikkhakena.</p>

<p rend="hangnum" n="414"><hi rend="paranum">414</hi><hi rend="dot">.</hi><pb ed="V" n="0.0111" /></p>

<p rend="gatha1"> Saddhādhanena sakhilena ca dhammakitti,</p>

<p rend="gatha2">Nāmena rājagarunā cariyena eso;</p>

<p rend="gatha3">Sotuppasādajanano jinadantadhātu,</p>

<p rend="gathalast">Vaṃso kato nikhiladassipabhāvadīpo.</p>

<p rend="hangnum" n="415"><hi rend="paranum">415</hi><hi rend="dot">.</hi></p>

<p rend="gatha1"> Dhammo pavattatu cirāya munissarassa,</p>

<p rend="gatha2">Dhamme ṭhitā vasumatīpatayo bhavantu;</p>

<p rend="gatha3">Kāle pavassatu ghano nikhilā pajā’pi,</p>

<p rend="gathalast">Aññoññamettipaṭilābhasukhaṃ labhantu.</p>
</body>
<back></back>
</text>
</TEI.2>