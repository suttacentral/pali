<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">7. Kibbidhānakaṇḍa</p>

<p rend="subhead">Tekālika</p>

<p rend="subhead">Kiccappaccayantanaya</p>

<p rend="bodytext">Atha dhātūhiyeva bhāvakammakattukaraṇādisādhanasahitaṃ kibbidhānamārabhīyate.</p>

<p rend="bodytext">Tattha kiccakitakavasena duvidhā hi paccayā, tesu kiccasaññāya paṭhamaṃ vuttattā, kiccānamappakattā ca kiccappaccayā tāva vuccante.</p>

<p rend="bodytext"><hi rend="bold">Bhū</hi> sattāyaṃ, ‘‘bhūyate, abhavittha, bhavissate vā devadattenā’’ti viggahe –</p>

<p rend="bodytext">‘‘Dhātuyā kammādimhi ṇo’’ti ito ‘‘dhātuyā’’ti sabbattha paccayādividhāne vattate, ‘‘parā, paccayā’’ti ca adhikāro.</p>

<p rend="bodytext" n="545"><hi rend="paranum">545</hi><hi rend="dot">.</hi><hi rend="bold">Bhāvakammesu tabbānīyā</hi>.</p>

<p rend="bodytext"><hi rend="bold">Bhāvakamma</hi>iccetesvatthesu sabbadhātūhi <hi rend="bold">tabba anīya</hi>iccete paccayā parā honti. Yogavibhāgena aññatthāpi.</p>

<p rend="bodytext">Tattha –</p>

<p rend="gatha1">Akammakehi dhātūhi, bhāve kiccā bhavanti te;</p>

<p rend="gathalast">Sakammakehi kammatthe, arahasakkatthadīpakā.</p>

<p rend="bodytext">Te ca –</p>

<p rend="bodytext" n="546"><hi rend="paranum">546</hi><hi rend="dot">.</hi><hi rend="bold">Ṇādayo</hi><pb ed="M" n="0.0338" /><hi rend="bold">tekālikā</hi>.</p>

<p rend="bodytext">Tikāle niyuttā <hi rend="bold">tekālikā,</hi> ye idha tatiye dhātvādhikāre vihitā aniddiṭṭhakālā <hi rend="bold">ṇā</hi>dayo paccayā, te tekālikā hontīti paribhāsato kālattayepi honti.</p>

<p rend="bodytext">Sīhagatiyā ‘‘kvacī’’ti vattate.</p>

<p rend="bodytext" n="547"><hi rend="paranum">547</hi><hi rend="dot">.</hi><hi rend="bold">Yathāgamamikāro</hi>.</p>

<p rend="bodytext">Yathāgamaṃ yathāpayogaṃ jinavacanānuparodhena dhātūhi paro <hi rend="bold">i</hi>kārāgamo hoti kvaci byañjanādikesu <hi rend="bold">kiccakitaka</hi>ppaccayesu, ‘‘aññesu cā’’ti vuddhi, ‘‘o ava sare’’ti avādeso, ‘‘naye paraṃ yutte’’ti paraṃ netabbaṃ.</p>

<p rend="bodytext"><hi rend="bold">548. Te kiccā</hi>.</p>

<p rend="bodytext">Ye idha vuttā <hi rend="bold">tabbānīyaṇya teyya ricca</hi>ppaccayā, te <hi rend="bold">kicca</hi>saññā hontīti veditabbā. Tato ‘‘aññe kiti’’ti vacanato kiccappaccayānamakitakattā nāmabyapadese asampatte ‘‘taddhitasamāsakitakā nāmaṃvātavetunādīsu cā’’ti ettha <hi rend="bold">ca</hi>ggahaṇena nāmabyapadeso, tato <hi rend="bold">syā</hi>dyuppatti. <hi rend="bold">Bhāve</hi> bhāvassekattā ekavacanameva, ‘‘si’’nti amādeso. Bhavitabbaṃ bhavatā paññena, bhavanīyaṃ.</p>

<p rend="bodytext">Idha byañjanādittābhāvā anuvattita<hi rend="bold">kvaci</hi>ggahaṇena ikārāgamābhāvo. <hi rend="bold">Bhāve</hi> kiccappaccayantā napuṃsakā. <hi rend="bold">Kamme</hi> tiliṅgā.</p>

<p rend="bodytext"><hi rend="bold">Kammani</hi> abhipubbo, abhibhūyate, abhibhūyittha, abhibhūyissateti abhibhavitabbo kodho paṇḍitena, abhibhavitabbā <pb ed="M" n="0.0339" /> taṇhā, abhibhavitabbaṃ dukkhaṃ, evaṃ abhibhavanīyo, abhibhavanīyā, abhibhavanīyaṃ, <hi rend="bold">purisa kaññā citta</hi>saddanayena netabbaṃ, evaṃ sabbattha.</p>

<p rend="bodytext">Ettha hi –</p>

<p rend="gatha1">Tabbādīheva kammassa, vuttattāva punattanā;</p>

<p rend="gathalast">Vattabbassa abhāvā na, dutiyā paṭhamā tato.</p>

<p rend="bodytext"><hi rend="bold">Āsa</hi> upavesane, āsīyittha, āsīyate, āsīyissateti āsitabbaṃ tayā, āsanīyaṃ. <hi rend="bold">Kamme</hi> upāsitabbo garu, upāsanīyo.</p>

<p rend="bodytext"><hi rend="bold">Sī</hi> saye, asīyittha, sīyate, sīyissateti sayitabbaṃ bhavatā, sayanīyaṃ, <hi rend="bold">‘‘e</hi> ayā’’ti <hi rend="bold">ayā</hi>deso, atisayitabbo paro, atisayanīyo.</p>

<p rend="bodytext"><hi rend="bold">Pada</hi> gatimhi, uppajjittha, uppajjate, uppajjissateti uppajjitabbaṃ tena, uppajjanīyaṃ, ettha ca ‘‘kattarī’’ti adhikāraṃ vinā ‘‘divādito yo’’ti vinādhikārayogavibhāgena <hi rend="bold">ya</hi>ppaccayo, ‘‘tassa cavaggayakāra’’iccādinā <hi rend="bold">ca</hi>vaggo, ‘‘paradvebhāvo ṭhāne’’ti dvibhāvo, paṭipajjitabbo maggo, paṭipajjanīyo.</p>

<p rend="bodytext"><hi rend="bold">Budha</hi> avagamane, abujjhittha, bujjhate, bujjhissateti bujjhitabbo dhammo, bujjhanīyo.</p>

<p rend="bodytext"><hi rend="bold">Su</hi> savaṇe, asūyittha, sūyate, sūyissateti sotabbo dhammo, idha <hi rend="bold">yathāgama</hi>ggahaṇena <hi rend="bold">i</hi>kārāgamābhāvo, suṇitabbo, ‘‘svādito ṇu ṇā uṇā cā’’ti vinādhikārayogavibhāgena <hi rend="bold">ṇā</hi>paccayo, savaṇīyo.</p>

<p rend="bodytext"><hi rend="bold">Kara</hi> karaṇe, karīyittha, karīyati, karīyissatīti atthe <hi rend="bold">tabbā’nīyā</hi>.</p>

<p rend="bodytext">‘‘Antassa, karassa, ca, tatta’’nti ca vattate.</p>

<p rend="bodytext" n="549"><hi rend="paranum">549</hi><hi rend="dot">.</hi><hi rend="bold">Tuṃ</hi><pb ed="M" n="0.0340" /><hi rend="bold">tu na tabbesu vā</hi>.</p>

<p rend="bodytext"><hi rend="bold">Kara</hi>iccetassa dhātussa antabhūtassa <hi rend="bold">ra</hi>kārassa <hi rend="bold">ta</hi>kārattaṃ hoti vā tuṃ <hi rend="bold">tu na tabba</hi>iccetesu paccayesu paresu. Kattabbo bhavatā dhammo, kattabbā pūjā, kattabbaṃ kusalaṃ, <hi rend="bold">ta</hi>ttābhāve ‘‘karotissā’’ti vattamāne ‘‘tavetunādīsu kā’’ti ettha <hi rend="bold">ādi</hi>saddena <hi rend="bold">tabbe</hi>pi <hi rend="bold">kā</hi>deso, kātabbaṃ hitaṃ.</p>

<p rend="bodytext" n="550"><hi rend="paranum">550</hi><hi rend="dot">.</hi><hi rend="bold">Rahādito ṇa</hi>.</p>

<p rend="bodytext"><hi rend="bold">Ra</hi>kāra <hi rend="bold">ha</hi>hārādyantehi dhātūhi parassa <hi rend="bold">anānīyā</hi>dinakārassa <hi rend="bold">ṇa</hi>kāro hoti. <hi rend="bold">Ādi</hi>saddena <hi rend="bold">ramu apañātā</hi>ditopi.</p>

<p rend="gatha1">Rahādito parassettha, nakārassa asambhavā;</p>

<p rend="gathalast">Anānīyādinasseva, sāmathyāyaṃ ṇakāratā.</p>

<p rend="bodytext">Karaṇīyo dhammo, karaṇārahoti attho, karaṇīyā, karaṇīyaṃ.</p>

<p rend="bodytext"><hi rend="bold">Bhara</hi> bharaṇe, bharīyatīti bharitabbo, bharaṇīyo.</p>

<p rend="bodytext"><hi rend="bold">Gaha</hi> upādāne, agayhittha, gayhati, gayhissatīti gahetabbo, ‘‘tesu vuddhī’’tiādinā <hi rend="bold">i</hi>kāra<hi rend="bold">sse</hi>kāro, saṅgaṇhitabbo, ‘‘gahādito ppaṇhā’’ti vinādhikārayogavibhāgena <hi rend="bold">ṇhā</hi>paccayo, <hi rend="bold">ha</hi>lopasaralopādi, saṅgaṇhaṇīyo, gahaṇīyo.</p>

<p rend="bodytext"><hi rend="bold">Ādi</hi>ggahaṇena <hi rend="bold">ramu</hi> kīḷāyaṃ, ramīyittha, ramīyati, ramīyissatīti ramitabbo, ramaṇīyo vihāro.</p>

<p rend="bodytext"><hi rend="bold">Apa</hi><pb ed="M" n="0.0341" /> pāpuṇane, <hi rend="bold">uṇā</hi>paccayo, pāpīyatīti pāpuṇitabbo, ‘‘gupādīnañcā’’ti dhātvantassa lopo, dvittañca, pattabbo, patteyyo, pāpuṇaṇīyo, pāpaṇīyo.</p>

<p rend="bodytext">‘‘Antassa, vā’’ti ca vattate.</p>

<p rend="bodytext" n="551"><hi rend="paranum">551</hi><hi rend="dot">.</hi><hi rend="bold">Gama khana hanādīnaṃ tuṃtabbādīsu na</hi>.</p>

<p rend="bodytext"><hi rend="bold">Gama khana hana</hi>iccevamādīnaṃ <hi rend="bold">ma</hi>kāra <hi rend="bold">na</hi>kārantānaṃ dhātūnamantassa <hi rend="bold">na</hi>kāro hoti vā <hi rend="bold">tuṃ tabba tave tuna tvānatvā</hi>iccevamādīsu <hi rend="bold">ta</hi>kārādippaccayesu paresu. Agacchīyittha, gacchīyati, gacchīyissatīti gantabbo maggo, gamitabbaṃ, gamanīyaṃ.</p>

<p rend="bodytext"><hi rend="bold">Khanu</hi> avadāraṇe, akhaññittha, khaññati, khaññissatīti khantabbaṃ āvāṭaṃ, khanitabbaṃ, ‘‘kvaci dhātū’’tiādinā <hi rend="bold">khana</hi>ntassa <hi rend="bold">ṇa</hi>ttañca, khaṇitabbaṃ, khaṇaṇīyaṃ, khananīyaṃ vā.</p>

<p rend="bodytext"><hi rend="bold">Hana</hi> hiṃsā gatīsu, ahaññittha, haññate, haññissateti hantabbaṃ, hanitabbaṃ, hananīyaṃ.</p>

<p rend="bodytext"><hi rend="bold">Mana</hi> ñāṇe, amaññittha, maññate, maññissateti mantabbo, manitabbo, <hi rend="bold">ya</hi>ppaccaye <hi rend="bold">ca</hi>vaggādi, maññitabbaṃ, maññanīyaṃ.</p>

<p rend="bodytext"><hi rend="bold">Pūja</hi> pūjāyaṃ, apūjīyittha, pūjīyati, pūjīyissatīti atthe <hi rend="bold">tabbānīyā</hi>. ‘‘Curādito ṇe ṇayā’’ti akattaripi <hi rend="bold">ṇeṇayā, i</hi>kārāgamā<hi rend="bold">nīye</hi>su ‘‘saralopo’’tiādinā kāritasarassa lopo, pūjetabbo, pūjayitabbo, pūjanīyo bhagavā.</p>

<p rend="bodytext">‘‘Tabbānīyā’’ti yogavibhāgena kattukaraṇesupi, <hi rend="bold">yā</hi> pāpuṇane, niyyātīti niyyānīko maggo. Gacchantīti gamanīyā <pb ed="M" n="0.0342" /> bhogā. <hi rend="bold">Naha</hi> soce, nahāyati etenāti nahānīyaṃ cuṇṇaṃ.</p>

<p rend="bodytext">‘‘Bhāvakammesū’’ti adhikāro.</p>

<p rend="bodytext" n="552"><hi rend="paranum">552</hi><hi rend="dot">.</hi><hi rend="bold">Ṇyo ca</hi>.</p>

<p rend="bodytext">Bhāvakammesu sabbadhātūhi <hi rend="bold">ṇya</hi>ppaccayo hoti, <hi rend="bold">ca</hi>ggahaṇena ‘‘ñāteyya’’ntiādīsu <hi rend="bold">teyya</hi>ppaccayo ca.</p>

<p rend="bodytext" n="553"><hi rend="paranum">553</hi><hi rend="dot">.</hi><hi rend="bold">Kāritaṃ viya ṇānubandho</hi>.</p>

<p rend="bodytext"><hi rend="bold">Anubandho</hi> appayogī, <hi rend="bold">ṇa</hi>kārānubandho paccayo kāritaṃ viya daṭṭhabboti kāritabyapadeso, ‘‘kāritānaṃ ṇo lopa’’nti <hi rend="bold">ṇa</hi>lopo, ‘‘asaṃyogantassa vuddhi kārite’’ti vuddhi, <hi rend="bold">i</hi>kārāgamo, kattabbaṃ kāriyaṃ.</p>

<p rend="bodytext"><hi rend="bold">Hara</hi> haraṇe, aharīyittha, harīyati, harīyissatīti vā haritabbaṃ hāriyaṃ.</p>

<p rend="bodytext"><hi rend="bold">Bhara</hi> bharaṇe, bharitabbaṃ bhāriyaṃ.</p>

<p rend="bodytext"><hi rend="bold">Labha</hi> lābhe, labhitabbaṃ labbhaṃ, ‘‘yavataṃ talana’’iccādisutte <hi rend="bold">kāra</hi>ggahaṇena <hi rend="bold">ya</hi>vato <hi rend="bold">bha</hi>kārassa <hi rend="bold">bha</hi>kāro, dvittaṃ.</p>

<p rend="bodytext"><hi rend="bold">Sāsa</hi> anusiṭṭhimhi, sāsitabbo sisso, ‘‘kvaci dhātū’’tiādinā <hi rend="bold">ā</hi>kārassikāro.</p>

<p rend="bodytext"><hi rend="bold">Vaca</hi> viyattiyaṃ vācāyaṃ, <hi rend="bold">ṇya</hi>ppaccayādimhi kate ‘‘antānaṃ, ṇānubandhe’’ti ca vattate.</p>

<p rend="bodytext" n="554"><hi rend="paranum">554</hi><hi rend="dot">.</hi><hi rend="bold">Kagā</hi><pb ed="M" n="0.0343" /><hi rend="bold">cajānaṃ</hi>.</p>

<p rend="bodytext"><hi rend="bold">Caja</hi>iccetesaṃ dhātvantānaṃ <hi rend="bold">ka</hi>kāra <hi rend="bold">ga</hi>kārādesā honti <hi rend="bold">ṇa</hi>kārānubandhe paccaye pareti <hi rend="bold">ca</hi>ssa <hi rend="bold">kā</hi>deso. Vacanīyaṃ vākyaṃ.</p>

<p rend="bodytext"><hi rend="bold">Bhaja</hi> sevāyaṃ, bhajanīyaṃ bhāgyaṃ, <hi rend="bold">ja</hi>ssa <hi rend="bold">gā</hi>deso.</p>

<p rend="bodytext"><hi rend="bold">Ci</hi> caye, acīyittha, cīyati, cīyissatīti cetabbaṃ ceyyaṃ, <hi rend="bold">i</hi>kāra<hi rend="bold">sse</hi>kāro vuddhi, <hi rend="bold">ya</hi>kārassa dvittaṃ, <hi rend="bold">vini</hi>pubbo ‘‘do dhassa cā’’ti sutte <hi rend="bold">ca</hi>ggahaṇena <hi rend="bold">ca</hi>kārassa <hi rend="bold">cha</hi>kāro, viniccheyyaṃ, vinicchitabbaṃ, vinicchanīyaṃ. ‘‘Kiyādito nā’’ti vinādhikārayogavibhāgena <hi rend="bold">tabbānīya tuṃ tunā</hi> dīsu ca <hi rend="bold">nā</hi>paccayo, vinicchinitabbaṃ, vinicchinanīyaṃ.</p>

<p rend="bodytext"><hi rend="bold">Nī</hi> pāpuṇane, anīyittha, nīyati, nīyissatīti neyyo, neyyā, neyyaṃ. Netabbaṃ.</p>

<p rend="bodytext"><hi rend="bold">Ṇya</hi>ggahaṇaṃ chaṭṭhīyantavasenānuvattate, maṇḍūkagatiyā <hi rend="bold">anta</hi>ggahaṇañca tatiyantavasena.</p>

<p rend="bodytext" n="555"><hi rend="paranum">555</hi><hi rend="dot">.</hi><hi rend="bold">Bhūtobba</hi>.</p>

<p rend="bodytext"><hi rend="bold">Bhū</hi> iccetasmā parassa <hi rend="bold">ṇya</hi>ppaccayassa saha dhātvantena <hi rend="bold">abbā</hi>deso hoti. Bhavitabbo bhabbo, bhabbā, bhabbaṃ.</p>

<p rend="bodytext">‘‘Ṇyassa, antenā’’ti ca vattate.</p>

<p rend="bodytext" n="556"><hi rend="paranum">556</hi><hi rend="dot">.</hi><hi rend="bold">Vada mada gamu yuja garahākārādīhi jjammaggayheyyāgāro vā</hi>.</p>

<p rend="bodytext"><hi rend="bold">Vada mada gamu yuja garaha</hi>iccevamādīhi dhātūhi, <hi rend="bold">ā</hi>kārantehi ca parassa <hi rend="bold">ṇya</hi>ppaccayassa dhātvantena saha yathākkamaṃ <pb ed="M" n="0.0344" /><hi rend="bold">jja mma gga yha e yya</hi>iccete ādesā honti vā, <hi rend="bold">gara</hi>ssa ca <hi rend="bold">gārā</hi>deso, <hi rend="bold">garaha</hi>ssa <hi rend="bold">gara</hi>ssevāyaṃ <hi rend="bold">gāro</hi>. Vavatthitavibhāsatthoyaṃ <hi rend="bold">vā</hi>saddo.</p>

<p rend="bodytext"><hi rend="bold">Vada</hi> viyattiyaṃ vācāyaṃ, avajjittha, vajjati, vajjissatīti vā vajjaṃ vadanīyaṃ, rassattaṃ. Vajjaṃ doso.</p>

<p rend="bodytext"><hi rend="bold">Mada</hi> ummāde, amajjittha, majjate, majjissati etenāti majjaṃ madanīyaṃ. <hi rend="bold">Mada</hi>ggahaṇena karaṇepi <hi rend="bold">ṇya</hi>ppaccayo. <hi rend="bold">Gamu sappa</hi> gatimhi, gantabbaṃ gammaṃ.</p>

<p rend="bodytext"><hi rend="bold">Yuja</hi> yoge, ayujjittha, yujjate, yujjissatīti yoggaṃ, niyojjo vā.</p>

<p rend="bodytext"><hi rend="bold">Garaha</hi> nindāyaṃ, agarayhittha, garahīyati, garahīyissatīti atthe <hi rend="bold">ṇya</hi>ppaccayo, tassiminā dhātvantena saha <hi rend="bold">yhā</hi>deso, <hi rend="bold">gara</hi>ssa <hi rend="bold">gārā</hi>deso ca, gārayho, gārayhā, gārayhaṃ, garahaṇīyaṃ.</p>

<p rend="bodytext"><hi rend="bold">Ādi</hi>saddena aññepi <hi rend="bold">damajaha</hi>ntā gayhante. <hi rend="bold">Gada</hi> viyattiyaṃ vācāyaṃ, gajjate, gadanīyaṃ vā gajjaṃ. <hi rend="bold">Pada</hi> gatimhi, pajjanīyaṃ pajjaṃ gāthā. <hi rend="bold">Khāda</hi> bhakkhaṇe, khajjateti khajjaṃ khādanīyaṃ. <hi rend="bold">Damu</hi> damane, adammittha, dammate, damīyissatīti dammo damanīyo. <hi rend="bold">Bhuja</hi> pālanabyavaharaṇesu, abhujjittha, bhujjati, bhujjissatīti bhoggaṃ, bhojjaṃ vā, <hi rend="bold">kāra</hi>ggahaṇena <hi rend="bold">ya</hi>ssa <hi rend="bold">ja</hi>kāro. Gahetabbaṃ gayhamiccādi.</p>

<p rend="bodytext"><hi rend="bold">Ākārantato pana dā</hi> dāne, adīyittha, dīyati, dīyissatīti atthe <hi rend="bold">ṇya</hi>ppaccayo, tassiminā dhātvantena <hi rend="bold">ā</hi>kārena saha <hi rend="bold">eyyā</hi>deso, deyyaṃ, dātabbaṃ. <hi rend="bold">Anīye</hi> ‘‘saralopo’’tiādinā pubbasarassa lope sampatte tattheva <pb ed="M" n="0.0345" /><hi rend="bold">tu</hi>ggahaṇena nisedhetvā ‘‘sarā sare lopa’’nti <hi rend="bold">ā</hi>kāre lutte parasarassa <hi rend="bold">dīgho,</hi> dānīyaṃ.</p>

<p rend="bodytext"><hi rend="bold">Pā</hi> pāne, apīyittha, pīyati, pīyissatīti peyyaṃ, pātabbaṃ, pānīyaṃ. <hi rend="bold">Hā</hi> cāge, ahīyittha, hīyati, hīyissatīti heyyaṃ, hātabbaṃ, hānīyaṃ. <hi rend="bold">Mā</hi> māne, amīyittha, mīyati, mīyissatīti meyyaṃ, mātabbaṃ, minitabbaṃ, metabbaṃ vā. <hi rend="bold">Ñā</hi> avabodhane, aññāyittha, ñāyati, ñāyissatīti ñeyyaṃ, ñātabbaṃ, ñāteyyaṃ. ‘‘Ñāssa jā jaṃ nā’’ti <hi rend="bold">jā</hi>dese ‘‘kiyādito nā’’ti vinādhikārayogavibhāgena <hi rend="bold">nā</hi>paccayo, ikārāgamo ca, jānitabbaṃ, vijānanīyaṃ. <hi rend="bold">Khyā</hi>pakathane, saṅkhyātabbaṃ, saṅkhyeyyaṃ iccādi.</p>

<p rend="bodytext" n="557"><hi rend="paranum">557</hi><hi rend="dot">.</hi><hi rend="bold">Karamhā ricca</hi>.</p>

<p rend="bodytext"><hi rend="bold">Kara</hi>dhātuto <hi rend="bold">ricca</hi>ppaccayo hoti bhāvakammesu.</p>

<p rend="bodytext" n="558"><hi rend="paranum">558</hi><hi rend="dot">.</hi><hi rend="bold">Ramhi ranto rādi no</hi>.</p>

<p rend="bodytext"><hi rend="bold">Ra</hi>kārānubandhe paccaye pare sabbo dhātvanto <hi rend="bold">rādi</hi> paccayarakāramariyādo <hi rend="bold">no</hi> hoti, lopamāpajjateti attho. <hi rend="bold">Ranto</hi>ti ettha <hi rend="bold">ra</hi>kāro sandhijo, kattabbaṃ kiccaṃ. ‘‘Riccā’’ti yogavibhāgena bharāditopi <hi rend="bold">ricca</hi>ppaccayo, yathā, bharīyatīti bhacco, saralopo. I gatimhi, pati etabbo paṭicco.</p>

<p rend="bodytext" n="559"><hi rend="paranum">559</hi><hi rend="dot">.</hi><hi rend="bold">Pesātisaggapattakālesu kiccā</hi>.</p>

<p rend="bodytext"><hi rend="bold">Pesa atisagga pattakāla</hi>iccetesvatthesu <hi rend="bold">kicca</hi>ppaccayā honti. <hi rend="bold">Pesanaṃ nāma</hi> ‘‘kattabbamidaṃ bhavatā’’ti āṇāpanaṃ, ajjhesanañca. <hi rend="bold">Atisaggonāma</hi> ‘‘kimidaṃ mayā kattabba’’nti puṭṭhassa vā <pb ed="M" n="0.0346" /> ‘‘pāṇo na hantabbo’’tiādinā paṭipattidassanamukhena vā kattabbassa anuññā. <hi rend="bold">Pattakālo nāma</hi> sampattasamayo yo <hi rend="bold">a</hi>ttano kiccakaraṇasamayamanupaparikkhitvā na karoti, tassa samayārocanaṃ, na tattha ajjhesanamatthīti. Te ca ‘‘bhāvakammesu kiccattakkhatthā’’ti vuttattā bhāvakammesveva bhavanti.</p>

<p rend="bodytext"><hi rend="bold">Pesane</hi> tāva – karīyatu bhavatā kammanti atthe iminā <hi rend="bold">tabbānīyā,</hi> sesaṃ vuttanayameva, kattabbaṃ kammaṃ bhavatā, karaṇīyaṃ kiccaṃ bhavatā.</p>

<p rend="bodytext"><hi rend="bold">Atisagge</hi> bhujjatu bhavatāti atthe <hi rend="bold">tabbā</hi>di, ‘‘aññesu cā’’ti vuddhi.</p>

<p rend="bodytext">‘‘Tassā’’ti vattate.</p>

<p rend="bodytext" n="560"><hi rend="paranum">560</hi><hi rend="dot">.</hi><hi rend="bold">Bhujādīnamanto no dvi ca</hi>.</p>

<p rend="bodytext"><hi rend="bold">Bhuja</hi>iccevamādīnaṃ <hi rend="bold">ja</hi>kārādiantānaṃ dhātūnamanto <hi rend="bold">no</hi> hoti, parassa kiccakitakappaccaya<hi rend="bold">ta</hi>kārassa ca <hi rend="bold">dve</hi>bhāvo hoti. Bhottabbaṃ bhojanaṃ bhavatā, bhojanīyaṃ bhojjaṃ bhavatā.</p>

<p rend="bodytext"><hi rend="bold">I</hi>kārāgamayutta<hi rend="bold">ta</hi>kāre pana – ‘‘namakarānamantānaṃ niyuttatamhī’’ti ettha ‘‘antānaṃ niyuttatamhī’’ti yogavibhāgena dhātvantalopādinisedho, ‘‘rudhādito niggahītapubba’’nti vinādhikārayogavibhāgena, ‘‘niggahītañcā’’ti vā niggahītāgamo, bhuñjitabbaṃ tayā, yuñjitabbaṃ.</p>

<p rend="bodytext"><hi rend="bold">Samayārocane</hi> pana – <hi rend="bold">i</hi> ajjhayane <hi rend="bold">adhi</hi>pubbo, adhīyataṃ bhavatāti atthe <hi rend="bold">tabbānīyā</hi>di, <hi rend="bold">i</hi>kārāgamavuddhi<hi rend="bold">ayā</hi>desa<hi rend="bold">ajjhā</hi>desā ca, <hi rend="bold">ṇya</hi>ppaccaye tu vuddhi, <hi rend="bold">ya</hi>kārassa dvittañca, ajjhayitabbaṃ, ajjheyyaṃ bhavatā, ajjhayanīyaṃ bhavatā, avassaṃ <pb ed="M" n="0.0347" /> kattabbanti vākye pana ‘‘kiccā’’ti adhikicca ‘‘avassakādhamiṇesu ṇī cā’’ti avassakādhamiṇatthe ca <hi rend="bold">tabbā</hi>dayo, kattabbaṃ me bhavatā gehaṃ, karaṇīyaṃ, kāriyaṃ. Evaṃ dātabbaṃ me bhavatā sataṃ, dānīyaṃ, deyyaṃ.</p>

<p rend="bodytext"><hi rend="bold">Dhara</hi> dhāraṇe, curādittā <hi rend="bold">ṇeṇayā,</hi> vuddhi, ikārāgamo ca, dhāretabbaṃ, dhārayitabbaṃ iccādi.</p>

<p rend="bodytext">‘‘Nudādīhi yuṇvūnamanānanākānanakā sakāritehi cā’’ti sakāritehipi <hi rend="bold">yuṇvū</hi>namādesavidhānatoyeva dhātuppaccayantatopi kiccakitakappaccayā bhavantīti daṭṭhabbo. Tena titikkhāpīyatīti titikkhāpetabbo. Evaṃ tikicchāpetabbo tikicchāpanīyo. <hi rend="bold">A</hi>bhāvīyittha, bhāvīyati, bhāvīyissatīti bhāvetabbo maggo. Bhāvayitabbo, bhāvanīyo, bhāvanīyaṃ, bhāvanīyā, akārīyittha, kārīyati, kārīyissatīti kāretabbaṃ, kārayitabbaṃ, kārāpetabbaṃ, kārāpayitabbaṃ, kārāpanī<hi rend="bold">ya</hi>miccādi <hi rend="bold">ca</hi> siddhaṃ bhavati.</p>

<p rend="gatha1">Kattabbaṃ karaṇīyañca, kāriyaṃ kiccamiccapi;</p>

<p rend="gathalast">Kāretabbaṃ tathā kārā-petabbaṃ kiccasaṅgaho.</p>

<p rend="centre">Kiccappaccayanta<hi rend="bold">na</hi>yo.</p>

<p rend="subhead">Tekālika</p>

<p rend="subhead">Kitakappaccayantanaya</p>

<p rend="bodytext">Idāni kitakappaccayā vuccante.</p>

<p rend="bodytext"><hi rend="bold">Kara</hi> karaṇe, pure viya dhātusaññādi.</p>

<p rend="bodytext">Kumbhaiccupapadaṃ, tato dutiyā.</p>

<p rend="bodytext">‘‘Kumbhaṃ karoti, akāsi, karissatī’’ti vā viggahe –</p>

<p rend="bodytext">‘‘Parā, paccayā’’ti ca vattate.</p>

<p rend="bodytext" n="561"><hi rend="paranum">561</hi><hi rend="dot">.</hi><hi rend="bold">Dhātuyā</hi><pb ed="M" n="0.0348" /><hi rend="bold">kammādimhi ṇo</hi>.</p>

<p rend="bodytext">Kammasmiṃ ādimhi sati dhātuyā paro <hi rend="bold">ṇa</hi>ppaccayo hoti.</p>

<p rend="bodytext">So ca –</p>

<p rend="bodytext" n="562"><hi rend="paranum">562</hi><hi rend="dot">.</hi><hi rend="bold">Aññe kita</hi>.</p>

<p rend="bodytext">Tatiye dhātvādhikāre vihitā kiccehi aññe paccayā kiticceva saññā hontīti <hi rend="bold">kita</hi>saññā katā.</p>

<p rend="bodytext" n="563"><hi rend="paranum">563</hi><hi rend="dot">.</hi><hi rend="bold">Kattari kita</hi>.</p>

<p rend="bodytext">Kattari kārake <hi rend="bold">kita</hi>paccayo hotīti niyamato kattari bhavati, so ca ‘‘ṇādayo tekālikā’’ti vuttattā kālattaye ca hoti. Pure viya kāritabyapadesa<hi rend="bold">ṇa</hi>lopavuddhiyo, paccayantassāliṅgattā <hi rend="bold">syā</hi>dimhi asampatte ‘‘taddhitasamāsakitakā nāmaṃvātavetunādīsu cā’’ti kitakantattā nāmaṃva kate <hi rend="bold">syā</hi>dyuppatti, tato kumbhaṃ karotīti atthe ‘‘amādayo parapadebhī’’ti dutiyātappurisasamāso, ‘‘nāmāna’’ntiādinā samāsasaññā, ‘‘tesaṃ vibhattiyo lopā cā’’ti vibhattilopo, ‘‘pakati cassa sarantassā’’ti pakatibhāvo, puna samāsattā nāmamiva kate <hi rend="bold">syā</hi>dyuppatti.</p>

<p rend="bodytext">So kumbhakāro, te kumbhakārā iccādi. <hi rend="bold">Itthiyaṃ</hi> kumbhakārī, kumbhakāriyo iccādi, tathā kammaṃ karotīti kammakāro. Evaṃ mālākāro, kaṭṭhakāro, rathakāro, suvaṇṇakāro, suttakāro, vuttikāro, ṭīkākāro.</p>

<p rend="bodytext"><hi rend="bold">Gaha</hi> upādāne, pattaṃ agaṇhi, gaṇhāti, gaṇhissatīti vā pattaggāho. Evaṃ rasmiggāho, rajjuggāho.</p>

<p rend="bodytext"><hi rend="bold">Ve</hi><pb ed="M" n="0.0349" /> tantasantāne, tantaṃ avāyi, vāyati, vāyissatīti vā tantavāyo, ‘‘te āvāyā kārite’’ti <hi rend="bold">āyā</hi>deso, vākye panettha ‘‘te āvāyā’’ti yogavibhāgena <hi rend="bold">āyā</hi>deso. Evaṃ tunnavāyo.</p>

<p rend="bodytext"><hi rend="bold">Mā</hi> parimāṇe, dhaññaṃ amini, mināti, minissatīti vā atthe <hi rend="bold">ṇa</hi>ppaccaye kate –</p>

<p rend="bodytext">‘‘Ṇamhī’’ti vattate.</p>

<p rend="bodytext" n="564"><hi rend="paranum">564</hi><hi rend="dot">.</hi><hi rend="bold">Ākārantānamāyo</hi>.</p>

<p rend="bodytext"><hi rend="bold">Ā</hi>kārantānaṃ dhātūnaṃ antassa <hi rend="bold">āyā</hi>deso hoti <hi rend="bold">ṇa</hi>kārānubandhe paccaye pare, saralopādi. Dhaññamāyo. Evaṃ dānaṃ dadātīti dānadāyo.</p>

<p rend="bodytext"><hi rend="bold">Kamu</hi> kantimhi, dhammaṃ akāmayi, kāmayati, kāmayissatīti vā dhammakāmo puriso, dhammakāmā kaññā, dhammakāmaṃ cittaṃ. Evaṃ atthakāmo, hitakāmo, sukhakāmo, dhammaṃ pāletīti dhammapālo iccādi.</p>

<p rend="bodytext"><hi rend="bold">Damu</hi> damane, ‘‘ariṃ adami, dameti, damissatī’’ti viggahe ‘‘dhātuyā’’ti adhikāro, ‘‘kammādimhī’’ti ca vattate.</p>

<p rend="bodytext" n="565"><hi rend="paranum">565</hi><hi rend="dot">.</hi><hi rend="bold">Saññāyamanu</hi>.</p>

<p rend="bodytext">Kammūpapade ādimhi sati saññāyaṃ gamyamānāyaṃ dhātuyā <hi rend="bold">a</hi>ppaccayo hoti, upapadante <hi rend="bold">nu</hi>kārāgamo ca. Ettha ca ‘‘nu niggahītaṃ padante’’ti sutte ‘‘padante’’ti vacanato upapadanteyeva <hi rend="bold">nu</hi>kārāgamo hotīti daṭṭhabbaṃ. ‘‘Tesu vuddhī’’tiādinā <hi rend="bold">u</hi>kāralopo. Ayaṃ pana <hi rend="bold">nvā</hi>gamo samāsaṃ <pb ed="M" n="0.0350" /> katvā upapadavibhattilope kateyeva hotīti veditabbaṃ.</p>

<p rend="bodytext" n="566"><hi rend="paranum">566</hi><hi rend="dot">.</hi><hi rend="bold">Nu niggahītaṃ padante</hi>.</p>

<p rend="bodytext">Upapadabhūtanāmapadante vattamāno <hi rend="bold">nu</hi>kārāgamo <hi rend="bold">niggahīta</hi>māpajjate, niggahītassa vaggantattaṃ, sesaṃ samaṃ, vuddhābhāvova viseso, arindamo rājā.</p>

<p rend="bodytext">Tathā <hi rend="bold">tara</hi> taraṇe, vessaṃ taratīti vessantaro, taṇhaṃ karoti hiṃsatīti taṇhaṅkaro bhagavā. Evaṃ medhaṅkaro, saraṇaṅkaro, dīpaṅkaro.</p>

<p rend="bodytext">‘‘Ādimhi, a’’iti ca vattate.</p>

<p rend="bodytext" n="567"><hi rend="paranum">567</hi><hi rend="dot">.</hi><hi rend="bold">Pure dadā ca iṃ</hi>.</p>

<p rend="bodytext"><hi rend="bold">Pura</hi>sadde ādimhi sati <hi rend="bold">‘‘dada</hi> dāne’’iccetāya dhātuyā <hi rend="bold">a</hi>ppaccayo hoti, <hi rend="bold">pura</hi>sadde <hi rend="bold">a</hi>kārassa <hi rend="bold">i</hi>ñca hoti. Ettha ca ‘‘tadanuparodhenā’’ti paribhāsato <hi rend="bold">pura</hi>saddantasseva <hi rend="bold">iṃ</hi> hotīti daṭṭhabbaṃ. <hi rend="bold">Ṇā</hi>dīnaṃ tekālikattepi upapadatthavisesena atīteyevāyamappaccayo hotīti daṭṭhabbaṃ. Pure dānaṃ adadīti purindado sakko. Idhāpi vibhattilope kateyeva <hi rend="bold">iṃ</hi>ādeso.</p>

<p rend="bodytext">‘‘Kammādimhi, a’’iti ca vattate.</p>

<p rend="bodytext" n="568"><hi rend="paranum">568</hi><hi rend="dot">.</hi><hi rend="bold">Sabbato ṇvu tvāvī vā</hi>.</p>

<p rend="bodytext">Sabbato dhātuto kammādimhi vā akammādimhi vā sati <hi rend="bold">a ṇvu tu āvī</hi> iccete cattāro paccayā honti. <hi rend="bold">Vā</hi>ggahaṇaṃ ‘‘akammādimhi vā’’ti vikappanatthaṃ.</p>

<p rend="bodytext"><hi rend="bold">A</hi>ppaccaye <pb ed="M" n="0.0351" /> tāva – <hi rend="bold">dhara</hi> dhāraṇe, dhammaṃ adhari, dharati, dharissatīti vā dhammadharo. Evaṃ vinayadharo. Tathā taṃ karotīti takkaro, dvittaṃ. Evaṃ hitakaro, divasakaro, dinakaro, divākaro, nisākaro, dhanuṃ gaṇhātīti dhanuggaho. Evaṃ kaṭaggaho, sabbakāmaṃ dadātīti sabbakāmadado, sabbadado.</p>

<p rend="bodytext"><hi rend="bold">Āto</hi> pana – annaṃ adāsi, dadāti, dadissatīti annado. Evaṃ dhanado, saccaṃ sandahatīti saccasandho. <hi rend="bold">Pā</hi> pāne, majjaṃ pivatīti majjapo. <hi rend="bold">Tā</hi> pālane, gavaṃ saddaṃ tāyatīti gottaṃ. Evaṃ kattari.</p>

<p rend="bodytext"><hi rend="bold">A</hi>kammādimhi pana ‘‘yasmā dapetī’’ti sutte <hi rend="bold">bhaya</hi>ggahaṇena sesasādhanepi <hi rend="bold">a</hi>ppaccayo.</p>

<p rend="bodytext"><hi rend="bold">Nī</hi> pāpuṇane <hi rend="bold">vi</hi>pubbo, vinesi, vineti, vinessati etena, etthāti vā vinayo, ‘‘aññesu cā’’ti vuddhi, <hi rend="bold">ayā</hi>deso ca, nayanaṃ nayo. <hi rend="bold">Si</hi> sevāyaṃ <hi rend="bold">ni</hi>pubbo, nissīyittha, nissīyati, nissīyissatīti vā nissayo. <hi rend="bold">Si</hi> saye, anusayi, anuseti, anusessatīti vā anusayo.</p>

<p rend="bodytext"><hi rend="bold">I</hi> gatimhi <hi rend="bold">pati</hi>pubbo, paṭicca ekasmā phalametīti paccayo, samudayo. <hi rend="bold">Ci</hi> caye, vinicchīyate anena, vinicchayanaṃ vā vinicchayo, uccayanaṃ uccayo, sañcayo, dhammaṃ vicinātīti dhammavicayo. <hi rend="bold">Khī</hi> khaye, khayanaṃ khayo. <hi rend="bold">Ji</hi> jaye, vijayanaṃ vijayo, jayo. <hi rend="bold">Kī</hi> dabbavinimaye, vikkayanaṃ vikkayo, kayo. <hi rend="bold">Lī</hi> silesane, allīyati etthāti ālayo, layo. Evaṃ <hi rend="bold">ivaṇṇa</hi>ntato.</p>

<p rend="bodytext">Āsuṇantīti <pb ed="M" n="0.0352" /> assavā, avādeso, paṭissavanaṃ paṭissavo. <hi rend="bold">Su</hi> gatimhi, ābhavaggā savantīti āsavā. <hi rend="bold">Ru</hi> sadde, ravatīti ravo. Bhavatīti bhavo. Pabhavati etasmāti pabhavo. <hi rend="bold">Lū</hi> chedane, lavanaṃ lavo. Evaṃ <hi rend="bold">uvaṇṇa</hi>ntato.</p>

<p rend="bodytext">Niggaṇhāti, niggahaṇaṃ vā niggaho, paggaho, saṅgaṇhāti tena, saṅgahaṇaṃ vā saṅgaho. <hi rend="bold">Vara</hi> varaṇe, saṃvaraṇaṃ saṃvaro. <hi rend="bold">Dara</hi> ādare, ādaraṇaṃ ādaro. Āgacchati, āgamananti vā āgamo, āgamīyanti ettha, etena vā atthāti āgamo pariyatti. Sappatīti sappo. Dibbatīti devo. <hi rend="bold">Kamu</hi> padavikkhepe, pakkamanaṃ, pakkamatīti vā pakkamo. Evaṃ vikkamo.</p>

<p rend="bodytext"><hi rend="bold">Cara</hi> caraṇe, vane caratīti vanacaro, kāmo avacarati etthāti kāmāvacaro loko, kāmāvacarā saññā, kāmāvacaraṃ cittaṃ. Gāvo caranti etthāti gocaro, chaṭṭhītappuriso.</p>

<p rend="bodytext">Pādena pivatīti pādapo. Evaṃ kacchapo, tatiyātappuriso.</p>

<p rend="bodytext"><hi rend="bold">Ruha</hi> janane, sirasmiṃ ruhatīti siroruho, guhāyaṃ sayatīti guhāsayaṃ cittaṃ. Evaṃ kucchisayā vātā. <hi rend="bold">Ṭhā</hi> gatinivattimhi, pabbate aṭṭhāsi, tiṭṭhati, ṭhassatīti vā pabbataṭṭho puriso, pabbataṭṭhā nadī, pa<hi rend="bold">bba</hi>taṭṭhaṃ osadhaṃ. Evaṃ thalaṭṭhaṃ, jalaṭṭhaṃ, sattamītappuriso.</p>

<p rend="bodytext" n="569"><hi rend="paranum">569</hi><hi rend="dot">.</hi><hi rend="bold">Gahassupadhasse vā</hi>.</p>

<p rend="bodytext"><hi rend="bold">Gaha</hi>iccetassa dhātussa <hi rend="bold">upadhassa e</hi>ttaṃ hoti vā, <hi rend="bold">upadhā</hi>ti antakkharato pubbakkharassa parasamaññā, gayhatīti gehaṃ, gahaṃ vā.</p>

<p rend="bodytext">Ṇvuppaccaye <pb ed="M" n="0.0353" /> rathaṃ karotīti atthe ṇvuppaccayo, so ca ‘‘aññe kita’’ti <hi rend="bold">kita</hi>saññattā ‘‘kattari kita’’ti kattariyeva bhavati, tato kāritabyapadesa <hi rend="bold">ṇa</hi>lopavuddhiyo.</p>

<p rend="bodytext" n="570"><hi rend="paranum">570</hi><hi rend="dot">.</hi><hi rend="bold">Anakā yuṇvūnaṃ</hi>.</p>

<p rend="bodytext"><hi rend="bold">Yuṇvu</hi>iccetesaṃ paccayānaṃ <hi rend="bold">ana aka</hi>iccete ādesā hontīti <hi rend="bold">akā</hi>deso. Sesaṃ kumbhakārasaddasamaṃ, rathakārako. Tathā annaṃ dadātīti annadāyako, ‘‘ākārantānamāyo’’ti <hi rend="bold">āyā</hi>deso, ‘‘itthiyamato āpaccayo’’ti <hi rend="bold">ā</hi>paccayo, ‘‘tesu vuddhī’’tiādinā <hi rend="bold">a</hi>kārassa <hi rend="bold">i</hi>kāro, annadāyikā kaññā, annadāyakaṃ kulaṃ. Lokaṃ netīti lokanāyako, vineti satteti vināyako, ‘‘te āvāyā kārite’’ti <hi rend="bold">āyā</hi>deso.</p>

<p rend="bodytext"><hi rend="bold">Akammūpapade</hi> karotīti kārako, kārikā, kārakaṃ. Dadātīti dāyako, dāyikā, dāyakaṃ. Netīti nāyako, nāyikā, nāyakaṃ. Bhagavato ovādānusāsaniṃ asuṇi, suṇāti, suṇissatīti vā sāvako, sāvikā, <hi rend="bold">āvā</hi>deso. Lunātīti lāvako. <hi rend="bold">Pu</hi> pavane, punātīti pāvako, bhavatīti bhāvako, upāsatīti upāsako, upāsikā. Gaṇhātīti gāhako.</p>

<p rend="bodytext">Pacatīti pācako. Ayaji, yajati, yajissatīti vā yājako. Ettha hi ‘‘kagā cajāna’’nti <hi rend="bold">cajānaṃ kagatte</hi> sampatte –</p>

<p rend="bodytext" n="571"><hi rend="paranum">571</hi><hi rend="dot">.</hi><hi rend="bold">Na</hi><pb ed="M" n="0.0354" /><hi rend="bold">kagattaṃ cajā ṇvumhi</hi>.</p>

<p rend="bodytext">Dhātvantabhūtā <hi rend="bold">ca</hi>kāra<hi rend="bold">ja</hi>kārā <hi rend="bold">ka</hi>kāra <hi rend="bold">ga</hi>kārattaṃ nāpajjante <hi rend="bold">ṇvu</hi>ppaccaye pareti paṭisiddhattā na bhavati.</p>

<p rend="bodytext"><hi rend="bold">Jana</hi> janane, janetīti janako, janikā, ‘‘ghaṭādīnaṃ vā’’ti ettha <hi rend="bold">vā</hi>ggahaṇena vuddhi na hoti. Evaṃ khanatīti khanako, sametīti samako, gametīti gamako, dametīti damako, ahani, hanti, hanissatīti vā vadhako, ‘‘vadho vā sabbatthā’’ti <hi rend="bold">hana</hi>ssa <hi rend="bold">vadhā</hi>deso, hantīti yātako, ‘‘hanassa ghāto’’ti <hi rend="bold">ṇvu</hi>mhi <hi rend="bold">ghātā</hi>deso, gāvo hanatīti goghātako, rundhatīti rundhako, niggahītāgamo, saṃyogantattā na vuddhi hoti. Evaṃ bhuñjatīti bhuñjako, kiṇātīti kāyako, pāletīti pālako, pūjetīti pūjako.</p>

<p rend="bodytext" n="572"><hi rend="paranum">572</hi><hi rend="dot">.</hi><hi rend="bold">Nudādīhi yuṇvūnamanānanākānanakā sakāritehi ca</hi>.</p>

<p rend="bodytext"><hi rend="bold">Nudā</hi>dīhi dhātūhi, sakāritehi ca dhātūhi paresaṃ <hi rend="bold">yuṇvu</hi>ppaccayānaṃ yathākkamaṃ <hi rend="bold">ana ānana aka ānanaka</hi>iccete ādesā honti.</p>

<p rend="bodytext">Ettha hi –</p>

<p rend="gatha1">Sakāritehi yuṇvūnaṃ, kāriyassa vidhānato;</p>

<p rend="gathalast">Kiccakitthambhavo dhātu-ppaccayehipi vediyo.</p>

<p rend="bodytext"><hi rend="bold">Nuda</hi> khepe <hi rend="bold">pa</hi>pubbo, panudi, panudati, panudissatīti vā atthe <hi rend="bold">ṇvu</hi>ppaccayo, tassiminā <hi rend="bold">akā</hi>deso, ‘‘kvaci dhātū’’tiādinā nudissa dīgho, panūdako.</p>

<p rend="bodytext"><hi rend="bold">Sūda</hi><pb ed="M" n="0.0355" /> paggharaṇe, sūdatīti sūdako. <hi rend="bold">Ñā</hi> avabodhane, aññāsi, jānāti, jānissatīti vā atthe <hi rend="bold">ṇvu</hi>ppaccayo, tassānena <hi rend="bold">ānanakā</hi>deso, ‘‘ñāssa jājaṃnā’’ti <hi rend="bold">jā</hi>deso, saralopādi, jānanako.</p>

<p rend="bodytext"><hi rend="bold">Sakāritehi</hi> pana <hi rend="bold">āṇa</hi> pesane, āṇāpesi, āṇāpeti, āṇāpessatīti vā atthe ‘‘sabbato ṇvutvāvī vā’’ti <hi rend="bold">ṇvu</hi>ppaccayo, tassiminā <hi rend="bold">akā</hi>deso, saralopādi, āṇāpako, saññāpetīti saññāpako, sañjānanako, ettha <hi rend="bold">ānanakā</hi>deso, ‘‘kvaci dhātū’’tiādinā kāritalopo. Tathā dāpetīti dāpako, ‘‘anakā yuṇvūna’’nti <hi rend="bold">akā</hi>deso, patiṭṭhāpetīti patiṭṭhāpako, nibbānaṃ sampāpetīti nibbānasampāpako, kārāpetīti kārāpako, kārāpikā iccādi.</p>

<p rend="bodytext"><hi rend="bold">Tu</hi>ppaccaye akāsi, karoti, karissatīti vā atthe ‘‘sabbato ṇvutvāvī vā’’ti <hi rend="bold">tu</hi>ppaccayo, so ca <hi rend="bold">kita</hi>saññattā ṇvuppaccayo viya sabbattha kattariyeva bhavati.</p>

<p rend="bodytext">‘‘Antassā’’ti vattate.</p>

<p rend="bodytext" n="573"><hi rend="paranum">573</hi><hi rend="dot">.</hi><hi rend="bold">Karassa ca tattaṃ tusmiṃ</hi>.</p>

<p rend="bodytext"><hi rend="bold">Kara</hi>iccetassa dhātussa antassa <hi rend="bold">ra</hi>kārassa <hi rend="bold">ta</hi>kārattaṃ hoti <hi rend="bold">tu</hi>ppaccaye pare. <hi rend="bold">Ca</hi>saddena bharādīnañca, tato nāmamiva kate <hi rend="bold">syā</hi>dyuppatti, ‘‘satthupitādīnamā sismiṃ silopo cā’’ti <hi rend="bold">ā</hi>ttaṃ, <hi rend="bold">si</hi>lopo, tassa kattā takkattā, chaṭṭhīsamāso. Tathā bharatīti bhattā.</p>

<p rend="bodytext"><hi rend="bold">Hara</hi> haraṇe, haratīti hattā, bhindatīti bhettā, bheditā vā, chindatīti chettā, dadātīti dātā, bhojanassa dābhā bhojanadātā, sandahatīti sandhātā, avaci, vacati <pb ed="M" n="0.0356" />, vakkhatīti vā vattā, ‘‘bhujādīnamanto no dvi cā’’ti dhātvantalopo, dvittañca, bhuñjatīti bhottā, abujjhi, bujjhati, bujjhissatīti vā bujjhitā, <hi rend="bold">ya</hi>kā<hi rend="bold">ri</hi>kārāgamā, jānātīti ñātā, jinātīti jetā, suṇātīti sotā, gaṇhātīti gahetā, bhavatīti bhavitā, saratīti saritā, gacchatīti gantā. ‘‘Gama khana hanādīnaṃ tuṃ tabbādīsu na’’iti dhātvantassa nattaṃ. Evaṃ khanatīti khantā, hanatīti hantā, maññatīti mantā, pāletīti pāletā, pālayitā.</p>

<p rend="bodytext"><hi rend="bold">Kārite</hi> bhāvetīti bhāvetā, bhāvayitā. Evaṃ sāretā, sārayitā, dāpetā, dāpayitā, hāpetā, hāpayitā, nirodhetā, nirodhayitā, bodhetā, bodhayitā, ñāpetā, ñāpayitā, sāvetā, sāvayitā, gāhebhā, gāhayitā, kāretā, kārayitā, kārāpetā, kārāpayitā iccādi.</p>

<p rend="bodytext"><hi rend="bold">Āvī</hi>paccaye <hi rend="bold">disa</hi> pekkhane, bhayaṃ apassi, passati, passissatīti vā atthe <hi rend="bold">āvī</hi>paccayo, ‘‘kvaci dhātū’’tiādinā <hi rend="bold">disa</hi>ssa <hi rend="bold">dassā</hi>deso, bhayadassāvī, bhayadassāvino iccādi daṇḍīva neyyaṃ. <hi rend="bold">Itthiyaṃ</hi> bhayadassāvinī. <hi rend="bold">Napuṃsake</hi> bhayadassāvi cittaṃ.</p>

<p rend="bodytext"><hi rend="bold">Sāsa</hi> anusiṭṭhimhi, sadevakaṃ lokaṃ diṭṭhadhammikādivasena sāsatīti atthe –</p>

<p rend="bodytext" n="574"><hi rend="paranum">574</hi><hi rend="dot">.</hi><hi rend="bold">Sāsādīhi ratthu</hi>.</p>

<p rend="bodytext"><hi rend="bold">Sāsa</hi>iccevamādīhi dhātūhi <hi rend="bold">ratthu</hi>ppaccayo hoti.</p>

<p rend="bodytext">‘‘Ramhi ranto rādi no’’ti <hi rend="bold">rā</hi>dilopo, saralopādi, nāmabyapadeso, <hi rend="bold">syā</hi>dyuppatti, <hi rend="bold">ā</hi>ttaṃ, <hi rend="bold">si</hi>lopo. Satthā, satthāro.</p>

<p rend="bodytext"><hi rend="bold">Pā</hi> rakkhaṇe, puttaṃ pātīti atthe –</p>

<p rend="bodytext" n="575"><hi rend="paranum">575</hi><hi rend="dot">.</hi><hi rend="bold">Pādito</hi><pb ed="M" n="0.0357" /><hi rend="bold">ritu</hi>.</p>

<p rend="bodytext"><hi rend="bold">Pā</hi>iccevamādito dhātuggaṇato <hi rend="bold">ritu</hi>ppaccayo hoti, <hi rend="bold">rā</hi>dilopo saralopādi. Pitā. <hi rend="bold">Dhara</hi> dhāraṇe, mātāpitūhi dharīyatīti dhītā, ‘‘kvaci dhātū’’tiādinā <hi rend="bold">i</hi>kārassa dīgho.</p>

<p rend="bodytext"><hi rend="bold">Māna</hi> pūjāyaṃ, dhammena puttaṃ mānetīti atthe –</p>

<p rend="bodytext" n="576"><hi rend="paranum">576</hi><hi rend="dot">.</hi><hi rend="bold">Mānādīhi rātu</hi>.</p>

<p rend="bodytext"><hi rend="bold">Māna bhāsa</hi>iccevamādīhi dhātūhi <hi rend="bold">rātu</hi>ppaccayo hoti, <hi rend="bold">rā</hi>dilopo, mātā. <hi rend="bold">Bhāsa</hi> viyattiyaṃ vācāyaṃ, pubbe bhāsatīti bhātā iccādi.</p>

<p rend="bodytext"><hi rend="bold">Visa</hi> pavesane <hi rend="bold">pa</hi>pubbo, pāvisi, pavisati, pavisissatīti vā atthe –</p>

<p rend="bodytext" n="577"><hi rend="paranum">577</hi><hi rend="dot">.</hi><hi rend="bold">Visa ruja padādito ṇa</hi>.</p>

<p rend="bodytext"><hi rend="bold">Visa ruja pada</hi>iccevamādīhi dhātūhi paro <hi rend="bold">ṇa</hi>ppaccayo hotīti <hi rend="bold">ṇa</hi>ppaccayo. So ca <hi rend="bold">kita</hi>saññattā kattari bhavati, kāritabyapadesa<hi rend="bold">ṇa</hi>lopa vuddhiyo, paveso.</p>

<p rend="bodytext">Tathā <hi rend="bold">ruja</hi> roge, aruji, rujati, rujissatīti vā rogo, ‘‘kagācajāna’’nti <hi rend="bold">ja</hi>kārassa <hi rend="bold">ga</hi>kāro, uppajjatīti uppādo. <hi rend="bold">Phusa</hi> phusane, aphusi, phusati, phusissati, phusanti vā tena sampayuttāti phasso, ‘‘kvaci dhātū’’tiādinā <hi rend="bold">phusa</hi>ssa <hi rend="bold">phasso,</hi> saṃyogantattā na vuddhi. Bhavatīti bhāvo. <hi rend="bold">Uca</hi> samavāye, ucatīti oko, <hi rend="bold">ca</hi>kārassa <hi rend="bold">ka</hi>kāro. <hi rend="bold">Aya</hi> gatimhi, ayi, ayati, ayissati, ayati vā itoti āyo. <hi rend="bold">Budha</hi> avagamane, sammā bujjhatīti sambodho, āharatīti <pb ed="M" n="0.0358" /> āhāro, upahanatīti upaghāto, ‘‘hanassa ghāto’’ti <hi rend="bold">ghātā</hi>deso.</p>

<p rend="bodytext"><hi rend="bold">Ranja</hi> rāge, ranjatīti atthe <hi rend="bold">ṇa</hi>ppaccayo.</p>

<p rend="bodytext" n="578"><hi rend="paranum">578</hi><hi rend="dot">.</hi><hi rend="bold">Niggahīta saṃyogādi no</hi>.</p>

<p rend="bodytext">Saṃyogasmiṃ ādibhūto <hi rend="bold">na</hi>kāro niggahītamāpajjate. Niggahītassa vaggantattaṃ, <hi rend="bold">ja</hi>kārassa gattaṃ, raṅgo.</p>

<p rend="bodytext" n="579"><hi rend="paranum">579</hi><hi rend="dot">.</hi><hi rend="bold">Ṇamhi ranjassa jo bhāvakaraṇesu</hi>.</p>

<p rend="bodytext"><hi rend="bold">Ranja</hi>iccetassa dhātussa antabhūtassa njassa <hi rend="bold">ja</hi>kārādeso hoti bhāvakaraṇaiccetesvatthesu vihite <hi rend="bold">ṇa</hi>kāravatippaccaye pare.</p>

<p rend="bodytext">Ettha hi –</p>

<p rend="gatha1">Ṇamhi ranjassa karaṇe, jādesassa vidhānato;</p>

<p rend="gathalast">Akattaripi viññeyyo, kārake ṇassa sambhavoti.</p>

<p rend="bodytext">Ranjanti anenāti rāgo, rañjīyati anenāti vā rāgo, sayaṃ rañjatītipi rāgo. ‘‘Ṇamhi ranjassa jo’’ti yogavibhāgena <hi rend="bold">ja</hi>kāro. Pajjate anenāti pādo, patujjate anenāti patodo, jarīyati anenāti jāro. Evaṃ dāro. Tathā <hi rend="bold">kammādīsu,</hi> bhujjatīti bhogo. Evaṃ bhāgo, bhāro, labbhatīti lābho, voharīyatīti vohāro, dīyatīti dāyo, vihaññati etasmāti vighāto, viharanti etthāti vihāro, āramanti etasminti ārāmo. Evaṃ papāto iccādi.</p>

<p rend="bodytext">‘‘Ṇa’’iti vattate.</p>

<p rend="bodytext" n="580"><hi rend="paranum">580</hi><hi rend="dot">.</hi><hi rend="bold">Bhāve ca</hi>.</p>

<p rend="bodytext">Bhāvatthe bhāvābhidheyye dhātūhi <hi rend="bold">ṇa</hi>ppaccayo hoti. Bhūyate, bhavanaṃ vā bhāvo, paccate, pacanaṃ vā pāko, ‘‘kagā cajāna’’nti <hi rend="bold">kā</hi>deso.</p>

<p rend="bodytext"><hi rend="bold">Sica</hi> paggharaṇe, secanaṃ seko. <hi rend="bold">Suca</hi> soke, socanaṃ soko. <hi rend="bold">Caja</hi> hānimhi, acajjittha, cajjate, cajjissate, cajanaṃ vā cāgo. <hi rend="bold">Yaja</hi> devapūjāsaṅgatikaraṇadānesu, ijjittha, ijjate, ijjissate, yajanaṃ vā yāgo, yuñjanaṃ yogo. <hi rend="bold">Bhaja</hi> sevāyaṃ, abhajjittha, bhajjate, bhajjissate, bhajanaṃ vā bhāgo, arajjittha, rajjate, rajjissate, rajanaṃ vā rāgo, <hi rend="bold">ja</hi>ssa <hi rend="bold">ga</hi>kāro.</p>

<p rend="bodytext"><hi rend="bold">Daha</hi> bhasmīkaraṇe, pariḍayhittha, pariḍayhati, pariḍayhissati, pariḍayhanaṃ vāti atthe <hi rend="bold">ṇa</hi>ppaccayo.</p>

<p rend="bodytext">‘‘Ṇamhi, vā’’ti ca vattate.</p>

<p rend="bodytext" n="581"><hi rend="paranum">581</hi><hi rend="dot">.</hi><hi rend="bold">Dahassa do laṃ</hi>.</p>

<p rend="bodytext"><hi rend="bold">Daha</hi>iccetassa dhātussa <hi rend="bold">da</hi>kāro <hi rend="bold">la</hi>ttamāpajjate <hi rend="bold">ṇa</hi>ppaccaye pare vā. Pariḷāho, paridāho. <hi rend="bold">Bhanja</hi> avamaddane, bhañjanaṃ bhaṅgo. <hi rend="bold">Sanja</hi> saṅge, sañjanaṃ saṅgo, nassa niggahītaṃ.</p>

<p rend="bodytext">Paccayehi saṅgamma karīyati, saṅkharīyati tena vāti atthe <hi rend="bold">visarujapadā</hi>dinā, saṅkharaṇanti atthe ‘‘bhāve cā’’ti vā <hi rend="bold">ṇa</hi>ppaccayo.</p>

<p rend="bodytext">‘‘Ṇamhī’’ti vattate.</p>

<p rend="bodytext" n="582"><hi rend="paranum">582</hi><hi rend="dot">.</hi><hi rend="bold">Purasamupaparīhi</hi><pb ed="M" n="0.0360" /><hi rend="bold">karotissa khakharā vā tappaccayesu ca</hi>.</p>

<p rend="bodytext"><hi rend="bold">Pura saṃ upa pari</hi>iccetehi parassa <hi rend="bold">karoti</hi>ssa dhātussa <hi rend="bold">kha khara</hi>iccete ādesā honti vā <hi rend="bold">ta</hi>ppaccaye, <hi rend="bold">ṇa</hi>ppaccaye ca pare. ‘‘Tappaccayesū’’ti bahuvacananiddesena <hi rend="bold">tuṃ tvā</hi>dīsupi. Dhātvādesassāpi ṭhānopacārena dhātuvohārato ‘‘asaṃyogantassa vuddhi kārite’’ti vuddhi, saṅkhāro. Evaṃ parikkhāro, purekkhāro.</p>

<p rend="bodytext"><hi rend="bold">Vā</hi>ti kiṃ? Upakāro.</p>

<p rend="bodytext"><hi rend="bold">Lubha</hi> giddhimhi, lubbhanti tena, sayaṃ vā lubbhati, lubbhanamattameva vā tanti lobho. <hi rend="bold">Dusa</hi> appītimhi, dussanti tena, sayaṃ vā dussati, dussanamattameva vā tanti doso. <hi rend="bold">Muha</hi> vecitte, muyhanti tena, sayaṃ vā muyhati, muyhanamattameva vā tanti moho iccādi kattukaraṇabhāvesu yathārahaṃ yojetabbaṃ.</p>

<p rend="bodytext"><hi rend="bold">Gaha</hi> upādāne, gayhatīti atthe <hi rend="bold">visarujapadā</hi>dinā kammani <hi rend="bold">ṇa</hi>ppaccayo.</p>

<p rend="bodytext" n="583"><hi rend="paranum">583</hi><hi rend="dot">.</hi><hi rend="bold">Gahassa ghara ṇe vā</hi>.</p>

<p rend="bodytext"><hi rend="bold">Gaha</hi>iccetassa dhātussa <hi rend="bold">gharā</hi>deso hoti vā <hi rend="bold">ṇa</hi>ppaccaye pare, saralopādi, gharaṃ, gharāni.</p>

<p rend="bodytext"><hi rend="bold">Vā</hi>ti kiṃ? Gaṇhāti, gahaṇaṃ vā gāho.</p>

<p rend="bodytext">Sambhavatīti atthe –</p>

<p rend="bodytext" n="584"><hi rend="paranum">584</hi><hi rend="dot">.</hi><hi rend="bold">Kvi</hi><pb ed="M" n="0.0361" /><hi rend="bold">ca</hi>.</p>

<p rend="bodytext">Sabbadhātūhi kvipaccayo hoti, so ca <hi rend="bold">kita</hi>saññattā kattari bhavati.</p>

<p rend="bodytext" n="585"><hi rend="paranum">585</hi><hi rend="dot">.</hi><hi rend="bold">Kvilopo ca</hi>.</p>

<p rend="bodytext"><hi rend="bold">Kvino</hi> sabbassa lopo hoti. Kitantattā nāmamiva katvā <hi rend="bold">syā</hi>dyuppatti, <hi rend="bold">si</hi>lopo, sambhū. Evaṃ vibhavatīti vibhū, abhibhū, sayambhū.</p>

<p rend="bodytext">Tathā <hi rend="bold">dhū</hi> kampane, sandhunātīti sandhū. <hi rend="bold">Bhā</hi> dittimhi, vibhātīti vibhā, pabhātīti pabhā, saha, saṅgamma vā bhanti, bhāsanti vā etthāti sabhā, <hi rend="bold">saha</hi>ssa <hi rend="bold">sā</hi>deso, niggahītalopo ca.</p>

<p rend="bodytext">Bhujena gacchatīti atthe <hi rend="bold">kvi</hi>ppaccayo.</p>

<p rend="bodytext" n="586"><hi rend="paranum">586</hi><hi rend="dot">.</hi><hi rend="bold">Dhātvantassa lopo kvimhi</hi>.</p>

<p rend="bodytext">Dhātvantassa byañjanassa lopo hoti <hi rend="bold">kvi</hi>ppaccaye pare. Kvilopo, bhujago. Evaṃ urasā gacchatīti urago, turaṃ sīghaṃ turitaturito gacchatīti turago, khe gacchatīti khago, vihāyase gacchatīti vihago, vihādeso, na gacchatīti ago, nago.</p>

<p rend="bodytext"><hi rend="bold">Khanu</hi> avadhāraṇe <hi rend="bold">saṃ</hi>pubbo, saṅkhani, saṅkhanati, saṅkhanissatīti vā saṅkho. <hi rend="bold">Ramu</hi> kīḷāyaṃ, kuñje ramatīti kuñjaro. <hi rend="bold">Jana</hi> janane, kammato jātoti atthe <hi rend="bold">kvi</hi>ppaccayo, dhātvantassa lopādi purimasamaṃ, pañcamītappurisova viseso. Kammajo vipāko, kammajā paṭisandhi, kammajaṃ rūpaṃ <pb ed="M" n="0.0362" />. Evaṃ cittajaṃ, utujaṃ, āhārajaṃ, attajo putto. Vārimhi jāto vārijo. Evaṃ thalajo, paṅkajaṃ, jalajaṃ, aṇḍajaṃ, sirajaṃ, sattamīsamāso. Dvikkhattuṃ jāto dvijo, pacchā jāto anujo iccādi.</p>

<p rend="bodytext"><hi rend="bold">Vida</hi> ñāṇe, lokaṃ avedīti atthe <hi rend="bold">kvi</hi>ppaccayo.</p>

<p rend="bodytext">‘‘Kvimhī’’ti vattate.</p>

<p rend="bodytext" n="587"><hi rend="paranum">587</hi><hi rend="dot">.</hi><hi rend="bold">Vidante ū</hi>.</p>

<p rend="bodytext"><hi rend="bold">Vida</hi>dhātuno ante <hi rend="bold">ū</hi>kārāgamo hoti <hi rend="bold">kvi</hi>mhi, kvilopo. Lokavidū.</p>

<p rend="bodytext"><hi rend="bold">Disa</hi> pekkhaṇe, imamiva naṃ apassi, passati, passissatīti, ayamiva dissatīti vā atthe <hi rend="bold">kvi</hi>ppaccayo.</p>

<p rend="bodytext">‘‘Dhātvantassa lopo kvimhī’’ti dhātvantalope sampatte –</p>

<p rend="bodytext" n="588"><hi rend="paranum">588</hi><hi rend="dot">.</hi><hi rend="bold">Iyatamakiesānamantassaro dīghaṃ kvaci disassa guṇaṃ do raṃ sakkhī ca</hi>.</p>

<p rend="bodytext"><hi rend="bold">Ima ya ta amha kiṃ eta samāna</hi>iccetesaṃ sabbanāmānaṃ upamānupapadabhāvena <hi rend="bold">disa</hi>ssa dhātussa guṇabhūtānaṃ anto saro <hi rend="bold">dīgha</hi>māpajjate, <hi rend="bold">disa</hi>iccetassa dhātussa antassa <hi rend="bold">sa kkha ī</hi>iccete ādesā ca honti. <hi rend="bold">Disa</hi>ssa <hi rend="bold">da</hi>kāro <hi rend="bold">ra</hi>kāramāpajjateti kvimhi dhātvantassa <hi rend="bold">sa</hi>saddādesaṃ katvā kvilopādimhi ca kate <hi rend="bold">i</hi>iti nipātanena <hi rend="bold">ima</hi>sadda<hi rend="bold">ssi</hi>kāre, tassiminā dīghe ca kate <hi rend="bold">syā</hi>dyuppatti.</p>

<p rend="bodytext">Īdiso <pb ed="M" n="0.0363" /> puriso, īdisā kaññā, īdisī vā, īdisaṃ cittaṃ. Tathā yamiva naṃ passati, yo viya dissatīti vā yādiso, yādisā, yādisī, yādisaṃ. Tamiva naṃ passati, so viya dissatīti vā tādiso, tādisā, tādisī, tādisaṃ. Mamiva naṃ passati, ahaṃ viya so dissatīti vā mādiso, mādisā, mādisī, mādisaṃ, <hi rend="bold">ma</hi>iti nipātanena <hi rend="bold">amha</hi>saddassa <hi rend="bold">ma</hi>saddādeso. Kimiva naṃ passati, ko viya dissatīti vā kīdiso, kīdisā, kīdisī, kīdisaṃ. Etamiva naṃ passati, eso viya dissatīti vā ediso, etādiso vā, edisā, edisī, edisaṃ, <hi rend="bold">e</hi>iti nipātanena <hi rend="bold">eta</hi>saddassa <hi rend="bold">e</hi>kāro. Samānaṃ katvā naṃ passati, samāno viya dissatīti sādiso, sadiso, <hi rend="bold">sa</hi>iti nipātanena <hi rend="bold">samāna</hi>ssa <hi rend="bold">sā</hi>deso, tadantassa vā dīgho, sādisā, sādisī, sadisā, sadisī, sādisaṃ, sadisaṃ.</p>

<p rend="bodytext"><hi rend="bold">Da</hi>kārassa <hi rend="bold">ra</hi>kārādese pana īriso, yāriso, tāriso, māriso, kīriso, eriso, sāriso, sariso. <hi rend="bold">Kkhā</hi>dese īdikkho, yādikkho, tādikkho, mādikkho, kīdikkho, edikkho, sādikkho, sadikkho. <hi rend="bold">Ra</hi>kārādese sārikkho, sarikkho, īkārādese īdī, yādī, tādī, mādī, kīdī, edī, sādī.</p>

<p rend="bodytext"><hi rend="bold">Ca</hi>saddena <hi rend="bold">tumhā</hi>diupapadepi tumhe viya dissatīti tumhādiso, tumhādisī, khandhā viya dissantīti khandhādisā iccādi.</p>

<p rend="bodytext"><hi rend="bold">Dhara</hi> dhāraṇe, apāyesvapatamāne adhigatamaggādike satte dhāreti, dharanti tenāti vā, salakkhaṇaṃ dhāreti vā, paccayehi dharīyati vāti atthe –</p>

<p rend="bodytext" n="589"><hi rend="paranum">589</hi><hi rend="dot">.</hi><hi rend="bold">Dharādīhi</hi><pb ed="M" n="0.0364" /><hi rend="bold">rammo</hi>.</p>

<p rend="bodytext"><hi rend="bold">Dhara</hi>iccevamādīhi dhātūhi <hi rend="bold">ramma</hi>ppaccayo hoti.</p>

<p rend="bodytext">So ca –</p>

<p rend="gatha1">Kammaggahaṇabho bhāva- kammesūtettha vediyo;</p>

<p rend="gathalast">Akattaripi hotīti, kārake rammappaccayo.</p>

<p rend="bodytext"><hi rend="bold">Rā</hi>dilopo, dhammo, evaṃ karīyatīti kammaṃ. <hi rend="bold">Vara</hi> varaṇe, vammaṃ.</p>

<p rend="bodytext"><hi rend="bold">Saṃsa</hi> pasaṃsane <hi rend="bold">pa</hi>pubbo, piyaiccupapadaṃ, piyaṃ pasaṃsituṃ sīlaṃ yassāti vā piyaṃ pasaṃsanasīlo, piyaṃ pasaṃsanadhammo, piyaṃ pasaṃsane sādhukārīti vā atthe –</p>

<p rend="bodytext" n="590"><hi rend="paranum">590</hi><hi rend="dot">.</hi><hi rend="bold">Tassīlādīsu ṇītvāvī ca</hi>.</p>

<p rend="bodytext"><hi rend="bold">Sīlaṃ</hi> pakati, tassīla taddhamma tassādhukārīsvatthesu gamyamānesu sabbadhātūhi <hi rend="bold">ṇī tu āvī</hi>iccete paccayā hontīti kattari <hi rend="bold">ṇī</hi>paccayo, saṃyogantattāna vuddhi. Sesaṃ neyyaṃ.</p>

<p rend="bodytext">Piyapasaṃsī rājā. Atha vā piyaṃ pasaṃsi, pasaṃsati, pasaṃsissati vā sīlena vā dhammena vā sādhu vāti piyapasaṃsī, piyapasaṃsinī, piyapasaṃsi kulaṃ. Brahmaṃ carituṃ sīlaṃ yassāti vā brahmaṃ carati sīlena, dhammena, sādhu vāti brahmacārī, brahmacārinī, brahmacāri. Evaṃ saccavādī, dhammavādī, sīghayāyī, pāpakārī, mālākārī iccādi.</p>

<p rend="bodytext"><hi rend="bold">Ca</hi>saddena attamānepi <hi rend="bold">ṇī,</hi> paṇḍitaṃ attānaṃ maññatīti paṇḍitamānī bālo, bahussutamānī iccādi.</p>

<p rend="bodytext"><hi rend="bold">Vatu</hi><pb ed="M" n="0.0365" /> vattane <hi rend="bold">pa</hi>pubbo, pasayha pavattituṃ sīlaṃ yassāti atthe iminā <hi rend="bold">tu</hi>ppaccayo, pasayhapavattā. Atha vā <hi rend="bold">vaca</hi> viyattiyaṃ vācāyaṃ, pasayha pavattituṃ sīlamassāti pasayhapavattā, pasayhapavattāro, bhujādittā dhātvantalopadvittāni, sesaṃ kattusamaṃ.</p>

<p rend="bodytext">Bhayaṃ passituṃ sīlaṃ yassāti vā bhayaṃ dassanasīlo, bhayaṃ dassanadhammo, bhayaṃ dassane sādhukārīti vā bhayadassāvī, bhayadassāvinī, bhayadassāvi cittaṃ. Evaṃ ādīnavadassāvī.</p>

<p rend="bodytext">‘‘Tassīlādīsū’’ti adhikāro.</p>

<p rend="bodytext" n="591"><hi rend="paranum">591</hi><hi rend="dot">.</hi><hi rend="bold">Sadda ku dha ca la ma ṇḍa ttha rucādīhi yu</hi>.</p>

<p rend="bodytext"><hi rend="bold">Sadda ku dha ca la maṇḍatthe</hi>hi dhātūhi, <hi rend="bold">rucā</hi>dīhi ca <hi rend="bold">yu</hi>ppaccayo hoti tassīlādīsvatthesu.</p>

<p rend="bodytext"><hi rend="bold">Ghusa</hi> sadde, ghosituṃ sīlaṃ assāti vā ghosanasīloti vā aghosayi, ghosayati, ghosayissati sīlena, dhammena, sādhu vāti atthe iminā <hi rend="bold">yu</hi>ppaccayo, tassa ‘‘anakā yuṇvūna’’nti <hi rend="bold">anā</hi>deso, ‘‘aññesu cā’’ti vuddhi, so ghosano, sā ghosanā. <hi rend="bold">Bhāsa</hi> viyattiyaṃ vācāyaṃ, bhāsituṃ sīlamassāti vā bhāsanasīlo, bhāsanadhammo, bhāsane sādhukārīti vā bhāsano.</p>

<p rend="bodytext"><hi rend="bold">Kudha</hi> kope, kujjhituṃ sīlamassāti vā kujjhanasīloti vā kodhano, kodhanā, kodhanaṃ.</p>

<p rend="bodytext"><hi rend="bold">Rusa</hi> rose, rosituṃ sīlamassāti vā rosanasīloti vā rosano.</p>

<p rend="bodytext"><hi rend="bold">Cala</hi> kampane, calituṃ sīlaṃ yassāti vā calati sīlenāti vā calano. <hi rend="bold">Kapi</hi>calane, kampituṃ sīlaṃ yassāti vā <pb ed="M" n="0.0366" /> akampi, kampati, kampissati sīlenāti vā kampano, <hi rend="bold">i</hi>kārānubandhidhātusarato ‘‘kvaci dhātū’’tiādinā, ‘‘niggahītañcā’’ti vā niggahītāgamo. <hi rend="bold">Phadi</hi> kiñcicalane, phandituṃ sīlaṃ yassāti vā phandati sīlenāti vā phandano.</p>

<p rend="bodytext"><hi rend="bold">Maḍi</hi> bhūsāyaṃ, maṇḍayituṃ sīlaṃ yassāti vā maṇḍayati sīlenāti vā maṇḍano. <hi rend="bold">Bhūsa</hi> alaṅkāre, bhūsanasīloti vā abhūsayi, bhūsayati, bhūyayissati sīlenāti vā bhūsano, bhūsanā, bhūsanaṃ.</p>

<p rend="bodytext"><hi rend="bold">Ruca</hi> dittimhi, arucci, ruccati, ruccissati sīlenāti vā rocano. <hi rend="bold">Juta</hi> dittimhi, ajoti, jotati, jotissati sīlenāti vā jotano. <hi rend="bold">Vaḍḍha</hi> vaḍḍhane, vaḍḍhituṃ sīlamassāti vaḍḍhano iccādi.</p>

<p rend="bodytext" n="592"><hi rend="paranum">592</hi><hi rend="dot">.</hi><hi rend="bold">Pārādigamimhā rū</hi>.</p>

<p rend="bodytext"><hi rend="bold">Pārā</hi>diupapadehi parasmā <hi rend="bold">gami</hi>iccetasmā dhātumhā paro <hi rend="bold">rū</hi>paccayo hoti tassīlādīsvatthesu kattariyeva. Pāro ādi yesaṃ te pārādayo, pārādīhi gami <hi rend="bold">pārādigami</hi>. <hi rend="bold">Rā</hi>dilopo, bhavapāraṃ gantuṃ sīlaṃ yassāti vā bhavapāraṃ gamanasīlo, bhavapāraṃ gamanadhammo, bhavapāraṃ gamane sādhukārīti vā bhavapāragū, bhavapāraguno. Antaṃ gamanasīlo antagū. Evaṃ vedagū, addhagū.</p>

<p rend="bodytext">‘‘Rū’’ti vattate.</p>

<p rend="bodytext" n="593"><hi rend="paranum">593</hi><hi rend="dot">.</hi><hi rend="bold">Bhikkhādito ca</hi>.</p>

<p rend="bodytext"><hi rend="bold">Bhikkha</hi>iccevamādīhi dhātūhi <hi rend="bold">rū</hi>paccayo hoti tassīlādīsvatthesu. <hi rend="bold">Bhikkha</hi> yācane, bhikkhituṃ sīlaṃ yassāti vā abhikkhi, bhikkhati, bhikkhissati sīlenāti vā bhikkhanadhammoti <pb ed="M" n="0.0367" /> vā bhikkhane sādhukārīti vā bhikkhu, ‘‘kvaci dhātū’’tiādinā rassattaṃ. <hi rend="bold">Ikkha</hi> dassanaṅkesu, saṃsāre bhayaṃ ikkhatītipi bhikkhu, vijānituṃ sīlaṃ yassa, vijānanasīloti vā viññū, sabbaṃ jānātīti sabbaññū. Evaṃ mattaññū, dhammaññū, atthaññū, kālaññū, kataññū iccādayo.</p>

<p rend="bodytext" n="594"><hi rend="paranum">594</hi><hi rend="dot">.</hi><hi rend="bold">Hanatyādīnaṃ ṇuko</hi>.</p>

<p rend="bodytext"><hi rend="bold">Hanatyā</hi>dīnaṃ dhātūnamante <hi rend="bold">ṇuka</hi>ppaccayo hoti tassīlādīsvatthesu kattari, antāpekkhāyaṃ chaṭṭhī, <hi rend="bold">ṇa</hi>kāro vuddhattho. Āhananasīlo āghātuko, ghātādeso, saralopādi, karaṇasīlo kāruko sippi. <hi rend="bold">Bhī</hi> bhaye, bhāyanasīlo bhīruko, <hi rend="bold">ra</hi>kārāgamo. <hi rend="bold">Ava</hi> rakkhaṇe, āvuko pitā.</p>

<p rend="bodytext" n="595"><hi rend="paranum">595</hi><hi rend="dot">.</hi><hi rend="bold">Saṃhanaññāya vā ro gho</hi>.</p>

<p rend="bodytext"><hi rend="bold">Saṃ</hi>pubbāya <hi rend="bold">hana</hi>iccetāya dhātuyā, aññāya ca dhātuyā paro <hi rend="bold">ra</hi>ppaccayo hoti, <hi rend="bold">hana</hi>ssa <hi rend="bold">gho</hi> ca. <hi rend="bold">Vā</hi>ggahaṇaṃ sampiṇḍanatthaṃ, vikappanatthaṃ vā, tena saṅghātotipi siddhaṃ hoti.</p>

<p rend="gatha1">Hanassevāyaṃ gho hoti, abhidhānānurūpato;</p>

<p rend="gathalast">Asaṃpubbā ca ro tena, paṭighotipi sijjhati.</p>

<p rend="bodytext"><hi rend="bold">Hana</hi> hiṃsāgatīsu <hi rend="bold">saṃ</hi> pubbo, saṃhanati samaggaṃ kammaṃ samupagacchati, sammadeva kilesadarathe hanatīti vā saṅgho, <hi rend="bold">rā</hi>dilopo <pb ed="M" n="0.0368" />, samantato nagarassa bāhiye khaññatīti parikhā, itthiyaṃ <hi rend="bold">ā</hi>paccayo, antaṃ karotīti antako maccu.</p>

<p rend="bodytext">‘‘Bhāvakammesū’’ti vattate.</p>

<p rend="bodytext" n="596"><hi rend="paranum">596</hi><hi rend="dot">.</hi><hi rend="bold">Nandādīhi yu</hi>.</p>

<p rend="bodytext"><hi rend="bold">Nanda</hi>iccevamādīhi dhātūhi paro <hi rend="bold">yu</hi>ppaccayo hoti bhāvakammesu. ‘‘Anakā yuṇvūna’’nti <hi rend="bold">yu</hi>ppaccayassa <hi rend="bold">anā</hi>deso, <hi rend="bold">nanda</hi> samiddhimhi, <hi rend="bold">nanda</hi> nandane vā. <hi rend="bold">Bhāve</hi> – nandīyate nandanaṃ. <hi rend="bold">Kamme</hi> – anandīyittha, nandīyati, nandīyissati, nanditabbanti vā nandanaṃ vanaṃ, gayhati, gahaṇīyaṃ vā gahaṇaṃ, gaṇhanaṃ vā, caritabbaṃ caraṇaṃ, bhūyate bhavanaṃ, hūyate havanaṃ. Rundhitabbaṃ rundhanaṃ, rodhanaṃ vā, bhuñjitabbaṃ bhuñjanaṃ, bhojanaṃ vā. Bujjhitabbaṃ bujjhanaṃ, bodhanaṃ vā. Sūyati, suti vā savaṇaṃ, pāpīyatīti pāpuṇanaṃ, pāpanaṃ vā, pālīyatīti pālanaṃ iccādi.</p>

<p rend="bodytext">‘‘Yū’’ti vattate.</p>

<p rend="bodytext" n="597"><hi rend="paranum">597</hi><hi rend="dot">.</hi><hi rend="bold">Kattukaraṇapadesesu ca</hi>.</p>

<p rend="bodytext"><hi rend="bold">Kattukaraṇapadesa</hi>iccetesvatthesu ca sabbadhātūhi <hi rend="bold">yu</hi>ppaccayo hoti. Ettha ca <hi rend="bold">padeso</hi>ti adhikaraṇakārakaṃ vuccati. <hi rend="bold">Kattari</hi> tāva – rajaṃ haratīti rajoharaṇaṃ toyaṃ. Āramaṇaṃ vijānātīti viññāṇaṃ, vijānanaṃ vā, <hi rend="bold">ānanajā</hi>desā. <hi rend="bold">Ghā</hi> gandhopādāne, ghāyatīti ghānaṃ, <hi rend="bold">jhe</hi> cintāyaṃ, jhāyatīti jhānaṃ, ‘‘kvaci dhātū’’tiādinā <hi rend="bold">ā</hi>ttaṃ.</p>

<p rend="bodytext"><hi rend="bold">Karaṇe</hi><pb ed="M" n="0.0369" /><hi rend="bold">– kara</hi> karaṇe, karoti tenāti karaṇaṃ, yathāsarūpaṃ saddā byākarīyanti etenāti byākaraṇaṃ. <hi rend="bold">Pūra</hi> pūraṇe, pūrayati tenāti pūraṇaṃ. Dīyati anenāti dānaṃ, pamīyati anenāti pamānaṃ, vuccati anenāti vacanaṃ, panudati, panujjate anenāti vā panūdano. <hi rend="bold">Sūda</hi> paggharaṇe, sūdati, sujjate anenāti vā sūdano, suṇāti, sūyati etenāti vā savaṇaṃ. <hi rend="bold">Lū</hi> chedane, lunāti, lūyati anenāti vā lavanaṃ, lavaṇaṃ, loṇaṃ vā. Nayati, nīyati etenāti vā nayanaṃ. <hi rend="bold">Pū</hi> pavane, punāti, pūyate anenāti vā pavano, sameti, samīyati vā pāpaṃ anenāti samaṇo, samaṇaṃ vā. Tathā bhāveti, bhāvīyati ekāyāti vā bhāvanā. Evaṃ pācanaṃ, pācāpanaṃ iccādi.</p>

<p rend="bodytext"><hi rend="bold">Adhikaraṇe – ṭhā</hi> gatinivattimhi, tiṭṭhati tasminti ṭhānaṃ. Evaṃ sayanaṃ, senaṃ vā, āsanaṃ, adhikarīyati etthāti adhikaraṇaṃ.</p>

<p rend="bodytext"><hi rend="bold">Ca</hi>saddena <hi rend="bold">sampadānāpādāne</hi>supi – sammā pakārena dadāti assāti sampadānaṃ, apecca etasmā ādadātīti apādānaṃ.</p>

<p rend="bodytext" n="598"><hi rend="paranum">598</hi><hi rend="dot">.</hi><hi rend="bold">Saññāyaṃ dādhāto i</hi>.</p>

<p rend="bodytext">Saññāyaṃ gamyamānāyaṃ <hi rend="bold">dādhā</hi>iccetehi dhātūhi <hi rend="bold">i</hi>ppaccayo hoti, bhāvakammādiadhikārevāyaṃ, saralopādi. <hi rend="bold">Dā</hi> dāne <hi rend="bold">ā</hi>pubbo, ādīyatītiādi. Evaṃ upādi. <hi rend="bold">Dhā</hi> dhāraṇe <pb ed="M" n="0.0370" />, udakaṃ dadhātīti udadhi, <hi rend="bold">tesu vuddhilopā</hi>dinā saññāyaṃ <hi rend="bold">udaka</hi>ssa <hi rend="bold">udā</hi>deso. Jalaṃ dhīyate asminti jaladhi, vālāni dadhāti tasminti vāladhi, sandhīyati, sandadhātīti vā sandhi, nidhīyatīti nidhi. Evaṃ vidhīyati, vidadhāti, vidhānaṃ vā vidhi, sammā, samaṃ vā cittaṃ ādadhātīti samādhi.</p>

<p rend="bodytext" n="599"><hi rend="paranum">599</hi><hi rend="dot">.</hi><hi rend="bold">Itthiyamatiyavo vā</hi>.</p>

<p rend="bodytext">Itthiyaṃ abhidheyyāyaṃ sabbadhātūhi <hi rend="bold">a</hi>kāra<hi rend="bold">tiyu</hi>iccete paccayā honti vā bhāvakammādīsu. <hi rend="bold">A</hi>ppaccaye tāva <hi rend="bold">jara</hi> vayohānimhi, jīrati, jīraṇanti vā jarā, ‘‘itthiyamato āpaccayo’’ti <hi rend="bold">ā</hi>paccayo, paṭisambhijjatīti paṭisambhidā. Paṭipajjati etāyāti paṭipadā. Evaṃ sampadā, āpadā. Upādīyatīti upādā. Sañjānātīti saññā, pajānātīti paññā. Upekkhatīti upekkhā. Cintanaṃ cintā. Patiṭṭhānaṃ patiṭṭhā. <hi rend="bold">Sikkha</hi> vijjopādāne, sikkhanaṃ, sikkhīyatīti vā sikkhā. Evaṃ bhikkhā. <hi rend="bold">Jhe</hi> cintāyaṃ, parasampattiṃ abhimukhaṃ jhāyatīti abhijjhā, hitesitaṃ upaṭṭhapetvā jhāyatīti upajjhā, upajjhāyo, sammā jhāyati etthāti sajjhā.</p>

<p rend="bodytext"><hi rend="bold">Isu</hi><pb ed="M" n="0.0371" /> icchāyaṃ, esananti atthe <hi rend="bold">a</hi>ppaccayo, ‘‘isu yamūnamanto ccho vā’’ti <hi rend="bold">cchā</hi>deso, icchā. <hi rend="bold">Puccha</hi> pucchane, pucchanaṃ pucchā, tikicchanaṃ tikicchā, ghasitumicchā jighacchā, titikkhā, bubhukkhā, pātumicchā pipāsā, maṇḍūkagatiyā <hi rend="bold">vā</hi>dhikārato <hi rend="bold">vā</hi>desābhāvo. Byāpitumicchā vicchā iccādi.</p>

<p rend="bodytext"><hi rend="bold">Ti</hi>ppaccaye sambhavanaṃ sambhūti. <hi rend="bold">Vā</hi>dhikārato <hi rend="bold">ti</hi>ppaccayamhi na vuddhi, savaṇaṃ suti, nayanaṃ, nīyati <hi rend="bold">e</hi>tāyāti vā nīti. <hi rend="bold">Mana</hi> ñāṇe, maññatīti mati.</p>

<p rend="bodytext">‘‘Te, no, timhī’’ti ca vattate.</p>

<p rend="bodytext" n="600"><hi rend="paranum">600</hi><hi rend="dot">.</hi><hi rend="bold">Gamakhanahanaramādīnamanto</hi>.</p>

<p rend="bodytext"><hi rend="bold">Gama khana hana rama</hi>iccevamādīnaṃ <hi rend="bold">ma</hi>kāra<hi rend="bold">na</hi>kārantānaṃ dhātūnaṃ anto byañjano <hi rend="bold">no</hi> hoti <hi rend="bold">ta</hi>ppaccaye, <hi rend="bold">ti</hi>mhi cāti dhātvantalopo. Gamanaṃ, gantabbāti vā gati, upahananaṃ upahati, ramanti tāya, ramaṇaṃ vā rati. <hi rend="bold">Tanu</hi> vitthāre, tananaṃ tati. <hi rend="bold">Yamu</hi> uparame, niyamanaṃ niyati. ‘‘Ramato, ramatī’’tiādīsu pana akārabyavahitattā na dhātvantalopo, bhuñjanaṃ bhutti, yuñjanaṃ yutti, ‘‘bhujādīnamanto no dvi cā’’ti dhātvantalopo, dvittañca. Samāpajjanaṃ, samāpajjateti vā samāpatti, sampatti, ‘‘gupādīnañcā’’ti dhātvantalopadvittāni. ‘‘Kvaci dhātū’’tiādinā <hi rend="bold">hā</hi>dito <hi rend="bold">ti</hi>ssa <hi rend="bold">ni</hi> hoti. Hāni, jāni iccādi.</p>

<p rend="bodytext"><hi rend="bold">Yu</hi>ppaccaye <hi rend="bold">cita</hi> sañcetane, cetayatīti atthe <hi rend="bold">yu</hi>ppaccayo, <hi rend="bold">anā</hi>desavuddhī, <hi rend="bold">ā</hi>paccayo, cetanā. <hi rend="bold">Vida</hi> anubhavane <pb ed="M" n="0.0372" />, vedayatīti vedanā. <hi rend="bold">Disī</hi> uccāraṇe, desīyatīti desanā, bhāvīyatīti bhāvanā iccādi.</p>

<p rend="bodytext">‘‘Itthiyaṃ, vā’’ti ca vattate.</p>

<p rend="bodytext" n="601"><hi rend="paranum">601</hi><hi rend="dot">.</hi><hi rend="bold">Karato ririya</hi>.</p>

<p rend="bodytext"><hi rend="bold">Kara</hi>dhātuto itthiyamanitthiyaṃ vā abhidheyyāyaṃ <hi rend="bold">ririya</hi>ppaccayo hoti, <hi rend="bold">rā</hi>dilopo. Kattabbā kiriyā. Karaṇīyaṃ kiriyaṃ.</p>

<p rend="bodytext">‘‘Kattarī’’ti vattate.</p>

<p rend="bodytext" n="602"><hi rend="paranum">602</hi><hi rend="dot">.</hi><hi rend="bold">Jito ina sabbattha</hi>.</p>

<p rend="bodytext"><hi rend="bold">Ji</hi>iccetāya dhātuyā paro <hi rend="bold">ina</hi>ppaccayo hoti sabbakāle kattari. <hi rend="bold">Ji</hi> jaye, pāpake akusale dhamme ajini, jināti, jinissatīti vā jino.</p>

<p rend="bodytext">‘‘Inā’’ti vattate.</p>

<p rend="bodytext" n="603"><hi rend="paranum">603</hi><hi rend="dot">.</hi><hi rend="bold">Supato ca</hi>.</p>

<p rend="bodytext"><hi rend="bold">Supa</hi>iccetāya dhātuyā ca paro <hi rend="bold">ina</hi>ppaccayo hoti. <hi rend="bold">Supa</hi> saye, supati, supananti vā supino, supinaṃ.</p>

<p rend="bodytext"><hi rend="bold">Sī</hi> saye, ‘‘īsaṃ’’iti upapadaṃ, īsaṃ sīyati bhavatāti atthe –</p>

<p rend="bodytext" n="604"><hi rend="paranum">604</hi><hi rend="dot">.</hi><hi rend="bold">Īsaṃdusūhi kha</hi>.</p>

<p rend="bodytext"><hi rend="bold">Īsaṃdusu</hi>iccetehi upapadehi parehi dhātūhi <hi rend="bold">kha</hi>ppaccayo hoti.</p>

<p rend="bodytext">So ca –</p>

<p rend="bodytext" n="605"><hi rend="paranum">605</hi><hi rend="dot">.</hi><hi rend="bold">Bhāvakammesu</hi><pb ed="M" n="0.0373" /><hi rend="bold">kiccaktakkhatthā</hi>.</p>

<p rend="bodytext"><hi rend="bold">Bhāvakamma</hi>iccetesvatthesu <hi rend="bold">kiccaktakkhattha</hi>iccete paccayā hontīti niyamato bhāvakammesveva hoti. ‘‘Kvaci dhātū’’ti <hi rend="bold">kkha</hi>kārānubandhassa lopo, vuddhi, <hi rend="bold">ayā</hi>desadvittāni, īsassayo bhavatā, dukkhena sīyati dussayo, sukhena sīyati sussayo.</p>

<p rend="bodytext"><hi rend="bold">Kamme</hi> – īsaṃ karīyatīti īsakkaraṃ kammaṃ bhavatā. Evaṃ dukkhena karīyatīti dukkaraṃ hitaṃ bhavatā, sukaraṃ pāpaṃ bālena, dukkhena bharīyatīti dubbharo mahiccho. Sukhena bharīyatīti subharo appiccho. Dukkhena rakkhitabbanti durakkhaṃ cittaṃ. Dukkhena passitabboti duddaso dhammo. Sukhena passitabbanti sudassaṃ paravajjaṃ. Dukkhena anubujjhitabboti duranubodho dhammo. Sukhena bujjhitabbanti subodhamiccādi.</p>

<p rend="bodytext"><hi rend="bold">Budha</hi> avagamane, sabbe saṅkhatāsaṅkhatasammutibhede dhamme abujjhi, bujjhati, bujjhissatīti vā atthe –</p>

<p rend="bodytext">‘‘Ta’’iti vattate.</p>

<p rend="bodytext" n="606"><hi rend="paranum">606</hi><hi rend="dot">.</hi><hi rend="bold">Budhagamāditthe kattari</hi>.</p>

<p rend="bodytext"><hi rend="bold">Budhagamu</hi>iccegamādīhi dhātūhi tadatthe gamyamāne kattari <hi rend="bold">ta</hi>ppaccayo hoti sabbakāle.</p>

<p rend="bodytext">‘‘Tassā’’ti vattate.</p>

<p rend="bodytext" n="607"><hi rend="paranum">607</hi><hi rend="dot">.</hi><hi rend="bold">Dhaḍhabhahehi dha ḍhā ca</hi>.</p>

<p rend="bodytext"><hi rend="bold">Dhaḍha</hi>nta <hi rend="bold">bhaha</hi>ntehi dhātūhi parassa paccaya<hi rend="bold">ta</hi>kārassa yathākkamaṃ <hi rend="bold">dha</hi>kāra<hi rend="bold">ḍha</hi>kārādesā hontīti <hi rend="bold">dhabha</hi>to <hi rend="bold">ta</hi>kārassa <pb ed="M" n="0.0374" /><hi rend="bold">dha</hi>kāro, ‘‘hacatutthāna’’nti ettha <hi rend="bold">ha</hi>kāraggahaṇato <hi rend="bold">ha</hi>kāratopi kvaci <hi rend="bold">dha</hi>ttaṃ, abyavadhāne cāyaṃ, tena ‘‘rundhati, ārādhito, vaḍḍhito, labhitvā, gahito’’tiādīsu paccayāgamabyavahitattā <hi rend="bold">na</hi> bhavati.</p>

<p rend="bodytext" n="608"><hi rend="paranum">608</hi><hi rend="dot">.</hi><hi rend="bold">Hacatutthānamantānaṃ do dhe</hi>.</p>

<p rend="bodytext"><hi rend="bold">Ha</hi>kāravaggacatutthānaṃ dhātvantabhūtānaṃ <hi rend="bold">da</hi>kārādeso hoti <hi rend="bold">dha</hi>kāre pare. Buddho bhagavā. Saraṇaṃ agacchi, gacchati, gacchissatīti vā saraṇaṅgato upāsako, ‘‘gamakhanahanaramādīnamanto’’ti dhātvantalopo. Evaṃ jānātīti ñāto. <hi rend="bold">I</hi> gatimhi, upetīti upeto. <hi rend="bold">Cinta</hi> cintāyaṃ, cintetīti cittaṃ, ‘‘gupādīnañcā’’ti dhātvantalopadvittāni. <hi rend="bold">Sanja</hi> saṅge, rūpādīsu asajji, sajjati, sajjissatīti vā satto, ‘‘bhujādīnamanto no dvi cā’’ti dhātvantalopo, dvittañca.</p>

<p rend="bodytext">‘‘Saññāya’’miti vattate.</p>

<p rend="bodytext" n="609"><hi rend="paranum">609</hi><hi rend="dot">.</hi><hi rend="bold">Tikiccāsiṭṭhe</hi>.</p>

<p rend="bodytext">Saññāyamabhidheyyāyaṃ āsiṭṭhe gamyamāne dhātūhi <hi rend="bold">ti</hi>ppaccayo hoti, <hi rend="bold">kita</hi>paccayo ca. Jino enaṃ bujjhatūti jinabuddhi, <hi rend="bold">dha</hi>kāra<hi rend="bold">da</hi>kārādesā, dhanamassa bhavatūti dhanabhūti.</p>

<p rend="bodytext"><hi rend="bold">Kita</hi>paccaye bhavatūti bhūto, dhammo enaṃ dadātūti dhammadinno, ‘‘bhidādito inna anna īṇā vā’’ti <hi rend="bold">ta</hi>ppaccayassa <hi rend="bold">innā</hi>deso. Vaḍḍhatūti vaḍḍhamāno, ‘‘bhūvādito a’’iti <hi rend="bold">mānantesu a</hi>ppaccayo, nandatūti nandako, jīvatūti jīvako iccādi.</p>

<p rend="bodytext" n="610"><hi rend="paranum">610</hi><hi rend="dot">.</hi><hi rend="bold">Āgamā</hi><pb ed="M" n="0.0375" /><hi rend="bold">tuko</hi>.</p>

<p rend="bodytext"><hi rend="bold">Ā</hi>pubbā <hi rend="bold">gami</hi>to <hi rend="bold">tuka</hi>ppaccayo hoti, kitakattā kattari. Āgacchatīti āgantuko.</p>

<p rend="bodytext">‘‘Gamā’’ti vattate.</p>

<p rend="bodytext" n="611"><hi rend="paranum">611</hi><hi rend="dot">.</hi><hi rend="bold">Bhabbe ika</hi>.</p>

<p rend="bodytext"><hi rend="bold">Gami</hi>to <hi rend="bold">ika</hi>ppaccayo hoti bhabbatthe. Gantuṃ bhabboti gamiko bhikkhu.</p>

<p rend="centre">Tekālikappaccayantanayo.</p>

<p rend="subhead">Atītappaccayantanaya</p>

<p rend="bodytext" n="612"><hi rend="paranum">612</hi><hi rend="dot">.</hi><hi rend="bold">Atīte ta tavantu tāvī</hi>.</p>

<p rend="bodytext">Atīte kāle sabbehi dhātūhi <hi rend="bold">ta tavantu tāvī</hi> iccete paccayā honti. Ete eva parasamaññāya <hi rend="bold">niṭṭha</hi>saññakāpi, te ca <hi rend="bold">kita</hi>saññattā kattari bhavanti. Abhavīti bhūto, bhūtā, bhūtaṃ, ‘‘aññesu cā’’ti etthānuvattita<hi rend="bold">vā</hi>ggahaṇena <hi rend="bold">ta tavantutāvī</hi>su vuddhi na hoti. <hi rend="bold">Hu</hi> dānādanahabyappadānesu, ahavīti huto aggiṃ.</p>

<p rend="bodytext"><hi rend="bold">Tavantu</hi>ppaccaye – ‘‘ā simhī’’ti <hi rend="bold">ā</hi>kāro, aggiṃ hutavā, hutavanto iccādi guṇavantusamaṃ. <hi rend="bold">Tāvīmhi</hi> – aggiṃ hutāvī, aggiṃ hutāvino iccādi daṇḍīsamaṃ. Itthiyaṃ <hi rend="bold">inī</hi>paccayo – hutāvinī, napuṃsake – rassattaṃ hutāvi.</p>

<p rend="bodytext"><hi rend="bold">Vasa</hi> nivāse, vassaṃ avasīti atthe <hi rend="bold">ta</hi>ppaccayo, <hi rend="bold">sa</hi>kārantattā ‘‘sādisanta’’iccādinā <hi rend="bold">ṭhā</hi>dese sampatte –</p>

<p rend="bodytext">‘‘Tassā’’ti adhikāro, ‘‘sādī’’ti ca.</p>

<p rend="bodytext" n="613"><hi rend="paranum">613</hi><hi rend="dot">.</hi><hi rend="bold">Vasato</hi><pb ed="M" n="0.0376" /><hi rend="bold">uttha</hi>.</p>

<p rend="bodytext"><hi rend="bold">Vasa</hi>iccetasmā dhātumhā parassa <hi rend="bold">ta</hi>kārassa sahādibyañjanena <hi rend="bold">utthā</hi>deso hoti, saralopādi. Vassaṃ vuttho, vutthā sā, ‘‘saralopo’’tiādisutte <hi rend="bold">tu</hi>ggahaṇato pubbalopābhāve ‘‘adhivatthā devatā, vatthabba’’ntiādīsu paralopo.</p>

<p rend="bodytext">‘‘Vasassā’’ti vipariṇāmena vattate.</p>

<p rend="bodytext" n="614"><hi rend="paranum">614</hi><hi rend="dot">.</hi><hi rend="bold">Vassa vā vu</hi>.</p>

<p rend="bodytext"><hi rend="bold">Vasa</hi>iccetassa dhātussa <hi rend="bold">va</hi>kārassa <hi rend="bold">ta</hi>kāre pare <hi rend="bold">u</hi>kāro hoti, tattha <hi rend="bold">va</hi>kārāgamo ca vā hoti. Niṭṭha<hi rend="bold">ta</hi>kāre evāyaṃ. Atha vā ‘‘vū’’ti ettha <hi rend="bold">va</hi>kāro sandhijo, tantañāyena dutiyañcettha <hi rend="bold">vā</hi>ggahaṇamicchitabbaṃ, tena <hi rend="bold">a</hi>kārassapi <hi rend="bold">u</hi>kāro siddho bhavati, usito brahmacariyaṃ, vusito, tathā vusitavā, vusitāvī, <hi rend="bold">i</hi>kārāgamena byavahitattā utthādeso na bhavati.</p>

<p rend="bodytext"><hi rend="bold">Bhuja</hi> pālanabyavaharaṇesu, odanaṃ abhuñjīti atthe <hi rend="bold">tatavantutāvī,</hi> ‘‘bhujādīnamanto no dvi cā’’ti dhātvantalopo, <hi rend="bold">ta</hi>kārassa dvittañca, bhutto, bhuttavā, bhuttāvī. Tathā <hi rend="bold">ranja</hi> rāge, arañjīti ratto, rattā, rattaṃ. <hi rend="bold">Yuja</hi> yoge, ayuñjīti yutto, yuttā, yuttaṃ. <hi rend="bold">Vica</hi> vivecane <hi rend="bold">vi</hi>pubbo, viviccīti vivitto, vivittā, vivittaṃ. <hi rend="bold">Muca</hi> mocane, amuccīti bandhanā mutto. Tathā <hi rend="bold">ti</hi>ppaccayepi iminā dhātvantalopadvittāni, āsajjanaṃ āsatti, vimuccanaṃ, vimuccati etāyāti vā vimutti.</p>

<p rend="bodytext"><hi rend="bold">Kudha</hi><pb ed="M" n="0.0377" /> kope, akujjhīti atthe <hi rend="bold">ta</hi>ppaccayo, tassa ‘‘dhaḍhabhahehi dhaḍhā cā’’ti <hi rend="bold">dha</hi>ttaṃ, ‘‘hacatutthānamantānaṃ dodhe’’ti <hi rend="bold">dha</hi>kārassa <hi rend="bold">da</hi>kāro, kuddho. <hi rend="bold">Yudha</hi> sampahāre, ayujjhīti yuddho, yuddhaṃ. <hi rend="bold">Sidha</hi> saṃsiddhimhi, asijjhīti siddho. <hi rend="bold">Ā</hi>pubbo <hi rend="bold">rabha</hi> rābhasse, ārabhīti āraddho gantuṃ. <hi rend="bold">Naha</hi> bandhane <hi rend="bold">saṃ</hi>pubbo, sannayhīti sannaddho, ‘‘dhaḍhabhahehi dhaḍhā cā’’ti <hi rend="bold">nahā</hi>dito <hi rend="bold">ta</hi>kārassa <hi rend="bold">dha</hi>kāro.</p>

<p rend="bodytext"><hi rend="bold">Vaḍḍha</hi> vaḍḍhane, avaḍḍhīti atthe <hi rend="bold">ta</hi>ppaccayo, <hi rend="bold">ta</hi>ssa ḍhattaṃ, ‘‘kvaci dhātū’’tiādinā dhātvākārassuttaṃ, ḍalopo ca.</p>

<p rend="bodytext">‘‘Hacatutthānamantāna’’nti vattate.</p>

<p rend="bodytext" n="615"><hi rend="paranum">615</hi><hi rend="dot">.</hi><hi rend="bold">Ḍo ḍhakāre</hi>.</p>

<p rend="bodytext">Hacatutthānaṃ dhātvantānaṃ ḍakārādeso hoti <hi rend="bold">ḍha</hi>kāre pare. Vuḍḍho, vuḍḍhā, ‘‘bo vassā’’ti batte buḍḍho. <hi rend="bold">Ti</hi>ppaccaye – bujjhanaṃ, bujjhati vā etāyāti buddhi. Evaṃ siddhi, vaḍḍhi. <hi rend="bold">Tabba</hi>ppaccaye – boddhabbamiccādi.</p>

<p rend="bodytext">‘‘Anto, no’’ti ca adhikāro.</p>

<p rend="bodytext" n="616"><hi rend="paranum">616</hi><hi rend="dot">.</hi><hi rend="bold">Tarādīhi iṇṇo</hi>.</p>

<p rend="bodytext"><hi rend="bold">Tara</hi>iccevamādīhi dhātūhi parassa <hi rend="bold">ta</hi>ppaccayassa <hi rend="bold">iṇṇā</hi>deso hoti, dhātvanto ca <hi rend="bold">no</hi> hoti, saralopādi. <hi rend="bold">Tara</hi> taraṇe, saṃsāraṇṇavaṃ atarīti tiṇṇo tāreyyaṃ. Evaṃ uttiṇṇo, tiṇṇaṃ vā. <hi rend="bold">Pūra</hi> pūraṇe, saṃpūrīti saṃpuṇṇo, ‘‘saralopo’’tiādisutte <hi rend="bold">tu</hi>ggahaṇato pubbalopābhāve <hi rend="bold">u</hi>vaṇṇato parassa ‘‘vā paro asarūpā’’ti lopo, saṃyoge rassattaṃ. <hi rend="bold">Tura</hi> vege, aturīti tuṇṇaṃ <pb ed="M" n="0.0378" />, turitaṃ vā. <hi rend="bold">Jara</hi> vayohānimhi, parijīrīti parijiṇṇo. <hi rend="bold">Kira</hi> vikiraṇe, ākirīti ākiṇṇo iccādi.</p>

<p rend="bodytext" n="617"><hi rend="paranum">617</hi><hi rend="dot">.</hi><hi rend="bold">Susa paca sakato kkhakkā ca</hi>.</p>

<p rend="bodytext"><hi rend="bold">Susa paca saka</hi>iccetehi dhātūhi parassa <hi rend="bold">ta</hi>ppaccayassa <hi rend="bold">kkhakkā</hi>desā honti, anto ca byañjano <hi rend="bold">no</hi> hoti. <hi rend="bold">Ca</hi>saddena <hi rend="bold">mucā</hi>dito <hi rend="bold">kkā</hi>deso. <hi rend="bold">Susa</hi> sosane, asussīti sukkho rukkho. Apaccīti pakkaṃ phalaṃ. <hi rend="bold">Saka</hi> sāmatthe, asakkhīti sakko assa, omuccīti omukkā upāhanā. ‘‘Pacituṃ, pacitabba’’ntiādīsu pana na bhavati, ikārena byavahitattā. Evaṃ sabbattha byavadhāne na bhavati.</p>

<p rend="bodytext">Sīhagatiyā <hi rend="bold">ti</hi>ggahaṇamanuvattate.</p>

<p rend="bodytext" n="618"><hi rend="paranum">618</hi><hi rend="dot">.</hi><hi rend="bold">Pakkamādīhi nto ca</hi>.</p>

<p rend="bodytext"><hi rend="bold">Pakkama</hi>iccevamādīhi <hi rend="bold">ma</hi>kārantehi dhātūhi parassa <hi rend="bold">ta</hi>ppaccayassa <hi rend="bold">ntā</hi>deso hoti, dhātvanto ca <hi rend="bold">no</hi> hoti. <hi rend="bold">Ca</hi>saddena <hi rend="bold">ti</hi>ppaccayassa <hi rend="bold">nti</hi> ca hoti. <hi rend="bold">Kamu</hi> padavikkhepe, pakkamīti pakkanto. Evaṃ saṅkanto, nikkhanto, ‘‘do dhassa cā’’ti sutte <hi rend="bold">ca</hi>ggahaṇena <hi rend="bold">ka</hi>ssa <hi rend="bold">kha</hi>ttaṃ. <hi rend="bold">Bhamu</hi> anavaṭṭhāne, vibbhamīti vibbhanto, bhanto. <hi rend="bold">Khamu</hi> sahane, akkhamīti khanto. <hi rend="bold">Samu</hi> upasame, asamīti santo. <hi rend="bold">Damu</hi> damane, adamīti danto.</p>

<p rend="bodytext"><hi rend="bold">Ti</hi>mhi – saṅkamanaṃ saṅkanti. Evaṃ okkanti, vibbhanti, khanti, santi danti iccādi.</p>

<p rend="bodytext" n="619"><hi rend="paranum">619</hi><hi rend="dot">.</hi><hi rend="bold">Janādīnamā</hi><pb ed="M" n="0.0379" /><hi rend="bold">timhi ca</hi>.</p>

<p rend="bodytext"><hi rend="bold">Jana</hi>iccevamādīnaṃ dhātūnamantassa byañjanassa <hi rend="bold">ā</hi>ttaṃ hoti <hi rend="bold">ta</hi>ppaccaye, <hi rend="bold">ti</hi>mhi ca. Yogavibhāgena aññatthāpi. <hi rend="bold">Jana</hi> janane, ajanīti jāto, vijāyīti puttaṃ vijātā, jananaṃ jāti. <hi rend="bold">Ta</hi>ppaccaye satipi <hi rend="bold">ta</hi>kāre puna <hi rend="bold">ti</hi>ggahaṇakaraṇaṃ paccayantaratakāre <hi rend="bold">ā</hi>ttanivattanatthaṃ, yathā – jantu. ‘‘Janitvā, janitu’’ntiādīsu pana <hi rend="bold">i</hi>kārena byavahitattā na bhavati.</p>

<p rend="bodytext">‘‘Ā, timhi, cā’’ti ca vattate.</p>

<p rend="bodytext" n="620"><hi rend="paranum">620</hi><hi rend="dot">.</hi><hi rend="bold">Ṭhāpānamiī ca</hi>.</p>

<p rend="bodytext"><hi rend="bold">Ṭhā pā</hi>iccetesaṃ dhātūnaṃ antassa <hi rend="bold">ā</hi>kārassa yathākkamaṃ <hi rend="bold">i</hi>kāra<hi rend="bold">ī</hi>kārādesā honti <hi rend="bold">ta</hi>ppaccaye, <hi rend="bold">ti</hi>mhi ca. <hi rend="bold">Ca</hi>saddena aññatrāpi kvaci. <hi rend="bold">Ṭhā</hi> gatinivattimhi, aṭṭhāsīti ṭhito, upaṭṭhito garuṃ, ṭhitavā, adhiṭṭhitvā, ṭhānaṃ ṭhiti. <hi rend="bold">Pā</hi> pāne, apāyīti pītā, yāguṃ pītavā, pānaṃ pīti, pītvā.</p>

<p rend="bodytext" n="621"><hi rend="paranum">621</hi><hi rend="dot">.</hi><hi rend="bold">Hantehi ho hassa lo vā adahanahānaṃ</hi>.</p>

<p rend="bodytext"><hi rend="bold">Ha</hi>kārantehi dhātūhi parassa <hi rend="bold">ta</hi>ppaccayassa, <hi rend="bold">ti</hi>ssa ca <hi rend="bold">ha</hi>kārādeso hoti, <hi rend="bold">ha</hi>ssa ca dhātvantassa <hi rend="bold">la</hi>kāro hoti vā <hi rend="bold">dahanahe</hi> vajjetvā, <hi rend="bold">ḍha</hi>ttāpavādoyaṃ. <hi rend="bold">Ruha</hi> janane, aruhīti āruḷho rukkhaṃ. <hi rend="bold">Laḷā</hi>namaviseso, ārulho vā, ruhanaṃ ruḷhī. <hi rend="bold">Gāhu</hi> viloḷane, agāhīti gāḷho, ajjhogāḷho mahaṇṇavaṃ. <hi rend="bold">Baha</hi> vuddhimhi, abahīti bāḷho, ‘‘kvaci dhātū’’tiādinā dīgho. <hi rend="bold">Muha</hi> vecitte, amuyhīti mūḷho. <hi rend="bold">Guha</hi> saṃvaraṇe, aguhīti gūḷhaṃ. <hi rend="bold">Vaha</hi> pāpuṇane <pb ed="M" n="0.0380" />, upavahīti upavuḷho, ‘‘vaca vasa vahādīnamukāro vassā’’ti yogavibhāgena <hi rend="bold">u</hi>ttaṃ.</p>

<p rend="bodytext"><hi rend="bold">Adahanahāna</hi>nti kimatthaṃ? Daḍḍho, sannaddho. <hi rend="bold">Vā</hi>ti kiṃ? Duddho, siniddho. ‘‘Gahitaṃ, mahita’’ntiādīsu pana <hi rend="bold">i</hi>kārāgamena byavahitattā na bhavati.</p>

<p rend="bodytext">Dhātuppaccayantatopi ‘‘atīte ta tavantutāvī’’ti <hi rend="bold">ta</hi>ppaccayo, abubhukkhīti bubhukkhito. Evaṃ jighacchito, pipāsito iccādi.</p>

<p rend="centre">Evaṃ kattari niṭṭhanayo.</p>

<p rend="bodytext">‘‘Atīte’’ti vattate.</p>

<p rend="bodytext" n="622"><hi rend="paranum">622</hi><hi rend="dot">.</hi><hi rend="bold">Bhāvakammesu ta</hi>.</p>

<p rend="bodytext">Atīte kāle gamyamāne sabbadhātūhi <hi rend="bold">ta</hi>ppaccayo hoti <hi rend="bold">bhāvakamma</hi>iccetesvatthesu.</p>

<p rend="bodytext"><hi rend="bold">Bhāve</hi> tāva –</p>

<p rend="bodytext"><hi rend="bold">Ge</hi> sadde, gāyanaṃ, agāyitthāti vā atthe <hi rend="bold">ta</hi>ppaccayo.</p>

<p rend="bodytext" n="623"><hi rend="paranum">623</hi><hi rend="dot">.</hi><hi rend="bold">Sabbattha ge gī</hi>.</p>

<p rend="bodytext"><hi rend="bold">Ge</hi>iccetassa dhātussa <hi rend="bold">gī</hi>ādeso hoti sabbattha, <hi rend="bold">ta</hi>ppaccaya<hi rend="bold">ti</hi>paccayesvevāyaṃ. Tassa gītaṃ, gāyanaṃ, gāyitabbāti vā gīti.</p>

<p rend="bodytext"><hi rend="bold">Bhāve – ta</hi>ppaccayantā napuṃsakā. <hi rend="bold">Kammani</hi> – tiliṅgā.</p>

<p rend="bodytext"><hi rend="bold">Nata</hi> gattavināme, naccanaṃ, anaccitthāti vā atthe <hi rend="bold">ta</hi>ppaccayo.</p>

<p rend="bodytext" n="624"><hi rend="paranum">624</hi><hi rend="dot">.</hi><hi rend="bold">Paccayā daniṭṭhā nipātanā sijjhanti</hi>.</p>

<p rend="bodytext">Ye idha sappaccayā saddā paccayehi na niṭṭhaṃ gatā, te nipātanato sijjhantīti dhātvantena saha <hi rend="bold">tappa</hi>ccayassa <hi rend="bold">cca ṭṭā</hi>desā. Naccaṃ, naṭṭaṃ. <hi rend="bold">Hasa</hi> hasane, hasanaṃ hasitaṃ, <hi rend="bold">i</hi>kārāgamo. Gamanaṃ gataṃ. Evaṃ ṭhitaṃ, sayitaṃ, <hi rend="bold">vā</hi>dhikārassa vavatthitavibhāsattā vuddhi. <hi rend="bold">Ruda</hi> assuvimocane, arujjhitthāti roditaṃ, ruṇṇaṃ vā iccādi.</p>

<p rend="bodytext"><hi rend="bold">Kammani</hi> –</p>

<p rend="bodytext">Abhibhūyitthāti abhibhūto kodho bhavatā, abhibhūtā, abhibhūtaṃ. <hi rend="bold">Bhāsa</hi> byattiyaṃ vācāyaṃ, abhāsittha tenāti bhāsito dhammo, bhāsitā gāthā, bhāsitaṃ suttaṃ. <hi rend="bold">Disī</hi> uccāraṇe, curādittā <hi rend="bold">ṇe</hi>. Adesīyitthāti desito dhammo bhagavatā, <hi rend="bold">i</hi>kārāgame kāritasaralopo. <hi rend="bold">Ji</hi> jaye, ajīyitthāti jito māro. <hi rend="bold">Nī</hi> pāpuṇane, anīyiṃsūti nītā gāmamajā, suto tayā dhammo, ñāto.</p>

<p rend="bodytext"><hi rend="bold">Sāsa</hi> anusiṭṭhimhi, anusāsīyitthāti atthe <hi rend="bold">ta</hi>ppaccayo.</p>

<p rend="bodytext" n="625"><hi rend="paranum">625</hi><hi rend="dot">.</hi><hi rend="bold">Sāsadisato tassa riṭṭho ca</hi>.</p>

<p rend="bodytext"><hi rend="bold">Sāsadisa</hi>iccetehi dhātūhi parassa <hi rend="bold">ta</hi>ppaccayassa <hi rend="bold">riṭṭhā</hi>deso hoti, <hi rend="bold">ca</hi>saddena <hi rend="bold">ti</hi>ssa <hi rend="bold">riṭṭhi</hi> ca, <hi rend="bold">disa</hi>to kicca<hi rend="bold">ta</hi>kāra<hi rend="bold">tuṃtvā</hi>dīnañca <hi rend="bold">raṭṭha raṭṭhuṃ raṭṭhā</hi>desā ca honti, <hi rend="bold">rā</hi>dilopo, anusiṭṭho so mayā, anusiṭṭhā sā, anusiṭṭhaṃ. <hi rend="bold">Disa</hi> pekkhaṇe, adissitthāti diṭṭhaṃ me rūpaṃ.</p>

<p rend="bodytext"><hi rend="bold">Ti</hi>mhi – anusāsanaṃ anusiṭṭhi, dassanaṃ diṭṭhi.</p>

<p rend="bodytext"><hi rend="bold">Kiccā</hi>dīsu <pb ed="M" n="0.0382" /> – dassanīyaṃ daṭṭhabbaṃ, daṭṭheyyaṃ, passitunti daṭṭhuṃ gacchati, passitvāti nekkhamaṃ daṭṭhuṃ, daṭṭhā, <hi rend="bold">i</hi>kārāgamena antarikassa na bhavati, yathā – anusāsitaṃ, anusāsitabbaṃ, anusāsituṃ, anusāsitvā, dassitaṃ iccādi.</p>

<p rend="bodytext"><hi rend="bold">Tusa</hi> pītimhi, atussīti atthe kattari <hi rend="bold">ta</hi>ppaccayo.</p>

<p rend="bodytext">‘‘Tassā’’ti adhikāro.</p>

<p rend="bodytext" n="626"><hi rend="paranum">626</hi><hi rend="dot">.</hi><hi rend="bold">Sādi, santapucchabhanjahansādīhi ṭṭho</hi>.</p>

<p rend="bodytext">Ādinā saha vattatīti <hi rend="bold">sādi. Sa</hi>kārantehi, <hi rend="bold">puccha bhanjahansa</hi>iccevamādīhi ca dhātūhi parassa anantarikassa <hi rend="bold">ta</hi>kārassa sahādibyañjanena dhātvantena<hi rend="bold">ṭṭhā</hi>deso hoti. <hi rend="bold">Hansa</hi>ssa satipi santatte <hi rend="bold">pu</hi>naggabhaṇaṃ kvaci <hi rend="bold">ṭṭhā</hi>desassa aniccatādīpanatthaṃ, tena ‘‘viddhasto utrasto’’tiādīsu na hoti. Tuṭṭho, santusito. <hi rend="bold">Bhasa</hi> bhassane, abhassīti bhaṭṭho, bhassito. <hi rend="bold">Nasa</hi> adassane, nassīti naṭṭho. <hi rend="bold">Daṃsa</hi> daṃsane, adaṃsīyitthāti daṭṭho sappena, ḍaṃsito vā, ‘‘kvaci dhātū’’tiādinā <hi rend="bold">da</hi>ssa ḍattaṃ. <hi rend="bold">Phusa</hi> phassane, aphusīyitthāti phuṭṭho rogena, phussito vā. <hi rend="bold">Isu</hi> icchāyaṃ, esīyitthāti iṭṭho, icchito, esito. <hi rend="bold">Masa</hi> āmasane, āmasīyitthāti āmaṭho. <hi rend="bold">Vasa</hi>secane, avassīti vuṭṭho devo, pavisīyitthāti paviṭṭho, uddisīyitthāti uddiṭṭho. <hi rend="bold">Puccha</hi> pucchane, apucchīyitthāti puṭṭho pañhaṃ, pucchito. <hi rend="bold">Bhanja</hi> avamaddane, abhañjīyitthāti bhaṭṭhaṃ dhaññaṃ. <hi rend="bold">Hansa</hi> pītimhi, ahaṃsīti haṭṭho, pahaṭṭho, pahaṃsito.</p>

<p rend="bodytext"><hi rend="bold">Ādi</hi>saddena <pb ed="M" n="0.0383" /><hi rend="bold">yaja</hi> devapūjāsaṅgatikaraṇadānesu, ijjitthāti atthe <hi rend="bold">ta</hi>ppaccayo, <hi rend="bold">ta</hi>ssa <hi rend="bold">ṭṭhā</hi>deso.</p>

<p rend="bodytext" n="627"><hi rend="paranum">627</hi><hi rend="dot">.</hi><hi rend="bold">Yajassa sarassi ṭṭhe</hi>.</p>

<p rend="bodytext"><hi rend="bold">Yaja</hi>iccetassa dhātussa sarassa <hi rend="bold">i</hi>kārādeso hoti <hi rend="bold">ṭṭhe</hi> pare. Yiṭṭho mayā jino. <hi rend="bold">Saja</hi> vissagge <hi rend="bold">saṃ</hi>pubbo, saṃsajjitthāti saṃsaṭṭho tena, vissaṭṭho. <hi rend="bold">Maja</hi> suddhimhi, amajjīti maṭṭho iccādi.</p>

<p rend="bodytext">Kicca<hi rend="bold">ta</hi>kārādīsu tussitabbaṃ toṭṭhabbaṃ, phusitabbaṃ phoṭṭhabbaṃ, pucchituṃ puṭṭhuṃ, yajituṃ yiṭṭhuṃ, abhiharituṃ abhihaṭṭhuṃ, tosanaṃ tuṭṭhi, esanaṃ eṭṭhi, vassanaṃ vuṭṭhi, vissajjanaṃ vissaṭṭhi iccādi.</p>

<p rend="bodytext">‘‘Tassa, sādī’’ti ca vattate.</p>

<p rend="bodytext" n="628"><hi rend="paranum">628</hi><hi rend="dot">.</hi><hi rend="bold">Bhanjato ggo ca</hi>.</p>

<p rend="bodytext"><hi rend="bold">Bha</hi>njato dhātumhā <hi rend="bold">ta</hi>ppaccayassa sahādibyañjanena <hi rend="bold">ggo</hi> ādeso hoti. Bhaggo rāgo anena. <hi rend="bold">Vasa</hi>nivāse, parivasīyitthāti parivuṭṭho parivāso, vusitaṃ brahmacariyaṃ, <hi rend="bold">uṭṭha u</hi>ādesā. <hi rend="bold">Vasa</hi> acchādane, nivasīyitthāti nivatthaṃ vatthaṃ, ‘‘kvaci dhātū’’tiādinā <hi rend="bold">sta</hi>kārasaṃyogassa <hi rend="bold">ttha</hi>ttaṃ, evaṃ nivatthabbaṃ. <hi rend="bold">Saṃsa</hi> pasaṃsane, pasaṃsīyitthāti pasattho pasaṃsito, pasaṃsanaṃ pasatthi. <hi rend="bold">Badha</hi> bandhane, abajjhitthāti baddho raññā, alabhīyitthāti laddhaṃ me dhanaṃ, <hi rend="bold">dha</hi>tta<hi rend="bold">da</hi>ttāni. <hi rend="bold">Rabha</hi> rābhasse, ārabhīyitthāti āraddhaṃ vīriyaṃ. <hi rend="bold">Daha</hi> bhasmīkaraṇe <pb ed="M" n="0.0384" />, adayhittāti daḍḍhaṃ vanaṃ, abhujjitthāti bhutto odano, bhujādittā dhātvantalopo, dvittañca. <hi rend="bold">Caja</hi> hānimhi, pariccajīyitthāti pariccattaṃ dhanaṃ, amuccitthāti mutto saro.</p>

<p rend="bodytext"><hi rend="bold">Vaca</hi> viyattiyaṃ vācāyaṃ, avacīyitthāti atthe <hi rend="bold">ta</hi>ppaccayo.</p>

<p rend="bodytext">‘‘Anto, no, dvi, cā’’ti ca adhikāro.</p>

<p rend="bodytext" n="629"><hi rend="paranum">629</hi><hi rend="dot">.</hi><hi rend="bold">Vaca vā vu</hi>.</p>

<p rend="bodytext">Catuppadamidaṃ. <hi rend="bold">Vaca</hi>iccetassa dhātussa <hi rend="bold">va</hi>kārassa <hi rend="bold">u</hi>kārādeso hoti vā, dhātvanto ca <hi rend="bold">ca</hi>kāro no hoti, <hi rend="bold">ta</hi>ppaccayassa ca dvibhāvo hoti. <hi rend="bold">Vā</hi>ggahaṇamavadhāraṇatthaṃ, dhātvādimhi <hi rend="bold">va</hi>kārāgamo. Vuttamidaṃ bhagavatā, uttaṃ vā.</p>

<p rend="bodytext" n="630"><hi rend="paranum">630</hi><hi rend="dot">.</hi><hi rend="bold">Gupādīnañca</hi>.</p>

<p rend="bodytext"><hi rend="bold">Gupa</hi>iccevamādīnaṃ dhātūnamanto ca byañjano no hoti, parassa <hi rend="bold">ta</hi>kārassa ca dvibhāvo hoti. <hi rend="bold">Gupa</hi> gopane, sugopīyitthāti sugutto, sugopito, <hi rend="bold">i</hi>kārena byavahitattā na dhātvantalopo, ‘‘aññesu cā’’ti sutte <hi rend="bold">vā</hi>dhikārassa vavatthitavibhāsattā niṭṭha<hi rend="bold">ta</hi>kārepi kvaci vuddhi. Gopanaṃ gutti.</p>

<p rend="bodytext"><hi rend="bold">Lipa</hi> limpane, alimpīyitthāti litto sugandhena. <hi rend="bold">Tapa</hi> santāpe, santapīyitthāti santatto tejena. <hi rend="bold">Dīpa</hi> dittimhi, ādīpīyitthātiāditto agginā, rassattaṃ, dīpanaṃ ditti. <hi rend="bold">Apa</hi> pāpuṇane, pāpīyitthāti patto gāmo, pāpuṇīti patto sukhaṃ, pāpuṇanaṃ patti, pattabbaṃ. <hi rend="bold">Mada</hi> ummāde, pamajjīti pamatto. <hi rend="bold">Supa</hi> sayane, asupīti sutto iccādi.</p>

<p rend="bodytext"><hi rend="bold">Cara</hi><pb ed="M" n="0.0385" /> caraṇe, acarīyitthāti ciṇṇo dhammo, <hi rend="bold">iṇṇā</hi>deso, carito vā. Evaṃ puṇṇo, pūrito.</p>

<p rend="bodytext"><hi rend="bold">Nuda</hi> khepe, panujjitthāti paṇunno, <hi rend="bold">na</hi>ssa <hi rend="bold">ṇa</hi>ttaṃ, panudito. <hi rend="bold">Dā</hi> dāne, ādīyitthātiādinno, atto vā, ‘‘kvaci dhātū’’tiādinā <hi rend="bold">dā</hi>saddassa <hi rend="bold">ta</hi>kāro, rassattaṃ.</p>

<p rend="bodytext" n="631"><hi rend="paranum">631</hi><hi rend="dot">.</hi><hi rend="bold">Bhidādito innaannaīṇā vā</hi>.</p>

<p rend="bodytext"><hi rend="bold">Bhida</hi>iccevamādīhi dhātūhi parassa <hi rend="bold">ta</hi>ppaccayassa <hi rend="bold">inna annaīṇa</hi>iccete ādesā honti vā, anto ca no hoti. Vavatthitavibhāsatthoyaṃ <hi rend="bold">vā</hi>saddo, saralopādi.</p>

<p rend="bodytext"><hi rend="bold">Bhidi</hi> vidāraṇe, abhijjitthāti bhinno ghaṭo bhavatā, bhijjīti vā bhinno devadatto. <hi rend="bold">Chidi</hi> dvidhākaraṇe, achijjitthāti chinno rukkho, acchinnaṃ cīvaraṃ, ucchijjīti ucchinno. Adīyitthābhi dinno suṅko. <hi rend="bold">Sada</hi> visaraṇagatyāvasānesu, nisīdīti nisinno. <hi rend="bold">Khida</hi> uttāsane, <hi rend="bold">khida</hi> dīnabhāve vā, akhijjīti khinno.</p>

<p rend="bodytext"><hi rend="bold">Annā</hi>dese <hi rend="bold">chada</hi> apavāraṇe, acchādīyitthāti channo, paṭicchannaṃ gehaṃ, pasīdīti pasanno. <hi rend="bold">Pada</hi> gatimhi, uppajjīti uppanno, jhānaṃ samāpanno. <hi rend="bold">Rudi</hi> assuvimocane, ruṇṇo, paralopo.</p>

<p rend="bodytext"><hi rend="bold">Khī</hi> khaye <hi rend="bold">īṇā</hi>deso, akhīyīti khīṇo doso, khīṇā jāti, khīṇaṃ dhanaṃ. <hi rend="bold">Hā</hi> cāge, ‘‘kvaci dhātū’’tiādinā <hi rend="bold">hā</hi>dito <hi rend="bold">īṇā</hi>dese <hi rend="bold">ṇa</hi>kārassa <hi rend="bold">na</hi>ttaṃ, pahīyitthāti pahīno kileso, parihāyīti parihīno. <hi rend="bold">Āsa</hi> upavesane <pb ed="M" n="0.0386" />, acchīti āsīno. <hi rend="bold">Lī</hi> silesane, līyīti līno, nilīno. <hi rend="bold">Ji</hi> jaye, jiyīti jīno vittamanusocati, jito vā. <hi rend="bold">Dī</hi> khaye, dīno. <hi rend="bold">Pī</hi> tappane, pīno. <hi rend="bold">Lū</hi> chedane, lūyitthāti lūno iccādi.</p>

<p rend="bodytext"><hi rend="bold">Vamu</hi> uggiraṇe, vamīyitthāti vantaṃ, vamitaṃ, ‘‘pakkamādīhi nto’’ti <hi rend="bold">ntā</hi>deso. Agacchīyitthāti gato gāmo tayā, gāmaṃ gato vā, ‘‘gamakhanahanaramādīnamanto’’ti dhātvantalopo. Akhaññitthāti khato kūpo, upahaññitthāti upahataṃ cittaṃ, aramīti rato, abhirato. <hi rend="bold">Mana</hi> ñāṇe, amaññitthāti mato, sammato. <hi rend="bold">Tanu</hi> vitthāre, atanitthāti tataṃ, vitataṃ. <hi rend="bold">Yamu</hi> uparame, niyacchīti niyato.</p>

<p rend="bodytext">‘‘No, tamhi, timhī’’ti ca vattate.</p>

<p rend="bodytext" n="632"><hi rend="paranum">632</hi><hi rend="dot">.</hi><hi rend="bold">Rakāro ca</hi>.</p>

<p rend="bodytext"><hi rend="bold">Ra</hi>kāro ca dhātūnamantabhūto no hoti <hi rend="bold">ta</hi>ppaccaye, <hi rend="bold">ti</hi>ppaccaye ca pare. Pakarīyitthāti pakato kaṭo bhavatā, katā me rakkhā, kataṃ me puññaṃ. ‘‘Do dhassa cā’’ti etta <hi rend="bold">ca</hi>saddena <hi rend="bold">ṭo</hi> tassa, yathā – sukaṭaṃ, dukkaṭaṃ, pure akarīyitthāti purakkhato, ‘‘purasamupaparīhi karotissa khakharā vā tappaccayesu cā’’ti <hi rend="bold">kha</hi>kāro, paccayehi saṅgamma karīyitthāti saṅkhato, abhisaṅkhato, upakarīyitthāti upakkhato, upakkhaṭo, parikarīyitthāti parikkhato.</p>

<p rend="bodytext"><hi rend="bold">Ti</hi>ppaccaye pakaraṇa pakati. <hi rend="bold">Sara</hi> gaticintāyaṃ, asarīti sato, visarīti visaṭo, saraṇaṃ, sarati etāyāti vā sati, nīharīyitthāti nīhaṭo. <hi rend="bold">Dhara</hi> dhāraṇe, uddharīyitthāti <pb ed="M" n="0.0387" /> uddhaṭo, abharīyitthāti bhato, bharaṇaṃ, bharati etāyāti vā bhati.</p>

<p rend="bodytext"><hi rend="bold">I</hi>kārāgamayuttesu ‘‘gamito’’tiādīsu dhātvantalope sampatte –</p>

<p rend="bodytext">‘‘Lopo’’ti vattate.</p>

<p rend="bodytext" n="633"><hi rend="paranum">633</hi><hi rend="dot">.</hi><hi rend="bold">Namakarānamantānaṃ niyuttatamhi</hi>.</p>

<p rend="bodytext"><hi rend="bold">Na</hi>kāra <hi rend="bold">ma</hi>kāra <hi rend="bold">ka</hi>kāra <hi rend="bold">ra</hi>kārānaṃ dhātvantānaṃ lopo na hoti <hi rend="bold">i</hi>kārāgamayutte <hi rend="bold">ta</hi>kāre pareti lopābhāvo. Agacchī, gamīyitthāti vā gamito, ramitthāti ramito. Evaṃ vamito, namito. <hi rend="bold">Saki</hi> saṅkāyaṃ, saṅkito, sarito, bharito. Tathā khanitabbaṃ, hanitabbaṃ, gamitabbaṃ, ramitabbaṃ iccādi.</p>

<p rend="bodytext">Nidhīyitthāti nihito, ‘‘kvaci dhātū’’tiādinā <hi rend="bold">dhi</hi>ssa <hi rend="bold">hi ta</hi>ppaccaye. Evaṃ vihito.</p>

<p rend="bodytext"><hi rend="bold">Kārite</hi> abhāvīyitthāti atthe ‘‘bhāvakammesu ta’’iti <hi rend="bold">ta</hi>ppaccayo, ‘‘yathāgamamikāro’’ti <hi rend="bold">i</hi>kārāgamo, saralopādi, bhāvito maggo tena, bhāvayito, apācīyitthāti pācito odanaṃ yaññadatto devadattena, pācayito, pācāpito, pācāpayito, kammaṃ kārīyitthāti kārito, kārayito, kārāpito, kārāpayito iccādi.</p>

<p rend="bodytext">‘‘Bhāvakammesu ta’’iti ettha ‘‘ta’’iti yogavibhāgena <hi rend="bold">acalana gati bhojana</hi>tthādīhi adhikaraṇepi <hi rend="bold">ta</hi>ppaccayo, yathā – <hi rend="bold">āsa</hi> upavesane, <hi rend="bold">adhikaraṇe</hi> acchiṃsu ettha teti idaṃ tesaṃ āsitaṃ ṭhānaṃ. <hi rend="bold">Bhāve</hi> idha tehi āsitaṃ. <hi rend="bold">Kammani</hi> ayaṃ tehi ajjhāsito gāmo. <hi rend="bold">Kattari</hi><pb ed="M" n="0.0388" /> idha te āsitā. Tathā aṭṭhaṃsu etthāti idaṃ tesaṃ ṭhitaṃ ṭhānaṃ, idha tehi ṭhitaṃ, ayaṃ tehi adhiṭṭhito okāso, idha te ṭhitā. Nisīdiṃsu etthāti idaṃ tesaṃ nisinnaṃ ṭhānaṃ, ayaṃ tesaṃ nisinnakālo, te idha nisinnā. Nipajjiṃsu etthāti idaṃ tesaṃ nipannaṃ ṭhānaṃ, idha te nipannā.</p>

<p rend="bodytext"><hi rend="bold">Yā</hi> gatipāpuṇane. Ayāsuṃ te etthāti ayaṃ tesaṃ yāto maggo, idha tehi yātaṃ, ayaṃ tehi yāto, maggo, idha te yātā. Tathā idaṃ tesaṃ gataṭṭhānaṃ, ayaṃ tesaṃ gatakālo, idha tehi gataṃ, ayaṃ tehi gato gāmo, idha te gatā.</p>

<p rend="bodytext">Bhuñjiṃsu etasminti idaṃ tesaṃ bhuttaṭṭhānaṃ, ayaṃ tesaṃ bhuttakālo, idha tehi bhutto odano, idha te bhuttā. Piviṃsu te <hi rend="bold">e</hi>tthāti idaṃ tesaṃ pītaṃ ṭhānaṃ, idha tehi pītā yāgu, idha te pītā. Dissanti etthāti idaṃ tesaṃ diṭṭhaṭṭhānaṃ iccādi.</p>

<p rend="bodytext">‘‘Kattari kiti’’ti ito maṇḍūkagatiyā ‘‘kattarī’’ti vattate.</p>

<p rend="bodytext" n="634"><hi rend="paranum">634</hi><hi rend="dot">.</hi><hi rend="bold">Kammani dutiyāyaṃ kto</hi>.</p>

<p rend="bodytext">Kammatthe dutiyāyaṃ vibhattiyaṃ vijjamānāyaṃ dhātūhi kattari <hi rend="bold">kta</hi>ppaccayo hoti. Idameva vacanaṃ ñāpakaṃ abhihite kammādimhi dutiyādīnamabhāvassa. Dānaṃ adāsīti atthe <hi rend="bold">kta</hi>ppaccayo, ‘‘kvaci dhātū’’tiādinā paccaya<hi rend="bold">ka</hi>kārassa lopo, <hi rend="bold">ta</hi>ssa <hi rend="bold">innā</hi>deso, dānaṃ dinno devadatto. <hi rend="bold">Rakkha</hi> pālane, sīlaṃ arakkhīti sīlaṃ rakkhito, bhattaṃ abhuñjīti bhattaṃ bhutto, garuṃ upāsīti garumupāsito iccādi.</p>

<p rend="bodytext" n="635"><hi rend="paranum">635</hi><hi rend="dot">.</hi><hi rend="bold">Bhyādīhi matibudhipūjādīhi ca kto</hi>.</p>

<p rend="bodytext"><hi rend="bold">Bhī</hi>iccevamādīhi dhātūhi, <hi rend="bold">mati budhi pūjā</hi>dīhi ca <hi rend="bold">kta</hi>ppaccayo hoti. So ca ‘‘bhāvakammesu kiccattakkhatthā’’ti vuttattā bhāvakammesveva bhavati.</p>

<p rend="bodytext"><hi rend="bold">Bhī</hi> bhaye, abhāyitthāti bhītaṃ bhavatā. <hi rend="bold">Supa</hi> saye, asupīyitthāti suttaṃ bhavatā. Evaṃ sayitaṃ bhavatā. <hi rend="bold">Asa</hi> bhojane, asitaṃ bhavatā, pacito odano bhavatā.</p>

<p rend="bodytext">Idha <hi rend="bold">matyā</hi>dayo icchatthā, <hi rend="bold">budhi</hi>ādayo ñāṇatthā.</p>

<p rend="bodytext"><hi rend="bold">Mana</hi> ñāṇe <hi rend="bold">saṃ</hi>pubbo, ‘‘budhagamāditthe kattarī’’ti <hi rend="bold">ta</hi>ppaccaye sampatte iminā kammani <hi rend="bold">kta</hi>ppaccayo, ‘‘gama khanā’’tiādinā dhātvantalopo, raññā sammato. <hi rend="bold">Kappa</hi> takkane, saṅkappito. <hi rend="bold">Dhara</hi> dhāraṇe, curādittā ṇe, vuddhi, ikārāgamo, saralopādi, avadhārito.</p>

<p rend="bodytext"><hi rend="bold">Budha</hi> avagamane, avabujjhitthāti buddho bhagavā mahesakkhehi devamanussehi. <hi rend="bold">I</hi> ajjhayane, adhīyitthāti adhīto.</p>

<p rend="bodytext"><hi rend="bold">I</hi> gatimhi, abhisamito. <hi rend="bold">Vida</hi> ñāṇe, avedīyitthāti vidito. <hi rend="bold">Ñā</hi> avabodhane, aññāyitthāti ñāto. <hi rend="bold">Vidha</hi> vedhane, paṭivijjhitthāti paṭividdho dhammo. <hi rend="bold">Takka</hi> vitakke, takkito.</p>

<p rend="bodytext"><hi rend="bold">Pūjanatthesu</hi> –</p>

<p rend="bodytext"><hi rend="bold">Pūja</hi> pūjāyaṃ, apūjīyitthāti pūjito bhagavā. <hi rend="bold">Cāya</hi> santānapūjanesu <hi rend="bold">apa</hi>pubbo, apacāyito. <hi rend="bold">Māna</hi> pūjāyaṃ, mānito. <hi rend="bold">Ci</hi> caye, apacito. <hi rend="bold">Vanda</hi> abhivandane, vandito. <hi rend="bold">Kara</hi> karaṇe, sakkato. <hi rend="bold">Sakkāra</hi> pūjāyaṃ, sakkārito iccādi.</p>

<p rend="gatha1">Huto <pb ed="M" n="0.0390" /> hutāvī hutavā, vuṭṭho vusita jiṇṇako;</p>

<p rend="gathalast">Pakkaṃ pakkantako jāto, ṭhito ruḷho bubhukkhito.</p>

<p rend="gatha1">Gītaṃ naccaṃ jito diṭṭho, tuṭṭho yiṭṭho ca bhaggavā;</p>

<p rend="gathalast">Vuttañca gutto acchinno, pahīno gamito gato.</p>

<p rend="gatha1">Katobhisaṅkhato bhuttaṃ, ṭhānaṃ garumupāsito;</p>

<p rend="gathalast">Bhītañca sammato buddho, pūjitotītakālikā.</p>

<p rend="centre">Atītappaccayantanayo.</p>

<p rend="subhead">Tavetunādippaccayantanaya</p>

<p rend="bodytext">‘‘Puññāni kātumicchi, icchati, icchissati vā’’ti viggahe –</p>

<p rend="bodytext" n="636"><hi rend="paranum">636</hi><hi rend="dot">.</hi><hi rend="bold">Icchatthesu samāna kattu kesu ta ve tuṃ vā</hi>.</p>

<p rend="bodytext">Icchā attho yesaṃ te <hi rend="bold">icchatthā,</hi> tesu icchatthesu dhātūsu samānakattukesu santesu sabbadhātūhi <hi rend="bold">tavetuṃ</hi>iccete paccayā honti vā, ‘‘tavetuṃ vā’’ti yogavibhāgena tadatthakriyāyañca, te ca kitakattā kattari honti.</p>

<p rend="bodytext">‘‘Karotissa, vā’’ti ca vattate.</p>

<p rend="bodytext" n="637"><hi rend="paranum">637</hi><hi rend="dot">.</hi><hi rend="bold">Tavetunādīsu kā</hi>.</p>

<p rend="bodytext"><hi rend="bold">Tavetuna</hi>iccevamādīsu paccayesu paresu karotissa dhātussa <hi rend="bold">kā</hi>deso hoti vā, <hi rend="bold">ādi</hi>saddena <hi rend="bold">tuṃtvāna tvā tabbe</hi>su ca.</p>

<p rend="bodytext">‘‘Taddhitasamāsakitakā nāmaṃvātavetunādīsu cā’’ti ettha ‘‘atave tunādīsū’’ti nāmabyapadesassa nisedhanato tadantānaṃ nipātattaṃ siddhaṃ bhavati, tato nipātattā <hi rend="bold">tavetuna</hi>mantato ‘‘sabbāsamāvuso’’tiādinā vibhattilopo. So puññāni kātave icchati, kātumicchati.</p>

<p rend="bodytext"><hi rend="bold">Kā</hi>desābhāve <pb ed="M" n="0.0391" /> ‘‘tuṃtunatabbesu vā’’ti <hi rend="bold">ra</hi>kārassa <hi rend="bold">ta</hi>ttaṃ. Kattuṃ kāmetīti kattukāmo, abhisaṅkharitumākaṅkhati. Tathā saddhammaṃ sotave, sotuṃ, suṇituṃ vā pattheti. Evaṃ anubhavituṃ, pacituṃ, gantuṃ, gamituṃ, khantuṃ, khanituṃ, hantuṃ, hanituṃ, mantuṃ, manituṃ, harituṃ, anussaritumicchati, ettha <hi rend="bold">i</hi>kārayutta<hi rend="bold">ta</hi>mhi ‘‘namakarāna’’miccādinā paṭisiddhattā na dhātvantalopo.</p>

<p rend="bodytext">Tathā <hi rend="bold">tu</hi>dabyathane, tudituṃ, pavisituṃ, uddisibhuṃ, hotuṃ, sayibhuṃ, netuṃ, juhotuṃ, pajahituṃ, pahātuṃ, dātuṃ. Roddhuṃ, rundhituṃ, <hi rend="bold">tuṃtunā</hi>dīsupi yogavibhāgena kattari vikaraṇappaccayā, saralopādi ca. Bhottuṃ, bhuñjituṃ, chettuṃ, chindituṃ. Sibbituṃ, boddhuṃ, bujjhituṃ. Jāyituṃ, janituṃ. Pattuṃ, pāpuṇituṃ. Jetuṃ, jinituṃ, ketuṃ, kiṇituṃ, vinicchetuṃ, vinicchinituṃ, ñātuṃ, jānituṃ, gahetuṃ, gaṇhituṃ. Coretuṃ, corayituṃ, pāletuṃ, pālayituṃ.</p>

<p rend="bodytext"><hi rend="bold">Kārite</hi> bhāvetuṃ, bhāvayituṃ, kāretuṃ, kārayituṃ, kārāpetuṃ, kārāpayitumicchati iccādi.</p>

<p rend="bodytext">‘‘Tavetuṃ vā’’ti yogavibhāgena kriyatthakriyāyañca gammamānāyaṃ <hi rend="bold">tuṃ</hi>paccayo. Yathā – subuddhuṃ vakkhāmi, bhottuṃ vajati, bhojanāya vajatīti attho. Evaṃ daṭṭhuṃ gacchati, gantumārabhati, gantuṃ payojayati, dassetumāha iccādi.</p>

<p rend="bodytext">‘‘Tu’’miti vattate.</p>

<p rend="bodytext" n="638"><hi rend="paranum">638</hi><hi rend="dot">.</hi><hi rend="bold">Arahasakkādīsu ca</hi>.</p>

<p rend="bodytext"><hi rend="bold">Arahasakkabhabbānucchavikānurūpa</hi>iccevamādīsvatthesu payujjamānesu sabbadhātūhi <hi rend="bold">tuṃ</hi>paccayo hoti, <hi rend="bold">ca</hi>saddena <hi rend="bold">kālasamayavelā</hi>dīsupi. <hi rend="bold">Ninda</hi> garahāyaṃ, ko taṃ ninditumarahati <pb ed="M" n="0.0392" />, rājā arahasi bhavituṃ, araho bhavaṃ vattuṃ. Sakkā jetuṃ dhanena vā, sakkā laddhuṃ, kātuṃ sakkhissati. Bhabbo niyāmaṃ okkamituṃ, abhabbo kātuṃ. Anucchaviko bhavaṃ dānaṃ paṭiggahetuṃ. Idaṃ kātuṃ anurūpaṃ. Dānaṃ dātuṃ yuttaṃ, dātuṃ vattuñca labhati, evaṃ vaṭṭati bhāsituṃ, chindituṃ na ca kappati iccādi. Tathā kālo bhuñjituṃ, samayo bhuñjituṃ, velā bhuñjituṃ.</p>

<p rend="bodytext">‘‘Tu’’miti vattate.</p>

<p rend="bodytext" n="639"><hi rend="paranum">639</hi><hi rend="dot">.</hi><hi rend="bold">Pattavacane alamatthesu ca</hi>.</p>

<p rend="bodytext">Alamatthesu pattavacane sati sabbadhātūhi <hi rend="bold">tuṃ</hi>paccayo hoti, alaṃsaddassa atthā <hi rend="bold">alamatthā</hi> bhūsanapariyattinivāraṇā, tesu alamatthesu. Pattassa vacanaṃ <hi rend="bold">pattavacanaṃ,</hi> alameva dānāni dātuṃ, alameva puññāni kātuṃ, sampattameva pariyattamevāti attho.</p>

<p rend="bodytext">Katvā kammaṃ agacchi, gacchati, gacchissatīti vā atthe –</p>

<p rend="bodytext" n="640"><hi rend="paranum">640</hi><hi rend="dot">.</hi><hi rend="bold">Pubbakālekakattukānaṃ tuna tvāna tvā vā</hi>.</p>

<p rend="bodytext"><hi rend="bold">Pubbakālo</hi>ti pubbakriyā, eko kattā yesaṃ te <hi rend="bold">ekakattukā,</hi> tesaṃ ekakattukānaṃ samānakattukānaṃ dhātūnamantare pubbakāle vattamānadhātumhā <hi rend="bold">tuna tvāna tvā</hi>iccete paccayā honti vā.</p>

<p rend="bodytext"><hi rend="bold">Vā</hi>saddassa vavatthitavibhāsattā <hi rend="bold">tuna</hi>ppaccayo katthaciyeva bhavati. Te ca <hi rend="bold">kita</hi>saññattā, ‘‘ekakattukāna’’nti vuttattā ca kattariyeva bhavanti. <hi rend="bold">Tune</hi> ‘‘tavetunādīsu kā’’ti <hi rend="bold">kā</hi>deso, nipātattā silopo. So kātuna kammaṃ gacchati, akātuna puññaṃ kilamissanti sattā.</p>

<p rend="bodytext"><hi rend="bold">Tvānatvā</hi>su <pb ed="M" n="0.0393" /> ‘‘rakāro cā’’ti dhātvantalopo, kammaṃ katvāna bhadrakaṃ, dānādīni puññāni katvā saggaṃ gacchati, abhisaṅkharitvā, karitvā. Tathā sibbitvā, jāyitvā, janitvā, dhammaṃ sutvā, sutvāna dhammaṃ modati, suṇitvā, patvā, pāpuṇitvā. Kiṇitvā, jetvā, jinitvā, jitvā. Coretvā, corayitvā, pūjetvā, pūjayitvā. Tathā mettaṃ bhāvetvā, bhāvayitvā, vihāraṃ kāretvā, kārayitvā, kārāpetvā, kārāpayitvā saggaṃ gamissanti iccādi.</p>

<p rend="bodytext"><hi rend="bold">Pubbakāle</hi>ti kimatthaṃ? Paṭhati, pacati. <hi rend="bold">Ekakattukāna</hi>nti kiṃ? Bhutte devadatte yaññadatto vajati.</p>

<p rend="bodytext">‘‘Apatvāna nadiṃ pabbato, atikkamma pabbataṃ nadī’’tiādīsu pana sabbattha ‘‘bhavatī’’ti sambandhato <hi rend="bold">e</hi>kakattukatā, pubbakālatā ca gamyate.</p>

<p rend="bodytext">‘‘Vā’’ti vattate.</p>

<p rend="bodytext" n="641"><hi rend="paranum">641</hi><hi rend="dot">.</hi><hi rend="bold">Sabbehi tunādīnaṃ yo</hi>.</p>

<p rend="bodytext">Sabbehi sopasaggānupasaggehi dhātūhi paresaṃ <hi rend="bold">tunā</hi>dīnaṃ paccayānaṃ <hi rend="bold">ya</hi>saddādeso hoti vā. <hi rend="bold">Vanda</hi> abhivandane <hi rend="bold">abhi</hi>pubbo, <hi rend="bold">tvā</hi>paccayassa <hi rend="bold">yo,</hi> ikārāgamo ca, abhivandiya bhāsissaṃ, abhivanditvā, vandiya, vanditvā. Tathā abhibhuyya, dvittarassattāni, abhibhavitvā, abhibhotvā.</p>

<p rend="bodytext"><hi rend="bold">Si</hi> sevāyaṃ, ‘‘kvaci dhātū’’tiādinā <hi rend="bold">i</hi>kārassa <hi rend="bold">ā</hi>ttaṃ, nissāya, nissitvā.</p>

<p rend="bodytext"><hi rend="bold">Bhaja</hi> sevāyaṃ, ‘‘tathā kattari cā’’ti pubbarūpattaṃ, vibhajja, vibhajiya, vibhajitvā.</p>

<p rend="bodytext"><hi rend="bold">Disa</hi><pb ed="M" n="0.0394" /> atisajjane, uddissa, uddisiya, uddisitvā. Pavissa, pavisiya, pavisitvā.</p>

<p rend="bodytext"><hi rend="bold">Nī</hi> pāpuṇane, upanīya, upanetvā. Atiseyya, atisayitvā. Ohāya, ohitvā, jahitvā, hitvā. Ādāya, ādiyitvā, ‘‘divādito yo’’ti <hi rend="bold">ya</hi>ppaccayo, ‘‘kvaci dhātū’’tiādinā dhātvanta<hi rend="bold">ssi</hi>kāro ca, datvā, datvāna. Pidhāya, pidahitvā. Bhuñjiya, bhuñjitvā, bhotvā. Viceyya, vicinitvā. Viññāya, vijānitvā, ñatvā.</p>

<p rend="bodytext">‘‘Yathāgamaṃ, tunādīsū’’ti ca vattate.</p>

<p rend="bodytext" n="642"><hi rend="paranum">642</hi><hi rend="dot">.</hi><hi rend="bold">Dadhantato yo kvaci</hi>.</p>

<p rend="bodytext"><hi rend="bold">Da</hi>kāra<hi rend="bold">dha</hi>kārantehi dhātūhi yathāgamaṃ <hi rend="bold">ya</hi>kārāgamo hoti kvaci <hi rend="bold">tunā</hi>dīsu paccayesu. <hi rend="bold">Ya</hi>vato <hi rend="bold">da</hi>kārassa <hi rend="bold">ja</hi>kāro, samāpajjitvā, uppajjitvā, bhijjitvā, chijjitvā gato. <hi rend="bold">Budha</hi> avagamane, ‘‘tathā kattari cā’’ti sakhātvantassa <hi rend="bold">ya</hi>kārassa <hi rend="bold">ca</hi>vaggo, bujjhiya, bujjhitvā. Virajjhiya, virajjhitvā. Rundhiya, rundhitvā.</p>

<p rend="bodytext">‘‘Tunādīna’’nti adhikāro, ‘‘vā’’ti ca.</p>

<p rend="bodytext" n="643"><hi rend="paranum">643</hi><hi rend="dot">.</hi><hi rend="bold">Canantehi raccaṃ</hi>.</p>

<p rend="bodytext"><hi rend="bold">Ca</hi>kāra<hi rend="bold">na</hi>kārantehi dhātūhi paresaṃ <hi rend="bold">tunā</hi>dīnaṃ paccayānaṃ <hi rend="bold">raccā</hi>deso hoti vā, ‘‘racca’’nti yogavibhāgena aññasmāpi, vavatthitavibhāsatthoyaṃ <hi rend="bold">vā</hi>saddo, <hi rend="bold">rā</hi>dilopo. <hi rend="bold">Vica</hi> vivecane <hi rend="bold">vi</hi>pubbo, vivicca, viviccitvā, ‘‘yo kvacī’’ti yogavibhāgena <hi rend="bold">ya</hi>kārāgamo.</p>

<p rend="bodytext"><hi rend="bold">Pava</hi> pāke, pacca, pacciya, paccitvā. Vimucca, vimuccitvā.</p>

<p rend="bodytext"><hi rend="bold">Hana</hi><pb ed="M" n="0.0395" /> hiṃsāgatīsu, āhacca, upahacca, āhantvā, upahantvā.</p>

<p rend="bodytext"><hi rend="bold">Vā</hi>ti kiṃ? Avamañña, avamaññitvā, mantvā, <hi rend="bold">nya</hi>ssa<hi rend="bold">ña</hi>kāro.</p>

<p rend="bodytext"><hi rend="bold">I</hi> gatimhi, yogavibhāgena <hi rend="bold">raccā</hi>deso, paṭicca, avecca, upecca upetvā. <hi rend="bold">Kara</hi> karaṇe, sakkacca, adhikicca, <hi rend="bold">i</hi>kārāgamo, kariya.</p>

<p rend="bodytext"><hi rend="bold">Disa</hi> pekkhaṇe –</p>

<p rend="bodytext" n="644"><hi rend="paranum">644</hi><hi rend="dot">.</hi><hi rend="bold">Disā svānasvāntalopo ca</hi>.</p>

<p rend="bodytext"><hi rend="bold">Disa</hi>iccetāya dhātuyā paresaṃ <hi rend="bold">tunā</hi>dīnaṃ paccayānaṃ <hi rend="bold">svāna svā</hi>iccādesā honti vā, dhātvantassa lopo ca. Disvānassa etadahosi, cakkhunā rūpaṃ disvā.</p>

<p rend="bodytext"><hi rend="bold">Vā</hi>ti kiṃ? Nekkhammaṃ daṭṭhuṃ, daṭṭhā. Passiya, passituna, passitvā.</p>

<p rend="bodytext"><hi rend="bold">Anta</hi>ggahaṇaṃ <hi rend="bold">antalopa</hi>ggahaṇañcānuvattate.</p>

<p rend="bodytext" n="645"><hi rend="paranum">645</hi><hi rend="dot">.</hi><hi rend="bold">Ma ha da bhehi mma yha jja bbha ddhā ca</hi>.</p>

<p rend="bodytext"><hi rend="bold">Ma ha da bha</hi>iccevamantehi dhātūhi paresaṃ <hi rend="bold">tunā</hi>dīnaṃ paccayānaṃ yathākkamaṃ <hi rend="bold">mma yha jja bbha ddhā</hi>iccete ādesā honti vā, dhātvantalopo ca. <hi rend="bold">Ma</hi>kārantehi tāva āgamma, āgantvā. <hi rend="bold">Kamu</hi> padavikkhepe, okkamma, okkamitvā, nikkhamma, nikkhamitvā, abhiramma, abhiramitvā.</p>

<p rend="bodytext"><hi rend="bold">Ha</hi>kārantehi paggayha, paggaṇhitvā, paggahetvā. <hi rend="bold">Muha</hi> vecitte, sammuyha, sammuyhitvā, <hi rend="bold">ya</hi>kārāgamo, āruyha, āruhitvā, ogayha, ogahetvā.</p>

<p rend="bodytext"><hi rend="bold">Da</hi>kārantehi <pb ed="M" n="0.0396" /> uppajja, uppajjitvā, pamajja, pamajjitvā, upasampajja, upasampajjitvā. <hi rend="bold">Chidi</hi> dvidhākaraṇe, acchijja, chijja, chijjitvā, chindiya, chinditvā, chetvā.</p>

<p rend="bodytext"><hi rend="bold">Bha</hi>kārantehi <hi rend="bold">rabha</hi> rābhasse, ārabbha kathesi, āraddhā, ārabhitvā. <hi rend="bold">Labha</hi> lābhe, upalabbha, upaladdhā, saddhaṃ paṭilabhitvā puññāni karonti iccādi.</p>

<p rend="centre">Tavetunādippaccayantanayo.</p>

<p rend="subhead">Vattamānakālikamānantappaccayantanaya</p>

<p rend="bodytext" n="646"><hi rend="paranum">646</hi><hi rend="dot">.</hi><hi rend="bold">Vattamāne mānantā</hi>.</p>

<p rend="bodytext">Āraddho aparisamatto attho <hi rend="bold">vattamāno,</hi> tasmiṃ vattamāne kāle gammamāne sabbadhātūhi <hi rend="bold">mānaanta</hi>iccete paccayā honti. Te ca <hi rend="bold">kita</hi>saññattā ‘‘kattari kita’’ti kattari bhavanti.</p>

<p rend="bodytext"><hi rend="bold">Antamāna</hi>ppaccayānañcettha ‘‘parasamaññāpayoge’’ti parasamaññāvasena parassapadattanopadasaññattā <hi rend="bold">tyā</hi>dīsu viya <hi rend="bold">antamāne</hi>su ca vikaraṇappaccayā bhavanti.</p>

<p rend="bodytext">Teneva <hi rend="bold">māna</hi>ppaccayo ‘‘attanopadāni bhāve ca kammanī’’ti bhāvakammesupi hoti, tassa ca ‘‘attanopadāni parassapadatta’’nti kvaci <hi rend="bold">anta</hi>ppaccayādeso ca.</p>

<p rend="bodytext"><hi rend="bold">Gamu, sappa</hi> gatimhi, gacchatīti atthe <hi rend="bold">anta</hi>ppaccayo, ‘‘bhūvādito a’’iti <hi rend="bold">a</hi>ppaccayo, ‘‘gamissanto ccho vā sabbāsū’’ti dhātvantassa <hi rend="bold">cchā</hi>deso, saralopādi, nāmabyapadese <hi rend="bold">syā</hi>dyuppatti. Gacchanta si itīdha ‘‘vā’’ti vattamāne ‘‘simhi gacchantādīnaṃ ntasaddo aṃ’’ iti <hi rend="bold">nta</hi>ssa <hi rend="bold">a</hi>mādeso.</p>

<p rend="bodytext"><hi rend="bold">Vā</hi>saddassa <pb ed="M" n="0.0397" /> vavatthibhavibhāsattā <hi rend="bold">e</hi>kā<hi rend="bold">ro</hi>kāraparassa na bhavati, saralopādi, so puriso gacchaṃ, gacchanto gaṇhāti, sesaṃ guṇavantusamaṃ.</p>

<p rend="bodytext"><hi rend="bold">Itthiyaṃ</hi> ‘‘nadādito vā ī’’ti <hi rend="bold">ī</hi>paccayo, ‘‘sesesu ntuvā’’ti <hi rend="bold">ntu</hi>byapadese ‘‘vā’’ti adhikicca ‘‘ntussa tamīkāre’’ti <hi rend="bold">ta</hi>kāre saralopasilopā, sā kaññā gacchatī, gacchantī iccādi itthisamaṃ.</p>

<p rend="bodytext"><hi rend="bold">Napuṃsake</hi> pure viya <hi rend="bold">nta</hi>ssa <hi rend="bold">a</hi>mādeso, taṃ cittaṃ gacchaṃ, gacchantaṃ, gacchantāni iccādi pulliṅgasamaṃ.</p>

<p rend="bodytext">Tathā gacchatīti atthe <hi rend="bold">māna</hi>ppaccayo, <hi rend="bold">cchā</hi>desādi ca, so gacchamāno gaṇhāti, te gacchamānā iccādi <hi rend="bold">purisa</hi>saddasamaṃ. Sā gacchamānā, tā gacchamānāyo iccādi <hi rend="bold">kaññā</hi>saddasamaṃ. Taṃ gacchamānaṃ, tāni gacchamānāni iccādi <hi rend="bold">citta</hi>saddasamaṃ.</p>

<p rend="bodytext">Gacchīyatīti atthe ‘‘attanopadāni bhāve ca kammanī’’ti kammani <hi rend="bold">māna</hi>ppaccayo, ‘‘bhāvakammesu yo’’ti <hi rend="bold">ya</hi>ppaccayo, ‘‘ivaṇṇāgamo vā’’ti <hi rend="bold">i</hi>kārāgamo, <hi rend="bold">cchā</hi>deso, so tena gacchiyamāno, sā gacchiyamānā, taṃ gacchiyamānaṃ.</p>

<p rend="bodytext"><hi rend="bold">Cchā</hi>desābhāve ‘‘pubbarūpañcā’’ti <hi rend="bold">ya</hi>kārassa <hi rend="bold">ma</hi>kāro, dhammo adhigammamāno hitāya bhavati, adhigammamānā, adhigammamānaṃ.</p>

<p rend="bodytext">Tathā <hi rend="bold">maha</hi> pūjāyaṃ, mahatīti mahaṃ, mahanto, mahatī, mahantī, mahaṃ, mahantaṃ, mahamāno, mahamānā, mahamānaṃ. <hi rend="bold">Kammani</hi> ‘‘yamhi dādhāmāṭhāhāpā maha mathādīnamī’’iti dhātvantassa <hi rend="bold">a</hi>kārassa īkāro, mahīyamāno, mahīyamānā, mahīyamānaṃ.</p>

<p rend="bodytext">Evaṃ <pb ed="M" n="0.0398" /> caratīti caraṃ, caratī, carantī, carantaṃ, caramāno, cariyamāno, pacatīti pacaṃ, pacatī, pacantī, pacantaṃ, pacamāno, paccamāno, ‘‘tassa cavagga’’iccādinā <hi rend="bold">ca</hi>vaggattaṃ, dvittañca.</p>

<p rend="bodytext"><hi rend="bold">Bhū</hi> sattāyaṃ, bhavatīti atthe <hi rend="bold">anta</hi>ppaccayo, <hi rend="bold">a</hi>ppaccayavuddhiavādesādi, so bhavaṃ, bhavanto. <hi rend="bold">Itthiyaṃ</hi> īpaccayo, ‘‘bhavato bhoto’’ti <hi rend="bold">bhotā</hi>deso, bhotī, bhotī, bhotiyo. <hi rend="bold">Napuṃsake</hi> bhavaṃ, bhavantaṃ, bhavantāni, abhibhavamāno. <hi rend="bold">Bhāve</hi> bhūyamānaṃ. <hi rend="bold">Kammani</hi> abhibhūyamāno.</p>

<p rend="bodytext"><hi rend="bold">Jara</hi> vayohānimhi, ‘‘jara marāna’’ntiādinā <hi rend="bold">jīra jīyyā</hi>desā, jīratīti jīraṃ, jīrantī, jīrantaṃ, jīramāno, jīrīyamāno, jīyaṃ, jīyantī, jīyantaṃ, jīyamāno, jīyyamāno.</p>

<p rend="bodytext"><hi rend="bold">Mara</hi> pāṇacāge, ‘‘kvaci dhātū’’tiādinā ekassa <hi rend="bold">ya</hi>kārassa lopo, maratīti mīyaṃ, mīyantī, mīyantaṃ, mīyamāno, mīyyamāno, maraṃ, marantī, marantaṃ, maramāno, marīyamāno. Labhaṃ, labhantī, labhantaṃ, labhamāno, labbhamāno. Vahaṃ, vahantī, vahantaṃ, vahamāno, vuyhamāno. ‘‘Isuyamūnamanto ccho vā’’ti <hi rend="bold">cchā</hi>deso, icchatīti icchaṃ, icchantī, icchantaṃ, icchamāno, icchīyamāno, issamāno.</p>

<p rend="bodytext">‘‘Disassa passadissadakkhā vā’’ti <hi rend="bold">passa dissa dakkhā</hi>desā, passatīti passaṃ, passantī, passantaṃ, passamāno, vipassīyamāno, dissamāno, dissanto, <hi rend="bold">māna</hi>ssa <hi rend="bold">antā</hi>deso, dissaṃ, dissantī, dissantaṃ, dakkhaṃ, dakkhantī, dakkhantaṃ, dakkhamāno dakkhiyamāno iccādi.</p>

<p rend="bodytext"><hi rend="bold">Tuda</hi> byathane, tudatīti tudaṃ, tudantī, tudantaṃ, tudamāno, tujjamāno. Pavisatīti pavisaṃ, pavisantī, pavisantaṃ, pavisamāno, pavisīyamāno iccādi.</p>

<p rend="bodytext"><hi rend="bold">Hū,</hi><pb ed="M" n="0.0399" /><hi rend="bold">bhū</hi> sattāyaṃ, <hi rend="bold">a</hi>ppaccayalopo, pahotīti pahonto, pahontī, pahontaṃ, pahūyamānaṃ tena. Setīti sento, sentī, sentaṃ, semāno, sayaṃ, sayantī, sayantaṃ, sayamāno, sayāno vā, <hi rend="bold">māna</hi>ssa <hi rend="bold">ānā</hi>deso, atisīyamāno.</p>

<p rend="bodytext"><hi rend="bold">Asa</hi> sabbhāve, ‘‘sabbatthāsassādilopo cā’’ti <hi rend="bold">a</hi>kārassa lopo, atthīti saṃ, santo, satī, santī, santaṃ, samāno, samānā, samānaṃ.</p>

<p rend="bodytext"><hi rend="bold">Ṭhā</hi> gatinivattimhi, ‘‘vā’’ti vattamāne ‘‘ṭhā tiṭṭho’’ti <hi rend="bold">tiṭṭhā</hi>deso, tiṭṭhaṃ, tiṭṭhantī, tiṭṭhantaṃ, tiṭṭhamāno. <hi rend="bold">Tiṭṭhā</hi>bhāve ‘‘kvaci dhātū’’tiādinā <hi rend="bold">ṭhā</hi>to <hi rend="bold">ha</hi>kārāgamo, rassattañca, upaṭṭhahaṃ, upaṭṭhahantī, upaṭṭhahantaṃ, upaṭṭhahamāno. Ṭhīyamānaṃ tena, upaṭṭhīyamāno, upaṭṭhahīyamāno.</p>

<p rend="bodytext"><hi rend="bold">Pā</hi> pāne, ‘‘pā pibo’’ti <hi rend="bold">pibā</hi>deso, pibatīti pibaṃ, pibantī, pibantaṃ, pibamāno, ‘‘kvaci dhātū’’tiādinā <hi rend="bold">ba</hi>kārassa <hi rend="bold">va</hi>ttaṃ, pivaṃ, pivantī, pivantaṃ, pivamāno, pīyamāno, pīyamānā, pīyamānaṃ iccādi.</p>

<p rend="bodytext"><hi rend="bold">Hu</hi> dānādanahabyappadānesu, <hi rend="bold">a</hi>ppaccaye pure viya dvibhāvādi, juhotīti juhaṃ, juhantī, juhantaṃ, juhamāno, hūyamāno. Evaṃ jahaṃ, jahantī, jahantaṃ, jahamāno, jahīyamāno. Dadātīti dadaṃ, dadantī, dadantaṃ, dadamāno, <hi rend="bold">dvittā</hi>bhāve dānaṃ dento, dentī, dentaṃ, dīyamāno.</p>

<p rend="bodytext"><hi rend="bold">Rudhi</hi> āvaraṇe, ‘‘rudhādito niggahītapubbañcā’’ti <hi rend="bold">a</hi>ppaccayaniggahītāgamā, rundhatīti rundhaṃ, rundhantī, rundhantaṃ, rundhamāno, rujjhamāno. Bhuñjatīti bhuñjaṃ, bhuñjantī, bhuñjantaṃ, bhuñjamāno, bhujjamāno iccādi.</p>

<p rend="bodytext"><hi rend="bold">Divu</hi><pb ed="M" n="0.0400" /> kīḷāyaṃ, ‘‘divādito yo’’ti <hi rend="bold">ya</hi>ppaccayo, ‘‘tathā kattari cā’’ti pubbarūpattaṃ, <hi rend="bold">ba</hi>ttañca, dibbatīti dibbaṃ, dibbantī, dibbantaṃ, dibbamāno. Evaṃ bujjhatīti bujjhaṃ, bujjhanto, bujjhamāno, <hi rend="bold">ca</hi>vaggādeso. <hi rend="bold">Janī</hi> pātubhāve, ‘‘janādīnamā’’ti yogavibhāgena <hi rend="bold">ā</hi>ttaṃ, jāyatīti jāyaṃ, jāyamāno, jaññamāno.</p>

<p rend="bodytext"><hi rend="bold">Su</hi> savaṇe, ‘‘svādito’’tiādinā <hi rend="bold">ṇu ṇā uṇā</hi> ca, suṇātīti suṇaṃ, suṇanto, suṇamāno, sūyamāno, suyyamāno. Pāpuṇātīti pāpuṇaṃ, pāpuṇamāno, pāpīyamāno.</p>

<p rend="bodytext">‘‘Kiyādito nā’’ti <hi rend="bold">nā,</hi> rassattaṃ, kiṇātīti kiṇaṃ, kīṇamāno, kīyamāno. Vinicchinātīti vinicchinaṃ, vinicchinamāno, vinicchīyamāno, cinaṃ, cīyamāno. Jānātīti jānaṃ, jānamāno, <hi rend="bold">jā</hi>deso, ñāyamāno. Gaṇhātīti gaṇhaṃ, gaṇhamāno, gayhamāno.</p>

<p rend="bodytext"><hi rend="bold">Kara</hi> karaṇe, karotīti atthe ‘‘vattamāne mānantā’’ti <hi rend="bold">anta</hi>ppaccayo, ‘‘tanādito oyirā’’ti <hi rend="bold">o,</hi> ‘‘tassa vā’’ti adhikicca ‘‘uttamokāro’’ti <hi rend="bold">u</hi>ttaṃ, ‘‘karassākāro cā’’ti <hi rend="bold">a</hi>kāra<hi rend="bold">ssu</hi>kāro. ‘‘Yavakārā cā’’ti sare <hi rend="bold">u</hi>kārassa <hi rend="bold">va</hi>ttaṃ, dvittaṃ, ‘‘bo vassā’’ti <hi rend="bold">ba</hi>kāradvayañca, ‘‘kvaci dhātū’’tiādinā <hi rend="bold">ra</hi>lopo, so kubbaṃ, kubbanto, kubbatī, kubbantī, kubbantaṃ. <hi rend="bold">U</hi>ttābhāve – kammaṃ karonto, karontī, karontaṃ. <hi rend="bold">Māne – u</hi>ttadvayaṃ, kurumāno, kurumānā, kurumānaṃ, kubbāno vā. <hi rend="bold">Kammani</hi> kayiramāno, karīyamāno vā iccādi.</p>

<p rend="bodytext"><hi rend="bold">Cura</hi> theyye, ‘‘curādito’’tiādinā <hi rend="bold">ṇe ṇayā,</hi> coretīti corento, corentī, corentaṃ, corayaṃ, corayatī, corayantaṃ, corayamāno, corīyamāno. Pāletīti pālento, pālentī, pālentaṃ, pālayaṃ, pālayantī, pālayantaṃ, pālayamāno, pālīyamāno iccādi.</p>

<p rend="bodytext"><hi rend="bold">Kārite</hi><pb ed="M" n="0.0401" /> bhāvetīti bhāvento, bhāventī, bhāventaṃ, bhāvayaṃ, bhāvayantī, bhāvayantaṃ, bhāvayamāno, bhāvīyamāno. Kāretīti kāronto, kārentī, kārentaṃ, kārayaṃ, kārayantī, kārayantaṃ, kārayamāno, kārīyamāno, kārāpento, kārāpentī, kārāpentaṃ, kārāpayaṃ, kārāpayantī, kārāpayantaṃ, kārāpayamāno, kārāpīyamāno iccādi.</p>

<p rend="centre">Vattamānakālikamānantappaccayantanayo.</p>

<p rend="subhead">Anāgatakālikappaccayantanaya</p>

<p rend="bodytext">‘‘Kāle’’ti adhikāro.</p>

<p rend="bodytext" n="647"><hi rend="paranum">647</hi><hi rend="dot">.</hi><hi rend="bold">Bhavissati gamādīhi ṇī ghiṇa</hi>.</p>

<p rend="bodytext">Bhavissati kāle gammamāne <hi rend="bold">gamā</hi>dīhi dhātūhi <hi rend="bold">ṇī ghiṇa</hi>iccete paccayā honti. <hi rend="bold">Ṇa</hi>kārā vuddhatthā. Āyati gamanaṃ sīlamassāti atthe <hi rend="bold">ṇī,</hi> vuddhi<hi rend="bold">ṇa</hi>lopā. Gāmī, gāmino, āgāmī kālo. <hi rend="bold">Ghiṇa</hi>paccaye – ‘‘kvaci dhātū’’tiādinā <hi rend="bold">gha</hi>lopo, gāmaṃ gāmi, gāmī, gāmayo.</p>

<p rend="bodytext"><hi rend="bold">Bhaja</hi> sevāyaṃ, āyati bhajituṃ sīlamassāti bhājī, bhāji, ‘‘na kagattaṃ cajā’’ti yogavibhāgena nisedhanato ‘‘sacajānaṃ kagā ṇānubandhe’’ti <hi rend="bold">ga</hi>ttaṃ na bhavati.</p>

<p rend="bodytext"><hi rend="bold">Su</hi> gatimhi, kārite vuddhi<hi rend="bold">āvā</hi>desā ca, āyati passavituṃ sīlamassāti passāvī, passāvi. Āyati paṭṭhānaṃ sīlamassāti paṭṭhāyī, paṭṭhāyi, ‘‘ākārantānamāyo’’ti <hi rend="bold">āyā</hi>deso.</p>

<p rend="bodytext">‘‘Bhavissatī’’ti adhikāro.</p>

<p rend="bodytext" n="648"><hi rend="paranum">648</hi><hi rend="dot">.</hi><hi rend="bold">Kiriyāyaṃ</hi><pb ed="M" n="0.0402" /><hi rend="bold">ṇvutavo</hi>.</p>

<p rend="bodytext"><hi rend="bold">Kiriyāyaṃ</hi> kiriyatthāyaṃ gammamānāyaṃ dhātūhi <hi rend="bold">ṇvutu</hi>iccete paccayā honti bhavissati kāle. <hi rend="bold">Ṇvu</hi>mhi – <hi rend="bold">ṇa</hi>lopavuddhi<hi rend="bold">akā</hi>desā, karissaṃ vajatīti kārako vajati.</p>

<p rend="bodytext"><hi rend="bold">Tu</hi>mhi – ‘‘karassa ca tattaṃ tusmi’’nti <hi rend="bold">ta</hi>kāro, sesaṃ kattusamaṃ, kattā vajati, kattuṃ vajatīti attho. Evaṃ pacissaṃ vajatīti pācako vajati, pacitā vajati. Bhuñjissaṃ vajatīti bhuñjako vajati, bhottā vajati iccādi.</p>

<p rend="bodytext" n="649"><hi rend="paranum">649</hi><hi rend="dot">.</hi><hi rend="bold">Kammani ṇo</hi>.</p>

<p rend="bodytext">Kammasmiṃ upapade dhātūhi <hi rend="bold">ṇa</hi>ppaccayo hoti bhavissati kāle <hi rend="bold">ṇa</hi>lopavuddhī. Nagaraṃ karissatīti nagarakāro vajati. <hi rend="bold">Lū</hi> chedane, sāliṃ lavissatīti sālilāvo vajati. <hi rend="bold">Vapa</hi> bījasantāne, dhaññaṃ vapissatīti dhaññavāpo vajati. Bhogaṃ dadissatīti bhogadāyo vajati, sindhuṃ pivissatīti sindhupāyo vajati iccādi.</p>

<p rend="bodytext">‘‘Kammanī’’ti vattate.</p>

<p rend="bodytext" n="650"><hi rend="paranum">650</hi><hi rend="dot">.</hi><hi rend="bold">Sese ssaṃ ntu mānānā</hi>.</p>

<p rend="bodytext">Kammasmiṃ upapade <hi rend="bold">sese</hi> aparisamattatthe dhātūhi <hi rend="bold">ssaṃntu māna āna</hi>iccete paccayā honti bhavissati kāle gammamāne, te ca kitakattā kattari bhavanti. Kammaṃ karissatīti atthe <hi rend="bold">ssaṃ</hi>paccayo, <hi rend="bold">i</hi>kārāgamo, <hi rend="bold">si</hi>lopo, kammaṃ karissaṃ vajati, sāpekkhattā na samāso. <hi rend="bold">Ntu</hi>paccaye ‘‘tanādito oyirā’’ti <hi rend="bold">o,</hi> ‘‘simhi vā’’ti ntva’ntassa <hi rend="bold">a</hi>ttaṃ, kammaṃ karissatīti kammaṃ karonto vajati iccādi <hi rend="bold">guṇavantu</hi>samaṃ.</p>

<p rend="bodytext">Atha <pb ed="M" n="0.0403" /> vā ‘‘bhavissati gamādīhi ṇī ghiṇa’’ti ettha ‘‘bhavissatī’’ti vacanato ‘‘ssantu’’iti ekova paccayo daṭṭhabbo, tato ‘‘simhi vā’’ti <hi rend="bold">a</hi>ttaṃ, ‘‘ntasaddo a’’mitiyogavibhāgena <hi rend="bold">a</hi>mādeso, silopo, karissaṃ karissanto, karissantā, karissantaṃ, karissante, karissatā karissantena, karissantehi, karissato karissantassa, karissataṃ karissantānaṃ, karissatā, karissantehi, karissato karissantassa, karissataṃ karissantānaṃ, karissati karissante, karissantesūtiādi <hi rend="bold">guṇavantu</hi>sadisaṃ neyyaṃ.</p>

<p rend="bodytext"><hi rend="bold">Māna</hi>mhi – <hi rend="bold">o</hi>kā<hi rend="bold">rā</hi>kārānaṃ <hi rend="bold">u</hi>ttaṃ, kammaṃ karissatīti kammaṃ kurumāno, kammaṃ karāno vajati. Evaṃ bhojanaṃ bhuñjissaṃ vajati, bhojanaṃ bhuñjanto, bhuñjamāno, bhuñjāno vajati.</p>

<p rend="bodytext">Sabbattha kattari <hi rend="bold">ntumāne</hi>su sakasakavikaraṇappaccayo kātabbo.</p>

<p rend="bodytext">Khādanaṃ khādissatīti khādanaṃ khādissaṃ vajati, khādanaṃ khādanto, khādanaṃ khādamāno, khādanaṃ khādāno vajati. Maggaṃ carissatīti maggaṃ carissaṃ, maggaṃ caranto, maggaṃ caramāno, maggaṃ carāno vajati. <hi rend="bold">Bhikkha</hi> āyācane, bhikkhaṃ bhikkhissatīti bhikkhaṃ bhikkhissaṃ carati, bhikkhaṃ bhikkhanto, bhikkhaṃ bhikkhamāno, bhikkhaṃ bhikkhāno carati iccādi.</p>

<p rend="centre">Anāgatakālikappaccayantanayo.</p>

<p rend="subhead">Uṇādippaccayantanaya</p>

<p rend="bodytext">Atha <hi rend="bold">uṇā</hi>dayo vuccante.</p>

<p rend="bodytext">‘‘Dhātuyā’’ti adhikāro.</p>

<p rend="bodytext" n="651"><hi rend="paranum">651</hi><hi rend="dot">.</hi><pb ed="M" n="0.0404" /><hi rend="bold">Kāle vattamānātīte ṇvādayo</hi>.</p>

<p rend="bodytext">Atīte kāle, vattamāne ca gammamāne dhātūhi ṇuppaccayo hoti. <hi rend="bold">Ādi</hi>saddena <hi rend="bold">yu kta mi</hi>iccādayo ca honti.</p>

<p rend="bodytext"><hi rend="bold">Kara</hi> karaṇe, akāsi, karotīti vā atthe ṇuppaccayo, <hi rend="bold">ṇa</hi>lopo, vuddhi, kāru sippī, kārū kāravo. <hi rend="bold">Vā</hi> gatigandhanesu, avāyi, vāyatīti vā vāyu, <hi rend="bold">āyā</hi>deso. <hi rend="bold">Sada</hi> assādane, assādīyatīti sādu. <hi rend="bold">Rādha, sādha</hi> saṃsiddhimhi, sādhīyati anena hitanti sādhu. <hi rend="bold">Bandha</hi> bandhane, attani paraṃ bandhatīti bandhu. <hi rend="bold">Cakkha</hi> viyattiyaṃ vācāyaṃ, cakkhatīti cakkhu. <hi rend="bold">I</hi> gatimhi, enti gacchanti pavattanti sattā etenāti āyu. <hi rend="bold">Dara</hi> vidāraṇe, darīyatīti dāru kaṭṭhaṃ. <hi rend="bold">Sanu</hi> dāne. Sanotīti sānu pabbatekadeso. Janīyatīti jānu jaṅghāsandhi. Carīyatīti cāru dassanīyo. <hi rend="bold">Raha</hi> cāge, rahīyatīti rāhu asurindo. <hi rend="bold">Tara</hi> taraṇe, tālu, <hi rend="bold">lo ra</hi>ssa.</p>

<p rend="bodytext"><hi rend="bold">Marā</hi>dīnaṃ panettha <hi rend="bold">ṇu</hi>mhi ‘‘ghaṭādīnaṃ vā’’ti ettha <hi rend="bold">vā</hi>saddena na vuddhi, maru, taru, tanu, dhanu, hanu, manu, asu, vasu, vaṭu, garu iccādi.</p>

<p rend="bodytext"><hi rend="bold">Cadi</hi> hilādane, <hi rend="bold">yu</hi>ppaccayo, ‘‘nudādīhi yuṇvūnamanānanākānanakā sakāritehi cā’’ti <hi rend="bold">anā</hi>deso, niggahītāgamo ca, candanaṃ. Bhavati etthāti bhuvanaṃ, ‘‘jhalānamiyuvāsare vā’’ti <hi rend="bold">uvā</hi>deso. <hi rend="bold">Kira</hi> vikkhepe, kiraṇo. Vicakkhaṇo, kampanaṃ karotīti karuṇā, <hi rend="bold">a</hi>kāra<hi rend="bold">ssu</hi>ttaṃ.</p>

<p rend="bodytext"><hi rend="bold">Kta</hi>ppaccaye <pb ed="M" n="0.0405" /> – <hi rend="bold">ka</hi>lopo, abhavi, bhavatīti vā bhūtaṃ yakkhādi, bhūtāni. Vāyatīti vāto, tāyatīti tāto. <hi rend="bold">Mi</hi>mhi – bhavanti etthāti bhūmi, netīti nemi iccādi.</p>

<p rend="bodytext" n="652"><hi rend="paranum">652</hi><hi rend="dot">.</hi><hi rend="bold">Khyādīhi mana ma ca to vā</hi>.</p>

<p rend="bodytext"><hi rend="bold">Khī bhī su ru hu vā dhū hi lūpī ada</hi>iccevamādīhi dhātūhi <hi rend="bold">mana</hi>paccayo hoti, <hi rend="bold">ma</hi>ssa ca <hi rend="bold">to</hi> hoti vā.</p>

<p rend="gatha1">Adadhātuparasseva, makārassa takāratā;</p>

<p rend="gathalast">Tadaññato na hotāyaṃ, vavatthitavibhāsato.</p>

<p rend="bodytext"><hi rend="bold">Khī</hi> khaye, khīyanti <hi rend="bold">e</hi>ttha upaddavupasaggādayoti atthe <hi rend="bold">mana</hi>paccayo, ‘‘kvaci dhātū’’tiādinā <hi rend="bold">na</hi>lopo, ‘‘aññesu cā’’ti vuddhi, khemo. Tathā <hi rend="bold">bhī</hi> bhaye, bhāyanti etasmāti bhīmo, <hi rend="bold">vā</hi>dhikārato na vuddhi. <hi rend="bold">Su</hi> abhisave, savatīti somo. <hi rend="bold">Ru</hi> gatimhi, romo. <hi rend="bold">Hu</hi> dānādanahabyappadānesu, hūyatīti homo. <hi rend="bold">Vā</hi> gatigandhanesu, vāmo. <hi rend="bold">Dhū</hi> kampane, dhunātīti dhūmo. <hi rend="bold">Hi</hi> gatimhi, hinotīti hemo. <hi rend="bold">Lū</hi> chedane, lūyatīti lomo. <hi rend="bold">Pī</hi> tappane, pīṇanaṃ pemo. <hi rend="bold">Ada</hi> bhakkhaṇe, adatīti atthe <hi rend="bold">mana, ma</hi>ssa ca vā <hi rend="bold">ta</hi>kāro, ‘‘to dassā’’ti <hi rend="bold">ta</hi>kāro, attā, ātumā, ‘‘kvaci dhātū’’tiādinā <hi rend="bold">ada</hi>ssa dīgho, <hi rend="bold">u</hi>kārāgamo ca. <hi rend="bold">Yā</hi> pāpaṇe, yāmo.</p>

<p rend="bodytext">‘‘Vā’’ti vattamāne –</p>

<p rend="bodytext" n="653"><hi rend="paranum">653</hi><hi rend="dot">.</hi><hi rend="bold">Samādihi thamā</hi>.</p>

<p rend="bodytext"><hi rend="bold">Samadamadara raha lapa vasa yu du hi si dā sā ṭhā bhasa bahausu</hi>iccevamādīhi dhātūhi <hi rend="bold">tha ma</hi>iccete paccayā honti vā.</p>

<p rend="bodytext"><hi rend="bold">Sama</hi><pb ed="M" n="0.0406" /> upasame, <hi rend="bold">kvaci</hi>ggahaṇādhikārā na dhātvantalopo, kilese sametīti samatho samādhi. Evaṃ damanaṃ damatho. <hi rend="bold">Dara</hi> dāhe, daraṇaṃ daratho paridāho. <hi rend="bold">Raha</hi> upādāne, rahīyatīti ratho, ‘‘kvaci dhātū’’tiādinā <hi rend="bold">ha</hi>lopo. <hi rend="bold">Sapa</hi> akkose, sapanaṃ sapatho. <hi rend="bold">Vasa</hi> nivāse, āvasanti etasminti āvasatho. <hi rend="bold">Yu</hi> missane, yūtho, dīgho. <hi rend="bold">Du</hi> gativuddhimhi, davati vaḍḍhatīti dumo. Hinotīti himo ussāvo. <hi rend="bold">Si</hi> bandhane, sīyatīti sīmā, dīgho. <hi rend="bold">Dā</hi> avakhaṇḍane, dāmo. <hi rend="bold">Sā</hi> sāmatthe, sāmo. <hi rend="bold">Ṭhā</hi> gatinivattimhi, thāmo, <hi rend="bold">ṭha</hi>ssa <hi rend="bold">tha</hi>ttaṃ. <hi rend="bold">Bhasa</hi> bhasmīkaraṇe, bhasmā, <hi rend="bold">brahmā</hi>dittā ‘‘syā cā’’ti <hi rend="bold">ā</hi>ttaṃ. <hi rend="bold">Baha</hi> vuddhimhi, brahmā, nipātanato <hi rend="bold">bro ba</hi>ssa. <hi rend="bold">Usu</hi> dāhe, usmā iccādi.</p>

<p rend="bodytext" n="654"><hi rend="paranum">654</hi><hi rend="dot">.</hi><hi rend="bold">Masussa sussa ccha ra ccherā</hi>.</p>

<p rend="bodytext"><hi rend="bold">Masu</hi>iccetassa dhātussa <hi rend="bold">su</hi>ssa <hi rend="bold">ccharacchera</hi>iccete ādesā honti. <hi rend="bold">Masu</hi> macchere, <hi rend="bold">kvi</hi>ppaccayo, <hi rend="bold">ccharaccherā</hi>desā, maccharo, macchero.</p>

<p rend="bodytext">‘‘Cchara ccherā’’ti vattate.</p>

<p rend="bodytext" n="655"><hi rend="paranum">655</hi><hi rend="dot">.</hi><hi rend="bold">Āpubbacarassa ca</hi>.</p>

<p rend="bodytext"><hi rend="bold">Ā</hi>pubbassa <hi rend="bold">cara</hi>iccetassa dhātussa <hi rend="bold">ccharaccherā</hi>desā honti, <hi rend="bold">ca</hi>saddena <hi rend="bold">cchariyā</hi>deso ca. Bhuso caraṇanti atthe <hi rend="bold">kvi</hi>ppaccayo, <hi rend="bold">cchariyā</hi>diādeso, rassattañca. Acchariyaṃ <pb ed="M" n="0.0407" />, accharaṃ, accheraṃ. Accharaṃ paharituṃ yuttantipi acchariyaṃ.</p>

<p rend="bodytext" n="656"><hi rend="paranum">656</hi><hi rend="dot">.</hi><hi rend="bold">Ala kala salehi layā</hi>.</p>

<p rend="bodytext"><hi rend="bold">Ala kala sala</hi> iccetehi dhātūhi <hi rend="bold">la ya</hi>iccete paccayā honti. <hi rend="bold">Ala</hi> parisamattimhi, allaṃ, alyaṃ. <hi rend="bold">Kala</hi> saṅkhyāne, kallaṃ, kalyaṃ. <hi rend="bold">Sala, hula, pada</hi> gatimhi, sallaṃ, salyaṃ.</p>

<p rend="bodytext">‘‘Kala salehī’’ti vattate.</p>

<p rend="bodytext" n="657"><hi rend="paranum">657</hi><hi rend="dot">.</hi><hi rend="bold">Yāṇa lāṇā</hi>.</p>

<p rend="bodytext">Tehi <hi rend="bold">kala sala</hi>iccetehi dhātūhi <hi rend="bold">yāṇa lāṇa</hi>ppaccayā honti. Kalyāṇaṃ, paṭisalyāṇaṃ, kallāṇo, paṭisallāṇo. Yadā pana <hi rend="bold">lī</hi> silesaneti dhātu, tadā ‘‘paṭisallayanaṃ, paṭisallāṇa’’nti <hi rend="bold">yu</hi>ppaccayena siddhaṃ, upasaggantassa niggahītassa <hi rend="bold">la</hi>ttaṃ, <hi rend="bold">rahā</hi>diparattā <hi rend="bold">na</hi>ssa <hi rend="bold">ṇa</hi>ttaṃ, <hi rend="bold">e</hi>kārassa ‘‘kvaci dhātū’’tiādinā <hi rend="bold">a</hi>ttañca.</p>

<p rend="bodytext" n="658"><hi rend="paranum">658</hi><hi rend="dot">.</hi><hi rend="bold">Mathissa thassa lo ca</hi>.</p>

<p rend="bodytext"><hi rend="bold">Matha</hi>iccetassa dhātussa <hi rend="bold">tha</hi>ssa <hi rend="bold">lā</hi>deso hoti, <hi rend="bold">ca</hi>saddena <hi rend="bold">la</hi>ppaccayo, <hi rend="bold">matha</hi> viloḷane, mallo, so eva mallako, yathā hīnako.</p>

<p rend="bodytext">‘‘Kiccā’’ti vattate.</p>

<p rend="bodytext" n="659"><hi rend="paranum">659</hi><hi rend="dot">.</hi><hi rend="bold">Avassakādhamiṇesu ṇī ca</hi>.</p>

<p rend="bodytext"><hi rend="bold">Avassaka adhamiṇa</hi>iccetesvatthesu, <hi rend="bold">ṇī</hi>paccayo hoti, kiccā cāti <hi rend="bold">ṇī</hi>paccayo, <hi rend="bold">ṇa</hi>lopa vuddhi<hi rend="bold">si</hi>lopā, avassaṃ <pb ed="M" n="0.0408" /> me kammaṃ kātuṃ yuttosīti kārīsi me kammaṃ avassaṃ, kārino me kammaṃ avassaṃ, hārīsi me bhāraṃ avassaṃ.</p>

<p rend="bodytext"><hi rend="bold">Adhamiṇe</hi> – sataṃ me iṇaṃ dātuṃ yuttosīti dāyīsi me sataṃ iṇaṃ, dhārīsi me sahassaṃ iṇaṃ iccādi, <hi rend="bold">kicca</hi>ppaccayā pana heṭṭhāyeva dassitā.</p>

<p rend="bodytext" n="660"><hi rend="paranum">660</hi><hi rend="dot">.</hi><hi rend="bold">Vajādīhi pabbajjādayo nipaccante</hi>.</p>

<p rend="bodytext">Ākatigaṇoyaṃ. <hi rend="bold">Vaja</hi>iccevamādīhi dhātūhi paccayādesalopāgamanisedhaliṅgādividhinā yathābhidhānaṃ <hi rend="bold">pabbajjā</hi>dayo saddā nipaccante.</p>

<p rend="bodytext"><hi rend="bold">Vaja</hi> gatimhi <hi rend="bold">pa</hi>pubbo, paṭhamameva vajitabbanti atthe ‘‘bhāvakammesū’’ti adhikicca ‘‘ṇyocā’’ti <hi rend="bold">ṇya</hi>ppaccayo, <hi rend="bold">ṇa</hi>lopādi. ‘‘Pavvajya’’nti rūpe sampatte iminā <hi rend="bold">jjha</hi>ssa <hi rend="bold">jjā</hi>deso, <hi rend="bold">va</hi>kāradvayassa <hi rend="bold">ba</hi>kāradvayaṃ, vuddhinisedho, itthiliṅgattañca nipaccante, pabbajjā.</p>

<p rend="bodytext">Tathā <hi rend="bold">iñja</hi> kampane, iñjanaṃ ijjā. <hi rend="bold">Yaja</hi> devapūjāyaṃ, yajanaṃ ijjā, ‘‘yajassādissī’’ti <hi rend="bold">i</hi>ttaṃ. <hi rend="bold">Añja</hi> byattigatīsu <hi rend="bold">saṃ</hi>pubbo, samañjanaṃ samajjā, ñjhassa <hi rend="bold">jjā</hi>deso. <hi rend="bold">Sada</hi> visaraṇagatyāvasānesu, nisīdanaṃ nisajjā. <hi rend="bold">Vida</hi> ñāṇe, vijānanaṃ, vidatīti vā vijjā. <hi rend="bold">Saja</hi> vissagge, vissajjanaṃ vissajjā. <hi rend="bold">Pada</hi> gatimhi, nipajjanaṃ nipajjā.</p>

<p rend="bodytext"><hi rend="bold">Hana</hi> hiṃsāgatīsu, hantabbanti atthe <hi rend="bold">ṇya</hi>mhi kate ‘‘vadho vā sabbatthā’’ti <hi rend="bold">hana</hi>ssa <hi rend="bold">vadhā</hi>deso, <hi rend="bold">jha</hi>ssiminā <hi rend="bold">jjhā</hi>deso ca, so vajjho, sā vajjhā. <hi rend="bold">Sī</hi> saye, sayanaṃ, sayanti etthāti vā seyyā, vuddhi, <hi rend="bold">ya</hi>kārassa dvittañca <pb ed="M" n="0.0409" />. <hi rend="bold">Dhā</hi> dhāraṇe <hi rend="bold">saṃ</hi>pubbo, sammā cittaṃ nidheti etāya, sayaṃ vā saddahatīti atthe ‘‘itthiyamatiyavo vā’’ti <hi rend="bold">a</hi>ppaccayo, ‘‘sandhā’’ti rūpe sampatte iminā <hi rend="bold">na</hi>kārassa <hi rend="bold">da</hi>kāro, saddhā. <hi rend="bold">Cara</hi> caraṇe, caraṇanti atthe ṇyappaccaye, <hi rend="bold">i</hi>kārāgame ca kate iminā vuddhinisedho, cariyā.</p>

<p rend="bodytext"><hi rend="bold">Ruja</hi> roge, rujananti atthe iminā chappaccayo, ‘‘byañjanantassa co chappaccayesu cā’’ti dhātvantassa <hi rend="bold">ca</hi>kāro, rucchā, rujāti <hi rend="bold">a</hi>ppaccayena siddhaṃ. Tathā <hi rend="bold">kuca</hi> saṅkocane, <hi rend="bold">cha</hi>ppaccayo, kocanaṃ kucchā. <hi rend="bold">Labha</hi> lābhe, <hi rend="bold">cha</hi>mhi <hi rend="bold">cā</hi>deso, lacchā. <hi rend="bold">Rada</hi> vilekhane, racchā. <hi rend="bold">Muha</hi> vecitte, muyhanaṃ mucchā, mucchanaṃ vā mucchā. <hi rend="bold">Vasa</hi> nivāse, vacchā. <hi rend="bold">Kaca</hi> dittimhi, kacchā. <hi rend="bold">Katha</hi> kathane <hi rend="bold">saṃ</hi>pubbo, saddhiṃ kathananti atthe <hi rend="bold">ṇya</hi>ppaccayo, iminā <hi rend="bold">thya</hi>ssa <hi rend="bold">cchā</hi>deso, <hi rend="bold">saṃ</hi>saddassa <hi rend="bold">sā</hi>deso ca, sākacchā. <hi rend="bold">Tuda</hi> byathane, tucchā. <hi rend="bold">Pada</hi> gatimhi, byāpajjananti atthe <hi rend="bold">ṇya</hi>mhi kate ‘‘byāpādyā’’ti rūpe sampatte iminā nipātanena <hi rend="bold">dya</hi>ssa <hi rend="bold">jjā</hi>deso, rassattañca, byāpajjā.</p>

<p rend="bodytext"><hi rend="bold">Mara</hi> pāṇacāge, marati maraṇanti ca atthe iminā tyatyuppaccayā, dhātvantalopoca, tato ‘‘yavata’’miccādinā <hi rend="bold">ca</hi>kāro, macco, maccu. <hi rend="bold">Sata</hi> sātacce, iminā <hi rend="bold">ya</hi>ppaccayo, tyassa <hi rend="bold">ca</hi>kāro, saccaṃ. Tathā <hi rend="bold">nata</hi> gattavināme, naccaṃ. <hi rend="bold">Niti</hi> nicce, niccaṃ. <hi rend="bold">Mā</hi> māne, māyā. <hi rend="bold">Jana</hi> janane, jāyā, <hi rend="bold">kana</hi> dittikantīsu, nyassa <hi rend="bold">ña</hi>ttaṃ, dvittañca, kaññā. <hi rend="bold">Dhana</hi> dhaññe, dhaññaṃ. Punātīti puññaṃ, <hi rend="bold">na</hi>kārāgamo iccādi.</p>

<p rend="bodytext" n="661"><hi rend="paranum">661</hi><hi rend="dot">.</hi><hi rend="bold">Ve</hi><pb ed="M" n="0.0410" /><hi rend="bold">pu sī davava mu ku dā bhūhvādīhi thuttima ṇimā nibbatte</hi>.</p>

<p rend="bodytext"><hi rend="bold">Vepusīdavavamu</hi>iccevamādīhi dhātūhi, <hi rend="bold">ku dā bhū</hi>ādito, <hi rend="bold">hvā</hi>dito ca yathākkamaṃ <hi rend="bold">thuttimaṇima</hi>iccete paccayā honti nibbattatthe. <hi rend="bold">Vepu</hi> kampane, <hi rend="bold">thu</hi>ppaccayo, ‘‘kvaci dhātū’’tiādinā <hi rend="bold">a</hi>kārāgamo, atha vā ‘‘athū’’ti vattabbe saralopaṃ katvā ‘‘thū’’ti vuttanti daṭṭhabbaṃ, vepena nibbatto vepathu. <hi rend="bold">Sī</hi> saye, sayanena nibbatto sayathu. <hi rend="bold">Dava</hi> davane, davena nibbatto davathu. <hi rend="bold">Vamu</hi> uggiraṇe, vamena nibbatto vamathu.</p>

<p rend="bodytext">Kutti karaṇaṃ, tena nibbattaṃ kuttimaṃ, <hi rend="bold">‘‘ku’’</hi>iti nipātanato <hi rend="bold">kara</hi>ssa <hi rend="bold">ku</hi>ttaṃ. <hi rend="bold">Dā</hi> dāne, dāti dānaṃ, tena nibbattaṃ dattimaṃ, rassattaṃ. Bhūti bhavanaṃ, tena nibbattaṃ bhottimaṃ. Avahuti avahanaṃ, tena nibbattaṃ ohāvimaṃ, <hi rend="bold">ṇa</hi>lopavuddhi<hi rend="bold">āvā</hi>desā.</p>

<p rend="bodytext" n="662"><hi rend="paranum">662</hi><hi rend="dot">.</hi><hi rend="bold">Akkose namhāni</hi>.</p>

<p rend="bodytext">Akkose gammamāne <hi rend="bold">namhi</hi> nipāte upapade sati dhātuto <hi rend="bold">āni</hi>ppaccayo hoti. Na gamitabbo te jamma desoti atthe <hi rend="bold">āni</hi>ppaccayo, kitakattā nāmamiva katvā <hi rend="bold">si</hi>mhi kate na gamānīti atthe kammadhārayasamāso, <hi rend="bold">na</hi>ssa <hi rend="bold">a</hi>ttaṃ, puna samāsattā nāmamiva kate <hi rend="bold">syā</hi>dyuppatti, agamāni te jamma deso. Na kattabbaṃ te jamma kammanti akarāni te jamma kammaṃ.</p>

<p rend="bodytext"><hi rend="bold">Namhī</hi>ti kiṃ? Vipatti te. <hi rend="bold">Akkose</hi>ti kiṃ? Agati te.</p>

<p rend="bodytext" n="663"><hi rend="paranum">663</hi><hi rend="dot">.</hi><hi rend="bold">Sunassunassoṇavānuvānununakhuṇānā</hi><pb ed="M" n="0.0411" />.</p>

<p rend="bodytext"><hi rend="bold">Suna</hi>iccetassa pāṭipadikassa sambandhino <hi rend="bold">una</hi>saddassa <hi rend="bold">oṇa vāna uvāna una unakha uṇa ā āna</hi>iccete ādesā honti. <hi rend="bold">Sunassuna</hi>ssa <hi rend="bold">oṇā</hi>diādese, paranayane ca kate <hi rend="bold">syā</hi>dyuppatti, soṇo, soṇā, svāno, svānā, suvāno, suvānā, suno, sunā, sunakho, sunakhā, suṇo, suṇā, sā sāno, sānā iccādi.</p>

<p rend="bodytext" n="664"><hi rend="paranum">664</hi><hi rend="dot">.</hi><hi rend="bold">Taruṇassa susu ca</hi>.</p>

<p rend="bodytext"><hi rend="bold">Taruṇa</hi>iccetassa saddassa <hi rend="bold">susu</hi>iccādeso hoti. <hi rend="bold">Ca</hi>saddo aniyamattho, susu, taruṇo vā.</p>

<p rend="bodytext" n="665"><hi rend="paranum">665</hi><hi rend="dot">.</hi><hi rend="bold">Yuvassuvassuvuvānunūnā</hi>.</p>

<p rend="bodytext"><hi rend="bold">Yuva</hi>iccetassa pāṭipadikassa <hi rend="bold">uva</hi>saddassa <hi rend="bold">uvauvānaunaūna</hi>iccete ādesā honti. Yuvā tiṭṭhati, yuvāno tiṭṭhati, yuno tiṭṭhati, yūno tiṭṭhati.</p>

<p rend="bodytext" n="666"><hi rend="paranum">666</hi><hi rend="dot">.</hi><hi rend="bold">Chadādīhi tatraṇa</hi>.</p>

<p rend="bodytext"><hi rend="bold">Chada</hi>iccevamādīhi dhātūhi <hi rend="bold">tatraṇa</hi>iccete paccayā honti. <hi rend="bold">Chada</hi> apavāraṇe, ‘‘kvaci dhātū’’tiādinā dhātvantassa <hi rend="bold">ta</hi>kāro. Ātapaṃ chādetīti chattaṃ, chatraṃ, byañjanattaye sarūpānamekassa lopo.</p>

<p rend="bodytext"><hi rend="bold">Cinta</hi> cintāyaṃ, cintetīti cittaṃ, <hi rend="bold">na</hi>kārassa saṃyogādittā niggahītaṃ, tassa ‘‘byañjane cā’’ti lopo, citraṃ, ‘‘ghaṭādīnaṃ vā’’ti na vuddhi.</p>

<p rend="bodytext"><hi rend="bold">Su</hi><pb ed="M" n="0.0412" /> abhisave, ‘‘paradvebhāvo ṭhāne’’ti <hi rend="bold">ta</hi>ssa dvittaṃ, atthe abhisavetīti suttaṃ, sutraṃ.</p>

<p rend="bodytext"><hi rend="bold">Sūda</hi> paggharaṇe, atthe sūdetīti suttaṃ, rassattaṃ, bhujādittā <hi rend="bold">da</hi>lopo, dvittañca. <hi rend="bold">Su</hi> savane, suṇātīti sotaṃ, sotraṃ, vuddhi.</p>

<p rend="bodytext"><hi rend="bold">Ni</hi> pāpaṇe, netīti nettaṃ, netraṃ. <hi rend="bold">Vida</hi> maṅgalle, <hi rend="bold">to da</hi>ssa, pavittaṃ, pavitraṃ. <hi rend="bold">Pū</hi> pavane, punātīti pavittaṃ, pavitraṃ, <hi rend="bold">i</hi>kārāgamo, vuddhi<hi rend="bold">avā</hi>desā ca.</p>

<p rend="bodytext"><hi rend="bold">Pata</hi> gatimhi, patatīti pattaṃ, patraṃ, patato tāyatīti patto, patro. <hi rend="bold">Tanu</hi> vitthāre, taññatīti tantaṃ, tantraṃ. <hi rend="bold">Yata</hi> yatane, yattaṃ, yatraṃ. <hi rend="bold">Yā</hi> pāpaṇe, yāpanā yatrā. <hi rend="bold">Yamu</hi> uparame, yantaṃ, yantraṃ. <hi rend="bold">Ada</hi> bhakkhaṇe, adatīti attaṃ, <hi rend="bold">a</hi>traṃ. <hi rend="bold">Yuja</hi> yoge, yujjatīti yottaṃ, yotraṃ, bhujādittā dhātvantalopadvittāni.</p>

<p rend="bodytext"><hi rend="bold">Vatu</hi> vattane, vattaṃ, vatraṃ. <hi rend="bold">Mida</hi> sinehane, mijjatīti mittaṃ, mitraṃ. <hi rend="bold">Mā</hi> parimāṇe, mattā parimāṇaṃ, dvittarassattāni. Evaṃ punātīti putto, putro. <hi rend="bold">Kala</hi> saṅkhyāne, kalattaṃ, kalatraṃ bhariyā. <hi rend="bold">Vara</hi> saṃvaraṇe, varattaṃ, varatraṃ cammamayayottaṃ. <hi rend="bold">Vepu</hi> kampane, vepatīti vettaṃ, vetraṃ.</p>

<p rend="bodytext"><hi rend="bold">Gupa</hi> saṃvaraṇe, gottaṃ, gotraṃ, ‘‘gupādīnañcā’’ti dhātvantalopo, dvittañca, gattaṃ vā, ‘‘kvaci dhātū’’tiādinā <hi rend="bold">u</hi>kārassa <hi rend="bold">a</hi>kāro. <hi rend="bold">Dā</hi> avakhaṇḍane, dāttaṃ, dātraṃ. <hi rend="bold">Hu</hi> havane, aggihuttaṃ. <hi rend="bold">Vaha</hi> pāpaṇe, vahittaṃ, vahitraṃ. <hi rend="bold">Cara</hi> caraṇe, carittaṃ, caritraṃ. <hi rend="bold">Muca</hi> mocane, muttaṃ passāvo. <hi rend="bold">Bhāsa</hi> dittimhi, bhastrā iccādi.</p>

<p rend="bodytext" n="667"><hi rend="paranum">667</hi><hi rend="dot">.</hi><hi rend="bold">Vadādīhi</hi><pb ed="M" n="0.0413" /><hi rend="bold">ṇitto gaṇe</hi>.</p>

<p rend="bodytext"><hi rend="bold">Vada cara vara</hi>iccevamādīhi dhātūhi <hi rend="bold">ṇitta</hi>ppaccayo hoti gaṇe gammamāne. <hi rend="bold">Vada</hi> viyattiyaṃ vācāyaṃ, vaditānaṃ gaṇo vādittaṃ. <hi rend="bold">Cara</hi> caraṇe, caritānaṃ gaṇo cārittaṃ. <hi rend="bold">Vara</hi> varaṇe, varitānaṃ gaṇo vārittaṃ. Atha vā caranti tasmiṃ paripūrakāritāyāti cārittaṃ. Vāritaṃ tāyanti ettha, etenāti vā vārittaṃ.</p>

<p rend="bodytext" n="668"><hi rend="paranum">668</hi><hi rend="dot">.</hi><hi rend="bold">Midādīhi ttitiyo</hi>.</p>

<p rend="bodytext"><hi rend="bold">Mida pada ranja tanu dhā</hi>iccevamādīhi dhātūhi yathābhidhānaṃ <hi rend="bold">tti ti</hi>iccete paccayā honti. Mijjati siniyhatīti metti, dhātvantalopo. Pajjatīti patti. <hi rend="bold">Ranja</hi> rāge, ranjati etthāti ratti. Vitthārīyatīti tanti. Dhāretīti dhāti. <hi rend="bold">Pā</hi> rakkhaṇe, pāti. <hi rend="bold">Vasa</hi> nivāse, vasati.</p>

<p rend="bodytext" n="669"><hi rend="paranum">669</hi><hi rend="dot">.</hi><hi rend="bold">Usuranjadaṃsānaṃ daṃsassa daḍḍho ḍha ṭhā ca</hi>.</p>

<p rend="bodytext"><hi rend="bold">Usu ranja daṃsa</hi>iccetesaṃ dhātūnaṃ antare <hi rend="bold">daṃsa</hi>ssa <hi rend="bold">daḍḍhā</hi>deso hoti, sesehi dhātūhi <hi rend="bold">ḍha ṭha</hi>iccete paccayā honti. <hi rend="bold">Usu</hi> dāhe, <hi rend="bold">ranja</hi> rāge, <hi rend="bold">ḍha ṭha</hi>ppaccayā, ‘‘kvaci dhātū’’tiādinā dhātvantalopo, dvittaṃ, uḍḍho, raṭṭhaṃ. <hi rend="bold">Daṃsa</hi> daṃsane, <hi rend="bold">kvi</hi>ppaccayo, <hi rend="bold">kvi</hi>lopo, <hi rend="bold">daṃsa</hi>ssa <hi rend="bold">daḍḍhā</hi>deso ca, daḍḍhaṃ.</p>

<p rend="bodytext" n="670"><hi rend="paranum">670</hi><hi rend="dot">.</hi><hi rend="bold">Sūvusānamūvusānamato tho ca</hi>.</p>

<p rend="bodytext"><hi rend="bold">Sū vu asa</hi>iccetesaṃ dhātūnaṃ <hi rend="bold">ū u asānaṃ ata</hi>iccādeso hoti, ante <hi rend="bold">tha</hi>ppaccayo ca.</p>

<p rend="bodytext"><hi rend="bold">Sū</hi><pb ed="M" n="0.0414" /> hiṃsāyaṃ, satthaṃ. <hi rend="bold">Vu</hi> saṃvaraṇe, vatthaṃ. <hi rend="bold">Asa</hi> bhuvi, attho. Yadā pana <hi rend="bold">sasu</hi> hiṃsāyaṃ, <hi rend="bold">vasa</hi> acchādane, <hi rend="bold">ara</hi> gatimhīti ca dhātu, tadā ‘‘samādīhi tha mā’’ti <hi rend="bold">tha</hi>ppaccayo, ‘‘kvaci dhātū’’tiādinā dhātvantalopo, ‘‘vagge ghosā’’tiādinā dvittaṃ, sasatīti satthaṃ, vasīyatīti vatthaṃ, arīyatīti attho.</p>

<p rend="bodytext" n="671"><hi rend="paranum">671</hi><hi rend="dot">.</hi><hi rend="bold">Ranjudādīhi dhadiddakirā kvaci ja da lopo ca</hi>.</p>

<p rend="bodytext"><hi rend="bold">Ranja udi</hi>iccevamādīhi dhātūhi <hi rend="bold">dha da idda ka ira</hi>iccete paccayā honti kvaci, dhātvantānaṃ <hi rend="bold">jadānaṃ</hi> lopo ca hoti.</p>

<p rend="bodytext"><hi rend="bold">Ranja</hi> rāge, <hi rend="bold">dha</hi>ppaccayo, jalopo ca, randhaṃ. <hi rend="bold">Udi</hi> pasavanakledanesu <hi rend="bold">saṃ</hi>pubbo, <hi rend="bold">da</hi>ppaccayo, samuddo, uddo. <hi rend="bold">Khuda</hi> pipāsāyaṃ, khuddo. <hi rend="bold">Chidi</hi> dvidhākaraṇe, chiddo. <hi rend="bold">Rudi</hi> hiṃsāyaṃ, ruddo, luddo, <hi rend="bold">lo ra</hi>ssa. <hi rend="bold">Bhadi</hi> kalyāṇe, bhaddo. <hi rend="bold">Nidi</hi> kucchāyaṃ, niddā. <hi rend="bold">Muda</hi> hāse, muddā. <hi rend="bold">Dala</hi> duggatimhi, <hi rend="bold">idda</hi>ppaccayo, daliddo.</p>

<p rend="bodytext"><hi rend="bold">Susa</hi> sosane, <hi rend="bold">suca</hi> soke vā, <hi rend="bold">ka</hi>ppaccayo, dhātvantassa <hi rend="bold">ka</hi>kāro, sukkaṃ. <hi rend="bold">Vaca</hi> viyattiyaṃ vācāyaṃ, <hi rend="bold">vaka</hi> ādāne vā, vakkaṃ. <hi rend="bold">Saka</hi> sattimhi, sakko. <hi rend="bold">Usu</hi> dāhe, ukkā.</p>

<p rend="bodytext"><hi rend="bold">Vaja</hi> gatimhi, <hi rend="bold">ira</hi>ppaccayo, appaṭihataṃ vajatīti vajiraṃ. <hi rend="bold">Mada</hi> ummāde, madirā. Evaṃ mandiraṃ, rudhiraṃ, ruhiraṃ, ruciraṃ. <hi rend="bold">Badha</hi> bandhane, badhiro, badhirā, badhiraṃ, timiro, timiraṃ, siro. <hi rend="bold">Sara</hi> hiṃsāyaṃ, sariraṃ. ‘‘Kalilaṃ, salila’’ntiādīsu <hi rend="bold">lo ra</hi>ssa. Kuṭilo, kokilo iccādayo.</p>

<p rend="bodytext" n="672"><hi rend="paranum">672</hi><hi rend="dot">.</hi><hi rend="bold">Paṭito</hi><pb ed="M" n="0.0415" /><hi rend="bold">hissa heraṇa hīraṇa</hi>.</p>

<p rend="bodytext"><hi rend="bold">Paṭi</hi>to parassa <hi rend="bold">hi</hi>iccetassa dhātussa <hi rend="bold">heraṇa hīraṇa</hi>iccete ādesā honti. <hi rend="bold">Hi</hi> gatimhi <hi rend="bold">paṭi</hi>pubbo, paṭipakkhe madditvā gacchatīti atthe ‘‘kvi cā’’ti <hi rend="bold">kvi</hi>ppaccayo, <hi rend="bold">kvi</hi>lopo, iminā <hi rend="bold">heraṇa hīraṇa</hi>ādesā, <hi rend="bold">ṇa</hi>lopo, ‘‘tesu vuddhī’’tiādinā paṭisaddādissa vuddhi, pāṭiheraṃ, pāṭihīraṃ, yadā pana <hi rend="bold">hara</hi> haraṇeti dhātu, tadā paṭipakkhe haratīti ‘‘pāṭihāriya’’miti <hi rend="bold">ṇye</hi>napi siddhaṃ.</p>

<p rend="bodytext" n="673"><hi rend="paranum">673</hi><hi rend="dot">.</hi><hi rend="bold">Kaḍyādīhi ko</hi>.</p>

<p rend="bodytext"><hi rend="bold">Kaḍi</hi>iccevamādīhi dhātūhi <hi rend="bold">ka</hi>ppaccayo hoti.</p>

<p rend="bodytext"><hi rend="bold">Kaḍi</hi> chedane, <hi rend="bold">ka</hi>ppaccaye kate ‘‘kvaci dhātū’’tiādinā, ‘‘niggahītañcā’’ti vā <hi rend="bold">i</hi>kārānubandhassa dhātussa niggahītāgamo, <hi rend="bold">ka</hi>lopo ca, niggahītassa vaggantattaṃ, kaṇḍo usu, parimāṇañca. Evaṃ <hi rend="bold">ghaṭi</hi> ghaṭṭane, ghaṇṭo, ghaṇṭā vā. <hi rend="bold">Vaṭi</hi> āvattane, <hi rend="bold">vaṭi</hi> dhāraṇabandhanasaṅghātesu vā, vaṇṭo. <hi rend="bold">Karaḍi</hi> bhājanatthe, karaṇḍo. <hi rend="bold">Maḍi</hi> maṇḍanatthe, maṇḍo. <hi rend="bold">Saḍi</hi> gumbatthe, saṇḍo. <hi rend="bold">Bhaḍi</hi> bhaṇḍatthe, bhaṇḍaṃ. <hi rend="bold">Paḍi</hi> liṅgavekallatthe, paṇḍo, so eva paṇḍako. <hi rend="bold">Daḍi</hi> āṇāyaṃ, daṇḍo. <hi rend="bold">Raḍi</hi> hiṃ sāyaṃ, raṇḍo. <hi rend="bold">Taḍi</hi> calanatthe, vitaṇḍo. <hi rend="bold">Caḍi</hi> caṇḍatthe, caṇḍo. <hi rend="bold">Gaḍi</hi> sanniccaye, gaṇḍo. <hi rend="bold">Aḍi</hi> aṇḍatthe, aṇḍo. <hi rend="bold">Laḍi</hi> jigucchāyaṃ, laṇḍaṃ. <hi rend="bold">Meḍi</hi> kuṭilatthe, meṇḍo, meṇḍako vā. <hi rend="bold">Eraḍi</hi> hiṃsāyaṃ, eraṇḍo. <hi rend="bold">Khaḍi</hi> chedanatthe, khaṇḍo. <hi rend="bold">Madi</hi> hāse, mando. <hi rend="bold">Idi</hi> paramissariye, indo. <hi rend="bold">Cadi</hi> icchākantīsu, cando. <hi rend="bold">Khura</hi> chedane, khuro iccādi.</p>

<p rend="bodytext">‘‘Ko’’ti vattate.</p>

<p rend="bodytext" n="674"><hi rend="paranum">674</hi><hi rend="dot">.</hi><hi rend="bold">Khādāmagamānaṃ</hi><pb ed="M" n="0.0416" /><hi rend="bold">khandhandhagandhā</hi>.</p>

<p rend="bodytext"><hi rend="bold">Khāda ama gamu</hi>iccetesaṃ dhātūnaṃ <hi rend="bold">khandha andha gandha</hi>iccete ādesā honti, <hi rend="bold">ka</hi>ppaccayo ca hoti. <hi rend="bold">Khāda</hi> bhakkhane, jātijarāmaraṇādīhi saṃsāradukkhehi khajjatīti khandho. <hi rend="bold">Ama</hi> roge, andho. <hi rend="bold">Gamu, sappa</hi> gatimhi, gandho. <hi rend="bold">Kvaci</hi>ggahaṇena <hi rend="bold">ka</hi>lopābhāve khandhako, andhako, gandhako. Atha vā rāsaṭṭhena khandho. <hi rend="bold">Gandha</hi> sūcane, attano nissayassa gandhanato sūcanato gandho.</p>

<p rend="bodytext" n="675"><hi rend="paranum">675</hi><hi rend="dot">.</hi><hi rend="bold">Paṭādīhyalaṃ</hi>.</p>

<p rend="bodytext"><hi rend="bold">Paṭa</hi>iccevamādīhi dhātūhi, pāṭipadikehi ca <hi rend="bold">ala</hi>ppaccayo hoti. <hi rend="bold">Aṭa, paṭa</hi> gatimhi, paṭe alaṃ samatthanti atthe iminā <hi rend="bold">ala</hi>ppaccayo, ‘‘si’’nti <hi rend="bold">a</hi>mādeso, paṭalaṃ, paṭalāni. Tathā <hi rend="bold">kala</hi> kalale, kalalaṃ. <hi rend="bold">Kusa</hi> chedanabhūta dāna sañcayesu, kusalaṃ, yadā pana <hi rend="bold">sala lū lā</hi>iti dhātu, tadā kucchitānaṃ salanato, kusānaṃ lavanato, kuso viya lavanato vā kusena lātabbattā kusalanti <hi rend="bold">a</hi>ppaccayena <hi rend="bold">ka</hi>ppaccayena vā rūpasiddhi veditabbā.</p>

<p rend="bodytext"><hi rend="bold">Kada</hi> made, kadalaṃ. <hi rend="bold">Bhaganda</hi> secane, bhagandalaṃ. <hi rend="bold">Mekha</hi> kaṭivicitte, mekhalaṃ, mekhalā vā. <hi rend="bold">Vakka</hi> rukkhatace, vakkalaṃ. <hi rend="bold">Takka</hi> rukkhasilese, takkalaṃ. <hi rend="bold">Palla</hi> ninnaṭṭhāne, pallalaṃ. <hi rend="bold">Sadda</hi> harite, saddalaṃ, paralopo. <hi rend="bold">Mūla</hi> patiṭṭhāyaṃ, mulālaṃ, rassattaṃ. <hi rend="bold">Bila</hi> nissaye, bilālaṃ. <hi rend="bold">Vida</hi> sattāyaṃ, vidālaṃ. <hi rend="bold">Caḍi</hi> caṇḍikke, caṇḍālo, dīghattaṃ. <hi rend="bold">Vā</hi> gatigandhanesu, vālaṃ. <hi rend="bold">Vasa</hi> acchādane, vasalo. <hi rend="bold">Paci</hi> vitthāre, pacalo, pañcālo <pb ed="M" n="0.0417" />, pañcannaṃ rājūnaṃ alantipi pañcālo. <hi rend="bold">Maca</hi> core, macalo. <hi rend="bold">Musa</hi> theyye, musalo.</p>

<p rend="bodytext"><hi rend="bold">Gotthu</hi> vaṃse, gotthulo. <hi rend="bold">Puthu</hi> vitthāre, puthulo. <hi rend="bold">Bahu</hi> saṅkhyāne, bahulaṃ, paralopo. Yadā pana <hi rend="bold">lā</hi> ādāne iti dhātu, tadā gotthuṃ lātīti gotthulo. Evaṃ puthulo, bahulaṃ.</p>

<p rend="bodytext"><hi rend="bold">Maṅga</hi> maṅgalye, maṅgalaṃ. <hi rend="bold">Baha</hi> vuddhimhi, bahalaṃ. <hi rend="bold">Kamba</hi> sañcalane, kambalaṃ. <hi rend="bold">Sabi</hi> maṇḍale, sambalaṃ, niggahītāgamo, sabalo vā. <hi rend="bold">Agga</hi> gatikoṭille, aggalaṃ. <hi rend="bold">Maḍi</hi> bhūsāyaṃ, maṇḍalaṃ. <hi rend="bold">Kuḍi</hi> dāhe, kuṇḍalaṃ iccādi.</p>

<p rend="bodytext" n="676"><hi rend="paranum">676</hi><hi rend="dot">.</hi><hi rend="bold">Puthassa puthupathāmo vā</hi>.</p>

<p rend="bodytext"><hi rend="bold">Putha</hi>iccetassa dhātussa <hi rend="bold">puthu patha</hi>iccete ādesā honti, <hi rend="bold">ama</hi>ppaccayo ca hoti vā, kvacatthoyaṃ <hi rend="bold">vā</hi>saddo. <hi rend="bold">Putha</hi> vitthāre, patthaṭāti atthe <hi rend="bold">kvi</hi>ppaccayo, iminā <hi rend="bold">putha</hi>ssa <hi rend="bold">puthupathā</hi>desā, <hi rend="bold">kvi</hi>lopo. <hi rend="bold">Itthiyaṃ ī</hi>paccayo, <hi rend="bold">‘‘o</hi> sare cā’’ti sutte <hi rend="bold">ca</hi>saddena <hi rend="bold">avā</hi>deso, puthavī, pathavī, padhavī, <hi rend="bold">tha</hi>ssa <hi rend="bold">va</hi>ttaṃ, <hi rend="bold">ama</hi>ppaccaye <hi rend="bold">pathā</hi>deso, pathamo.</p>

<p rend="bodytext" n="677"><hi rend="paranum">677</hi><hi rend="dot">.</hi><hi rend="bold">Sasvādīhi tudavo</hi>.</p>

<p rend="bodytext"><hi rend="bold">Sasu</hi>iccevamādīhi dhātūhi <hi rend="bold">tu du</hi>iccete paccayā honti. <hi rend="bold">Sasu</hi> hiṃsāgatīsu, <hi rend="bold">tu</hi>ppaccayo, ‘‘kvaci dhātū’’tiādinā dhātvantassa <hi rend="bold">ta</hi>kāro, sattu. <hi rend="bold">Jana</hi> janane, jattu. <hi rend="bold">Dada</hi> dāne, daddu kuṭṭhaviseso. <hi rend="bold">Ada</hi> bhakkhaṇe, addu. <hi rend="bold">Mada</hi>ummāde, maddu iccādi.</p>

<p rend="bodytext" n="678"><hi rend="paranum">678</hi><hi rend="dot">.</hi><hi rend="bold">Jhādīhi</hi><pb ed="M" n="0.0418" /><hi rend="bold">īvaro</hi>.</p>

<p rend="bodytext"><hi rend="bold">Cipādhā</hi>iccevamādīhi dhātūhi <hi rend="bold">īvara</hi>ppaccayo hoti. Ci caye, cīyatīti cīvaraṃ. <hi rend="bold">Pā</hi> pāne, pātīti pīvaro pīno. <hi rend="bold">Dhā</hi> dhāraṇe, dhīvaro kevaṭṭo.</p>

<p rend="bodytext" n="679"><hi rend="paranum">679</hi><hi rend="dot">.</hi><hi rend="bold">Munādīhi ci</hi>.</p>

<p rend="bodytext"><hi rend="bold">Munā</hi>dīhi dhātūhi <hi rend="bold">i</hi>ppaccayo hoti, <hi rend="bold">ca</hi>saddena pāṭipadikehi ca. <hi rend="bold">Muna</hi> ñāṇe, munātīti muni, <hi rend="bold">vā</hi>dhikārā na vuddhi. <hi rend="bold">Yata</hi> yatane, yatatīti yati. <hi rend="bold">Agga</hi> gatikoṭille, aggi. <hi rend="bold">Pata</hi> gatimhi, pati. <hi rend="bold">Suca</hi> socakammani, suci. <hi rend="bold">Ruca</hi> dittimhi, ruci. <hi rend="bold">Isa</hi> pariyesane, sīlādiguṇe esatīti isi. <hi rend="bold">Ku</hi> sadde, kavi, vuddhi, <hi rend="bold">avā</hi>deso ca. <hi rend="bold">Ru</hi> sadde, ravi, dadhi, kuṭi. <hi rend="bold">Asu</hi> khepane, asi. <hi rend="bold">Rāja</hi> dittimhi, rāji. <hi rend="bold">Gapu, sappa ga</hi>timhi, sappi. <hi rend="bold">Acca</hi> pūjāyaṃ, acci. <hi rend="bold">Juta</hi> dittimhi, joti, nandi, dīpi, kimi, <hi rend="bold">a</hi>kārassa <hi rend="bold">i</hi>ttaṃ. <hi rend="bold">Tamu</hi> kaṅkhāyaṃ, timi. <hi rend="bold">Budha</hi> bodhane, bujjhatīti bodhi. <hi rend="bold">Kasa</hi> vilekhane, kasi. <hi rend="bold">Kapi</hi> calane, kapi, kali, bali, masi, dhani, hari, ari, giri iccādayo.</p>

<p rend="bodytext">Pāṭipadikato pana mahāli, bhaddāli, maṇi, araṇi, taraṇi, dharaṇi, saraṇi, dhamaṇi, avani, asani, vasani iccādi.</p>

<p rend="bodytext" n="680"><hi rend="paranum">680</hi><hi rend="dot">.</hi><hi rend="bold">Vidādīhyūro</hi>.</p>

<p rend="bodytext"><hi rend="bold">Vida</hi>iccevamādīhi dhātūhi <hi rend="bold">ūra</hi>ppaccayo hoti. <hi rend="bold">Vida</hi> lābhe, vandituṃ alaṃ anāsannattāti atthe <hi rend="bold">ūra</hi>ppaccayo. Vidūro, vijjūro vā, vidūre jāto vedūro maṇi. <hi rend="bold">Vala,</hi><hi rend="bold">valla</hi><pb ed="M" n="0.0419" /> sādhāraṇabandhanesu, vallūro. <hi rend="bold">Masa</hi> āmasane, masūro. <hi rend="bold">Sida</hi> siṅgāre, sindūro, niggahītāgamo. <hi rend="bold">Du gati</hi>mhi, dūro. <hi rend="bold">Ku</hi> sadde, kūro. <hi rend="bold">Kapu</hi> hiṃsātakkalagandhesu, kappūro, dvittaṃ. <hi rend="bold">Maya</hi> gatimhi, mayūro, mahiyaṃ ravatīti vā mayūroti.</p>

<p rend="gatha1">‘‘Vaṇṇāgamo vaṇṇavipariyayo ca,</p>

<p rend="gatha2">Dve cāpare vaṇṇavikāranāsā;</p>

<p rend="gatha3">Dhātussa catthātisayena yogo,</p>

<p rend="gathalast">Taduccate pañcavidhaṃ nirutta’’nti –</p>

<p rend="unindented">Vuttaniruttilakkhaṇānusārena ‘‘tesu vuddhī’’tiādinā, ‘‘kvaci dhātū’’tiādinā ca rūpasiddhi veditabbā.</p>

<p rend="bodytext"><hi rend="bold">Udi</hi> pasavanakledanesu, unditumalaṃ samatthoti undūro. <hi rend="bold">Khajja</hi> bhakkhaṇe, khādituṃ alanti khajjūro. <hi rend="bold">Kura</hi> akkose, akkositumalanti kurūro. <hi rend="bold">Su</hi> hiṃsāyaṃ, sūro.</p>

<p rend="bodytext" n="681"><hi rend="paranum">681</hi><hi rend="dot">.</hi><hi rend="bold">Hanādīhi ṇunutavo</hi>.</p>

<p rend="bodytext"><hi rend="bold">Hana</hi>iccevamādīhi dhātūhi <hi rend="bold">ṇu nu tu</hi>iccete paccayā honti. <hi rend="bold">Ṇu</hi>ppaccaye <hi rend="bold">hana</hi> hiṃsāgatīsu, hanatīti haṇu. <hi rend="bold">Jana</hi> janane, jāyatīti jāṇu, dhātvantalopo, dīgho. <hi rend="bold">Bhā</hi> dittimhi, bhātīti bhāṇu. <hi rend="bold">Ri</hi> santāne, rayatīti reṇu rajo. <hi rend="bold">Khanu</hi> avadāraṇe, khanti, khaññatīti vā khāṇu. <hi rend="bold">Ama</hi> gatyādīsu, amatīti aṇu, dhātvantalopo.</p>

<p rend="bodytext"><hi rend="bold">Nu</hi>ppaccaye – <hi rend="bold">ve</hi> tantasantāne, vāyatīti venu, veṇu vā. <hi rend="bold">Dhe</hi> pāne, dhāyati vacchaṃ pāyetīti dhenu, bhātīti bhānu.</p>

<p rend="bodytext"><hi rend="bold">Tu</hi>ppaccaye <pb ed="M" n="0.0420" /> – <hi rend="bold">dhā</hi> dhāraṇe, kriyaṃ, lakkhaṇaṃ vā dhāretīti dhātu. <hi rend="bold">Si</hi> bandhane, sīyati bandhīyatīti setu. <hi rend="bold">Kī</hi> dhanaviyoge, <hi rend="bold">ki</hi> unnatimhi, uddhaṃ gacchatīti ketu. <hi rend="bold">Hi</hi> gatimhi, hinotīti hetu. <hi rend="bold">Jana</hi> janane, jāyatīti jantu. <hi rend="bold">Tanu</hi> vitthāre, tanotīti tantu. <hi rend="bold">Vasa</hi> nivāse, vasati ettha phalaṃ tadāyattavuttitāyāti vatthu, ‘‘kvaci dhātū’’tiādinā sa<hi rend="bold">ta</hi>kārasaṃyogassa <hi rend="bold">tthā</hi>deso.</p>

<p rend="bodytext" n="682"><hi rend="paranum">682</hi><hi rend="dot">.</hi><hi rend="bold">Kuṭādīhiṭho</hi>.</p>

<p rend="bodytext"><hi rend="bold">Kuṭā</hi>dīhi dhātūhi <hi rend="bold">ṭha</hi>ppaccayo hoti. <hi rend="bold">Kuṭa</hi> chedane, kuṭati chindatīti kuṭṭho byādhi. <hi rend="bold">Kusa</hi> chedanapūraṇagandhesu, kusatīti koṭṭho udaraṃ, dhātvantalopadvittāni. <hi rend="bold">Kaṭa</hi>maddane, kaṭati maddatīti kaṭṭhaṃ. <hi rend="bold">Kaṇa</hi> nimīlane, kaṇṭho.</p>

<p rend="bodytext" n="683"><hi rend="paranum">683</hi><hi rend="dot">.</hi><hi rend="bold">Manupūrasuṇādīhi ussanusisā</hi>.</p>

<p rend="bodytext"><hi rend="bold">Manu pūra suṇa</hi>iccevamādīhi dhātūhi, pāṭipadikehi ca <hi rend="bold">ussanusaisa</hi>iccete paccayā honti.</p>

<p rend="bodytext"><hi rend="bold">Manu</hi> bodhane, ussa nusā, manate jānātīti manusso, mānuso vā, dhātvantassa <hi rend="bold">ā</hi>ttaṃ.</p>

<p rend="bodytext"><hi rend="bold">Pūra</hi> dānapūraṇesu, pūratīti puriso, rassattaṃ, poso, <hi rend="bold">ra</hi>kā<hi rend="bold">ri</hi>kārānaṃ lopo, vuddhi ca, pure ucce ṭhāne setīti puriso.</p>

<p rend="bodytext"><hi rend="bold">Suṇa</hi> hiṃsākulasandhānesu, suṇati kulaṃ sandahatīti suṇisā. <hi rend="bold">Ku</hi> kucchite, kavīyatīti karīsaṃ malaṃ, <hi rend="bold">ku</hi>ssa <pb ed="M" n="0.0421" /><hi rend="bold">kara</hi>ttaṃ, dīgho ca. <hi rend="bold">Su</hi> hiṃsāyaṃ, andhakāravidhamanena sattānaṃ bhayaṃ hiṃsatīti sūriyo, <hi rend="bold">ra</hi>kārāgamo, <hi rend="bold">sa</hi>kārassa <hi rend="bold">ya</hi>ttañca. <hi rend="bold">Maha</hi> pūjāyaṃ, mahatīti mahiso, mahiyaṃ setītipi mahiso. <hi rend="bold">Si</hi> bandhane, sīyati bandhīyatīti sīsaṃ iccādi.</p>

<p rend="bodytext" n="684"><hi rend="paranum">684</hi><hi rend="dot">.</hi><hi rend="bold">Akkharehi kāra</hi>.</p>

<p rend="bodytext"><hi rend="bold">Akkharehi</hi> akkharavācakehi vaṇṇehi <hi rend="bold">kāra</hi>ppaccayo hoti. <hi rend="bold">Taddhitā</hi>disutte <hi rend="bold">ca</hi>ggahaṇena nāmabyapadese <hi rend="bold">syā</hi>dyuppatti, akāro, akāraṃ, akārena iccādi, ākāro, okāro, kakāro, yakāro, hakāro, ḷakāro. Evakārādīsu pana karīyati uccārīyatīti kāro saddo, eva ca so kāro cāti evakāro. Evaṃ dhikāro, huṃkāro, sādhukāro.</p>

<p rend="gatha1">Ikāro dhātuniddese, vikaraṇandhitoti ca;</p>

<p rend="gathalast">Bhavantettha gamissādi, hanatyādīti ñāpakā.</p>

<p rend="centre">Uṇādippaccayantanayo.</p>

<p rend="gatha1">Tabbādī ṇādayo niṭṭhā, tave tunādayo tathā;</p>

<p rend="gathalast">Mānantādi uṇādīti, chaddhā kitakasaṅgaho.</p>

<p rend="centre">Iti padarūpasiddhiyaṃ kibbidhānakaṇḍo</p>

<p rend="centre">Sattamo.</p>

<p rend="subhead">Nigamana</p>

<p rend="gatha1">Sandhi nāmaṃ kārakañca, samāso taddhitaṃ tathā;</p>

<p rend="gathalast">Ākhyātaṃ kitakaṃ kaṇḍā, sattime <hi rend="bold">rūpasiddhiyaṃ</hi>.</p>

<p rend="gatha1">Tedhā sandhiṃ catuddhā padamapi catudhā pañcadhā nāmikañca,</p>

<p rend="gatha2">Byāsā chakkārakaṃ chassamasanamapi chabbhedato taddhitañca;</p>

<p rend="gatha3">Ākhyātaṃ aṭṭhadhā chabbidhamapi kitakaṃ paccayānaṃ pabhedā,</p>

<p rend="gathalast">Dīpentī rūpasiddhī ciramidha janatābuddhivuḍḍhiṃ karotu.</p>

<p rend="gatha1">Vikhyātā<hi rend="bold">nandathera</hi>vhayavaragurunaṃ tambapaṇṇiddhajānaṃ,</p>

<p rend="gatha2">Sisso <hi rend="bold">dīpaṅkarā</hi>khyaddamiḷavasumatī dīpaladdhappakāso;</p>

<p rend="gatha3">Bālādiccādivāsadvitayamadhivasaṃ sāsanaṃ jotayī yo,</p>

<p rend="gathalast">Soyaṃ <hi rend="bold">buddhappiya</hi>vho yati imamujukaṃ <hi rend="bold">rūpasiddhiṃ a</hi>kāsi.</p>

<p rend="centre"><hi rend="bold">Iti padarūpasiddhipakaraṇaṃ niṭṭhitaṃ</hi>.</p>
</body>
<back></back>
</text>
</TEI.2>