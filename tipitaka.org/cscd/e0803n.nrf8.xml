<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">8. Itthiliṅganāmikapadamālā</p>

<p rend="bodytext">Atha itthiliṅgesu <hi rend="bold">ā</hi>kārantassa <hi rend="bold">bhū</hi>dhātumayassa pakatirūpabhūtassa <hi rend="bold">bhāvikā</hi>saddassa nāmikapadamālāyaṃ vattabbāyampi pasiddhassa tāva <hi rend="bold">kaññā</hi>saddassa nāmikapadamālaṃ vakkhāma –</p>

<p rend="bodytext">Kaññā, kaññā, kaññāyo. Kaññaṃ, kaññā, kaññāyo. Kaññāya, kaññāhi, kaññābhi. Kaññāya, kaññānaṃ. Kaññāya, kaññāhi, kaññābhi. Kaññāya, kaññānaṃ. Kaññāya, kaññāyaṃ, kaññāsu. Bhoti kaññe, bhotiyo kaññā, kaññāyo. Ayamamhākaṃ ruci.</p>

<p rend="bodytext">Ettha <pb ed="M" n="0.0261" /> ‘‘kaññā’’ti ekavacanabahuvacanavasena vuttaṃ, <hi rend="bold">niruttipiṭake</hi> bahuvacanavasena vutto nayo natthi. Tathā hi tattha ‘‘saddhā tiṭṭhati, saddhāyo tiṭṭhanti. Saddhaṃ passati, saddhāyo passatī’’ti ettakameva vuttaṃ, ‘‘saddhā’’ti bahuvacanaṃ na āgataṃ. Kiñcāpi nāgataṃ, tathāpi ‘‘bāhā paggayha pakkanduṃ, sivikaññā samāgatā. Ahetu appaccayā purisassa saññā uppajjantipi nirujjhantipī’’tiādipāḷidassanato <hi rend="bold">bāhākaññā saññā</hi>saddādīnaṃ bahuvacanatā gahetabbā. <hi rend="bold">Cūḷaniruttiyaṃ</hi> ‘‘bhoti kaññe, bhoti kaññā’’ti dve ekavacanāni vatvā ‘‘bhotiyo kaññāyo’’ti ekaṃ bahuvacanaṃ vuttaṃ. <hi rend="bold">Niruttipiṭake</hi> pana ‘‘bhoti saddhā’’ti ekavacanaṃ vatvā ‘‘bhotiyo saddhāyo’’ti ekaṃ bahuvacanaṃ vuttaṃ. Mayaṃ panettha ‘‘ehi bāle khamāpehi, kusarājaṃ mahabbalaṃ. Phussatī varavaṇṇābhe. Ehi godhe nivattassū’’tiādipāḷidassanato ‘‘bhoti kaññe, bhotiyo kaññā, kaññāyo’’ti evaṃpakārāniyeva ālapanekavacanabahuvacanāni icchāma. Ettha ‘‘bhoti kaññe’’ti ayaṃ nayo <hi rend="bold">ammā</hi>dīsu <hi rend="bold">mātā</hi>dīsu ca na labbhati.</p>

<p rend="bodytext">Bhāvikā, bhāvikā, bhāvikāyo. Bhāvikaṃ, bhāvikā, bhāvikāyo. Bhāvikāya, bhāvikāhi, bhāvikābhi. Bhāvikāya, bhāvikānaṃ. Bhāvikāya, bhāvikāhi, bhāvikābhi. Bhāvikāya, bhāvikānaṃ. Bhāvikāya, bhāvikāyaṃ, bhāvikāsu. Bhoti bhāvike, bhotiyo bhāvikā, bhāvikāyo.</p>

<p rend="bodytext">Evaṃ heṭṭhuddiṭṭhānaṃ sabbesaṃ <hi rend="bold">bhū</hi>dhātumayānaṃ ‘‘bhāvanā vibhāvanā’’iccevamādīnaṃ<hi rend="bold">ā</hi>kārantapadānaṃ aññesa<hi rend="bold">ñcā</hi>kārantapadānaṃ nāmikapadamālā yojetabbā. Etthaññāni <hi rend="bold">ā</hi>kārantapadāni nāma <hi rend="bold">saddhā</hi>dīni.</p>

<p rend="gatha1">Saddhā <pb ed="M" n="0.0262" /> medhā paññā vijjā, cintā mantā taṇhā’bhijjhā;</p>

<p rend="gathalast">Icchā pucchā jāyā māyā, mettā mattā sikkhā saṅkhā.</p>

<p rend="gatha1">Jaṅghā bāhā gīvā jivhā, vācā chāyā gaṅgā nāvā;</p>

<p rend="gathalast">Niddā kantā sālā mālā, velā vīṇā bhikkhā lākhā.</p>

<p rend="gatha1">Gāthā senā lekhā’pekkhā, āsā pūjā esā kaṅkhā;</p>

<p rend="gathalast">Aññā muddā khiḍḍā bhassā, bhāsā kīḷā sattā cetā.</p>

<p rend="gatha1">Pipāsā vedanā saññā, cetanā tasiṇā pajā;</p>

<p rend="gathalast">Devatā vaṭṭakā godhā, balākā vasudhā sabhā.</p>

<p rend="gatha1">Ukkā sephālikā sikkā, salākā vālikā sikhā;</p>

<p rend="gathalast">Kāraṇā visikhā sākhā, vacā vañjhā jaṭā ghaṭā.</p>

<p rend="gatha1">Pīḷā soṇḍā vitaṇḍā ca, karuṇā vanitā latā;</p>

<p rend="gathalast">Kathā nindā sudhā rādhā, vāsanā siṃsapā papā.</p>

<p rend="gatha1">Pabhā sīmā khamā ejā,</p>

<p rend="gatha2">Khattiyā sakkharā surā;</p>

<p rend="gatha3">Dolā tulā silā līlā,</p>

<p rend="gathalast">Lāle’ḷā mekhalā kalā.</p>

<p rend="gatha1">Vaḷavā suṇisā mūsā, mañjūsā sulasā disā;</p>

<p rend="gatha2">Nāsā juṇhā guhā īhā, lasikā parisā nisā;</p>

<p rend="gathalast">Mātikiccādayo ceva, <hi rend="bold">bhāvikā</hi>padasādisā.</p>

<p rend="gatha1">Ammannambā ca tātā ca, kiñcideva samā siyuṃ;</p>

<p rend="gathalast">Mātā dhītā panattādī, puthageva ito siyuṃ.</p>

<p rend="bodytext"><hi rend="bold">Parisā</hi>saddassa pana sattamīṭhāne ‘‘parisāya, parisāyaṃ, parisati, parisāsū’’ti yojetabbaṃ ‘‘ekamidaṃ bho gotama samayaṃ todeyyassa brāhmaṇassa parisati parūpārambhaṃ vattentī’’ti pāḷidassanato. <hi rend="bold">Ammā</hi>dīnaṃ pana ‘‘ammā, ammā, ammāyo’’tiādinā <pb ed="M" n="0.0263" /><hi rend="bold">kaññā</hi>nayena vatvā avasāne ‘‘bhoti amma, bhoti ammā, bhotiyo ammā, ammāyo’’tiādinā yojetabbaṃ.</p>

<p rend="bodytext">Mātā, mātā, mātaro. Mātaraṃ, mātaro. Mātarā, mātuyā, matyā, mātūhi, mātūbhi. Mātu, mātuyā, matyā, mātarānaṃ, mātānaṃ, mātūnaṃ. Mātarā, mātuyā, matyā, mātūhi, mātūbhi. Mātu, mātuyā, matyā, mātarānaṃ, mātānaṃ, mātūnaṃ. Mātari, mātuyā, matyā, mātuyaṃ, matyaṃ, mātūsu. Bhoti mātā, bhotiyo mātā, mātaro.</p>

<p rend="bodytext">Ettha pana yasmā pāḷiyaṃ itthiliṅgānaṃ <hi rend="bold">sa</hi>kārantāni rūpāni <hi rend="bold">ehi ebhi esu</hi>kārantādīni ca <hi rend="bold">ena</hi>ntādīni ca na dissanti, tasmā kehici vuttānipi ‘‘mātussa mātarehī’’tiādīni na vuttāni, esa nayo itaresupi. ‘‘Yaṃkiñcitthikataṃ puññaṃ, mayhañca mātuyā ca te. Anuññāto ahaṃ matyā’’ti pāḷidassanato pana karaṇasampadānanissakkasāmibhummavacanaṭṭhāne ‘‘mātuyā, matyā’’ti ca vuttaṃ itthiliṅgaṭṭhāne samānagatikattā tesaṃ vacanānaṃ. Tathā hi <hi rend="bold">ummādantijātake</hi> ‘‘matyā’’ti padaṃ pañcamītatiyekavacanavasena āgataṃ, yathā pana ‘‘khattiyā’’ti padaṃ majjhasaralopavasena ‘‘khatyā’’ti bhavati, tathā ‘‘mātuyā mātuya’’nti ca padaṃ ‘‘matyā, matya’’nti bhavati, ayaṃ nayo <hi rend="bold">dhītu</hi>saddādīsu na labbhati.</p>

<p rend="bodytext">Dhītā, dhītā, dhītaro. Dhītaṃ, dhītaraṃ, dhītaro. Dhītuyā, dhītūhi, dhītūbhi. Dhītu, dhītuyā, dhītarānaṃ, dhītānaṃ, dhītūnaṃ. Dhītarā, dhītuyā, dhītūhi, dhītūbhi. Dhītu, dhītuyā, dhītarānaṃ, dhītānaṃ, dhītūnaṃ. Dhītari, dhītuyā, dhītuyaṃ, dhītūsu. Bhoti dhītu, bhoti dhītā, bhotiyo dhītā, dhītaro. Ettha pana.</p>

<p rend="gatha1">‘‘Jāliṃ <pb ed="M" n="0.0264" /> kaṇhājinaṃ dhītaṃ, maddideviṃ patibbataṃ;</p>

<p rend="gathalast">Cajamāno na cintesiṃ, bodhiyāyeva kāraṇā’’ti</p>

<p rend="unindented">Pāḷiyaṃ ‘‘dhīta’’nti dassanato upayogavacanaṭṭhāne ‘‘dhīta’’nti vuttaṃ, tasmā idaṃ sārato gahetabbaṃ, tathā pāḷiyaṃ ‘‘assamaṇī hoti asakyadhītarā’’ti samāsapadassa dassanato tatiyekavacanantapadasadisaṃ ‘‘seṭṭhidhītarā’’tiādikaṃ paṭhamekavacanantampi samāsapadaṃ gahetabbameva, <hi rend="bold">niruttipiṭake</hi> pana ‘‘mātā dhītā’’ti padadvayaṃ <hi rend="bold">saddhā</hi>naye pakkhitta, tamamhehi ‘‘saddhāyā’’ti padassa viya ‘‘mātāyā’’tiādīnaṃ pāḷiādīsu byāse adassanato visuṃ gahitaṃ samāseyeva hi īdisiṃ saddagatiṃ passāma ‘‘rājamātāya rājadhītāya seṭṭhidhītāyā’’ti. Evaṃ <hi rend="bold">kaññā</hi>nayopi ekadesena labbhati, tathā ‘‘acchariyaṃ nandamāte, abbhutaṃ nandamāte’’ti pāḷiyaṃ ‘‘nandamāte’’ti dassanato ‘‘bhoti rājamāte, bhoti rājadhīte’’ti evamādinayopi labbhati, tatra <hi rend="bold">nandamāte</hi>ti nandassa mātā nandamātā, bhoti nandamāte, evaṃ samāseyeva īdisī saddagati hoti, tasmā samāsapadatte ‘‘mātu dhītu duhitu’’iccetesaṃ pakatirūpānaṃ dve koṭṭhāsā gahetabbā paṭhamaṃ dassitarūpakoṭṭhāso ca <hi rend="bold">kaññā</hi>nayo rūpakoṭṭhāso cāti. <hi rend="bold">Nattā</hi>dīni padāni na kevalaṃ pulliṅgāniyeva honti, atha kho itthiliṅgānipi. Tathā hi ‘‘visākhāya nattā kālaṅkatā hoti. Catasso mūsikā gādhaṃ kattā, no vasitā’’tiādīni payogāni sāsane dissanti.</p>

<p rend="bodytext">Nattā, nattā, nattāro. Nattaṃ, nattāraṃ, nattāro. Nattārā, nattuyā, nattūhi, nattūbhi. Nattu, nattuyā, nattārānaṃ <pb ed="M" n="0.0265" /> nattānaṃ, nattūnaṃ. Nattārā, nattuyā, nattūhi, nattūbhi. Nattu, nattuyā, nattārānaṃ, nattānaṃ, nattūnaṃ. Nattari, nattuyā, nattuyaṃ, nattūsu. Bhoti natta, bhoti nattā, bhotiyo nattā, nattāro.</p>

<p rend="bodytext">Evaṃ ‘‘kattā vasitā bhāsitā’’ iccādīsupi samāsapadatte pana ‘‘rājamātāya nandamāte’’tiādīni viya ‘‘rājanattāya, rājanatte’’tiādīni rūpāni bhavanti.</p>

<p rend="bodytext">Savinicchayoyaṃ <hi rend="bold">ā</hi>kāra<hi rend="bold">ntu</hi>kārantitthiliṅgānaṃ pakatirūpassa nāmikapadamālāvibhāgo.</p>

<p rend="centre"><hi rend="bold">Ā</hi>kāra<hi rend="bold">ntu</hi>kārantatāpakatikaṃ</p>

<p rend="centre"><hi rend="bold">Ā</hi>kārantitthiliṅgaṃ niṭṭhitaṃ.</p>

<p rend="bodytext">Idāni <hi rend="bold">bhūmi</hi>padādīnaṃ nāmikapadamālaṃ vakkhāma pubbācariyamataṃ purecaraṃ katvā –</p>

<p rend="bodytext">Ratti, rattī, rattiyo. Rattiṃ, rattī, rattiyo. Rattiyā, rattīhi, rattībhi. Rattiyā, rattīnaṃ. Rattiyā, rattīhi, rattībhi. Rattiyā, rattīnaṃ. Rattiyā, rattiyaṃ, rattīsu. Bhoti ratti, bhotiyo rattiyo. <hi rend="bold">Yamakamahāthera</hi>mataṃ.</p>

<p rend="bodytext">‘‘Bhūmi, bhūmī, bhūmiyo. Bhūmiṃ, bhūmī, bhūmiyo’’ti sabbaṃ neyyaṃ. Evaṃ ‘‘bhūti satti patti vutti mutti kitti khanti titti siddhi iddhi vuddhi suddhi buddhi bodhi pīti nandi mati asani vasani sati gati vuḍḍhi yuvati aṅguli bondi diṭṭhi tuṭṭhi nābhi’’ iccādīnampi nāmikapadamālā yojetabbā. Apica ‘‘ratyo amoghā gacchanti. Divā ca ratto ca haranti ye baliṃ. Na bhūmyā caturaṅgulo. Seti bhūmyā anutthunaṃ. Bhūmyā so patitaṃ pāsaṃ. Gīvāya paṭimuñcati. Imā ca nabhyo satarājicittitā. Sateratā vijjurivappabhāsare’’ti evamādīnaṃ <pb ed="M" n="0.0266" /> payogānaṃ dassanato <hi rend="bold">ratti bhūmi nābhi</hi>saddādīnaṃ ayampi nāmikapadamālāviseso veditabbo. Kathaṃ?</p>

<p rend="bodytext">Ratti, rattī, rattiyo, ratyo. Rattiṃ, rattī, rattiyo, ratyo. Rattiyā, ratyā, rattīhi, rattībhi. Rattiyā, ratyā, rattīnaṃ. Rattiyā, ratyā, rattīhi, rattībhi. Rattiyā, ratyā, rattīnaṃ. Rattiyā, ratyā, rattiyaṃ ratyaṃ, ratto, rattīsu. Bhoti ratti, bhotiyo rattī, rattiyo, ratyo.</p>

<p rend="bodytext">Ettha ‘‘ratto’’ti rūpanayaṃ vajjetvā ‘‘bhūmi, bhūmī, bhūmiyo, bhūmyo’’ti sabbaṃ neyyaṃ.</p>

<p rend="bodytext">Nābhi, nābhī, nābhiyo, nabhyo. Nābhiṃ, nābhī, nābhiyo, nabhyo. Nābhiyā, nabhyā, nābhīhi, nābhībhi. Nābhiyā, nabhyā, nābhīnaṃ. Nābhiyā, nabhyā, nābhīhi, nābhībhi. Nābhiyā, nabhyā, nābhīnaṃ. Nābhiyā, nabhyā, nābhiyaṃ, nabhyaṃ, nābhīsu. Bhoti nābhi, bhotiyo nābhī, nābhiyo, nabhyo.</p>

<p rend="bodytext">Bodhi, bodhī, bodhiyo, bojjho. Bodhiṃ, bodhiyaṃ, bojjhaṃ, bodhī, bodhiyo, bojjho. Bodhiyā, bojjhā, bodhīhi, bodhībhi. Bodhiyā, bojjhā, bodhīnaṃ. Bodhiyā, bojjhā, bodhīhi, bodhībhi. Bodhiyā, bojjhā, bodhīnaṃ. Bodhiyā, bojjhā, bodhiyaṃ, bojjhaṃ, bodhīsu. Bhoti bodhi, bhotiyo bodhī, bodhiyo, bojjho.</p>

<p rend="bodytext">Ettha pana ‘‘bujjhassu jina bodhiyaṃ. Aññatra bojjhā tapasā’’ti vicitrapāḷinayadassanato vicitranayā nāmikapadamālā vuttā. Sabbopi cāyaṃ nayo aññatthāpi yathārahaṃ yojetabbo.</p>

<p rend="bodytext">Savinicchayoyaṃ <hi rend="bold">i</hi>kārantitthiliṅgānaṃ pakatirūpassa nāmikapadamālāvibhāgo.</p>

<p rend="centre"><hi rend="bold">I</hi>kārantatāpakatikaṃ <hi rend="bold">i</hi>kārantitthiliṅgaṃ</p>

<p rend="bodytext">Niṭṭhitaṃ.</p>

<p rend="bodytext">Idāni <pb ed="M" n="0.0267" /><hi rend="bold">bhūrī</hi>saddādīnaṃ nāmikapadamālaṃ vakkhāma pubbācariyamataṃ purecaraṃ katvā –</p>

<p rend="bodytext">Itthī, itthī, itthiyo. Itthiṃ, itthī, itthiyo. Itthiyā, itthīhi, itthībhi. Itthiyā, itthīnaṃ. Itthiyā, itthīhi, itthībhi. Itthiyā, itthīnaṃ. Itthiyā, itthiyaṃ, itthīsu. Bhoti itthi, bhotiyo itthiyo. <hi rend="bold">Yamakamahāthera</hi>mataṃ.</p>

<p rend="bodytext">‘‘Bhūrī, bhūrī, bhūriyo. Bhūriṃ, bhūrī, bhūri yo’’ti <hi rend="bold">itthi</hi>yā samaṃ. Evaṃ <hi rend="bold">bhūtī bhotī vibhāvinī</hi> iccādīnaṃ <hi rend="bold">bhū</hi>dhātumayānaṃ aññesañca <hi rend="bold">ī</hi>kārantasaddānaṃ nāmikapadamālā yojetabbā. <hi rend="bold">E</hi>tthaññe <hi rend="bold">ī</hi>kārantasaddā nāma –</p>

<p rend="gatha1">‘‘Mātulānī ca bhaginī, bhikkhunī sāmugī ajī;</p>

<p rend="gathalast">Vāpī pokkharaṇī devī, nāgī yakkhinī rājinī.</p>

<p rend="gatha1">Dāsī ca brāhmaṇī muṭṭha-ssatinī sīghayāyinī;</p>

<p rend="gathalast">Sākiyānī’’ti cādīni, payogāni bhavanti hi.</p>

<p rend="gatha1">Tatra ‘‘pokkharaṇī dāsī, brāhmaṇi’’ccādinaṃ gati;</p>

<p rend="gathalast">Aññathāpi siyā gāthā-cuṇṇiyesu yathārahaṃ.</p>

<p rend="gatha1">‘‘Kusāvatī’’tiādīnaṃ, gāthāsveva visesato;</p>

<p rend="gathalast">Rūpāni aññathā honti, ekavacanato vade.</p>

<p rend="gatha1">‘‘Kāsī avantī’’iccādī, bahuvacanato vade;</p>

<p rend="gathalast">‘‘Candavatī’’tiādīni, payogassānurūpato.</p>

<p rend="bodytext">Tathā hi ‘‘pokkharañño sumāpitā. Tā ca sattasatā bhariyā, dāsyo sattasatāni ca. Dārake ca ahaṃ nessaṃ <pb ed="M" n="0.0268" />, brāhmaṇyā paricārake. Najjo sandanti. Najjā nerañjarāya tīre. Lakkhyā bhava nivesanaṃ.</p>

<p rend="gatha1">Bārāṇasyaṃ mahārāja, kākarājā nivāsako;</p>

<p rend="gathalast">Asītiyā sahassehi, supatto parivārito.</p>

<p rend="bodytext">Rājā yathā vessavaṇo naḷiñña’’nti</p>

<p rend="unindented">Evamādīnaṃ pāḷīnaṃ dassanato <hi rend="bold">pokkharaṇī</hi> iccādīnaṃ nāmikapadamālāyo savisesā yojetabbā. Kathaṃ? ‘Pokkharaṇī, pokkharaṇī, pokkharaṇiyo, pokkharañño. Pokkharaṇi’’ntiādinā vatvā karaṇasampadānanissakkasāmivacanaṭṭhāne ‘‘pokkharaṇiyā, pokkharaññā’’ti ekavacanāni vattabbāni. Bhummavacanaṭṭhāne pana ‘‘pokkharaṇiyā, pokkharaññā, pokkharaṇiyaṃ, pokkharañña’’nti ca ekavacanāni vattabbāni. Sabbattha ca padāni paripuṇṇāni kātabbāni. Tathā ‘‘dāsī, dāsī, dāsiyo, dāsyo. Dāsiṃ, dāsiyaṃ, dāsī, dāsiyo, dāsyo’’ti vatvā karaṇavacanaṭṭhānādīsu ‘‘dāsiyā, dāsyā’’ti ekavacanāni vattabbāni. Bhummavacanaṭṭhāne pana ‘‘dāsiyā, dāsyā, dāsiyaṃ, dāsya’’nti ca ekavacanāni vattabbāni. Sabbattha padāni paripuṇṇāni kātabbāni. Ettha pana ‘‘yaṭṭhiyā paṭikoṭeti, ghare jātaṃva dāsiyaṃ. Phusissāmi vimuttiya’’nti payogānaṃ dassanato <hi rend="bold">aṃ</hi>vacanassa <hi rend="bold">ya</hi>mādesavasena ‘‘dāsiya’’nti vuttaṃ. Tesu ca ‘‘ghare jātaṃva dāsiya’’nti ettha <hi rend="bold">aṃ</hi>vacanassa <hi rend="bold">ya</hi>mādesato aññopi saddanayo labbhati. Kathaṃ? Yathā daharī eva ‘‘dahariyā’’ti vuccati, evaṃ dāsī eva ‘‘dāsiyā’’ti.</p>

<p rend="bodytext">Ettha pana ‘‘passāmi vohaṃ dahariṃ, kumāriṃ cārudassana’’nti ca ‘‘ye taṃ jiṇṇassa pādaṃsu, evaṃ dahariyaṃ sati’’nti ca pāḷi nidassanaṃ <pb ed="M" n="0.0269" />, upayogavacanicchāya ‘‘dāsiya’’nti vuttaṃ, imasmiṃ panādhippāye ‘‘dāsiyā, dāsiyā, dāsiyāyo. Dāsiyaṃ, dāsiyā, dāsiyāyo. Dāsiyāyā’’ti <hi rend="bold">kaññā</hi>nayeneva nāmikapadamālā bhavati ‘‘kumāriyā’’ti saddasseva. Tathā hi ‘‘kumāriye upaseniye’’ti pāḷi dissati. Tathā ‘‘pupphavatiyā, pupphavatiyaṃ, pupphavatiyāya, pupphavatiyāyaṃ, bhoti pupphavatiye’’ti <hi rend="bold">kaññā</hi>nayanissitena ekavacananayena nāmikapadamālā bhavati.</p>

<p rend="bodytext">Ettha pana ‘‘atīte ayaṃ bārāṇasī pupphavatiyā nāma ahosi. Rājāsi luddakammo, ekarājā pupphavatiyāyaṃ. Uyyassu pubbena pupphavatiyāyā’’ti pāḷi ca aṭṭhakathāpāṭho ca nidassanaṃ. Aparo nayo – ‘‘dāsiyā dahariyā kumāriyā’’tiādīsu <hi rend="bold">ka</hi>kārassa <hi rend="bold">ya</hi>kārādesopi daṭṭhabbo. <hi rend="bold">Brāhmaṇī</hi>saddassa tu ‘‘brāhmaṇī, brāhmaṇī, brāhmaṇiyo, brāhmaṇyo. Brāhmaṇi’’ntiādīni vatvā karaṇavacanaṭṭhānādīsu ‘‘brāhmaṇiyā, brāhmaṇyā’’ti ekavacanāni vattabbāni, sabbattha ca padāni paripuṇṇāni kātabbāni. <hi rend="bold">Nadī</hi>saddassa ‘‘nadī, nadī, nadiyo, najjo. Nadi’’ntiādinā vatvā ‘‘nadiyā, najjā’’ti ca ‘‘nadiyaṃ, najja’’nti ca vattabbaṃ, sabbattha ca padāni paripuṇṇāni kātabbāni. Itthiliṅgesu hi paccattabahuvacane diṭṭheyeva upayogabahuvacanaṃ anāgatampi diṭṭhameva hoti, tathā upayogabahuvacane diṭṭheyeva paccattabahuvacanaṃ anāgatampi diṭṭhameva hoti, karaṇasampadānanissakkasāmibhummavacanānampi aññatarasmiṃ diṭṭheyeva aññataraṃ diṭṭhameva hoti. Tathā hi ‘‘dāsā ca dāsyo anujīvino cā’’ti ettha ‘‘dāsyo’’ti paccattabahuvacane diṭṭheyeva aparampi ‘‘dāsyo’’ti upayogabahuvacanaṃ taṃsadisattā diṭṭhameva hoti.</p>

<p rend="gatha1">‘‘Sakko <pb ed="M" n="0.0270" /> ca me varaṃ dajjā, so ca labbhetha me varo;</p>

<p rend="gatha2">Ekarattaṃ dvirattaṃ vā, bhaveyyaṃ abhipārako;</p>

<p rend="gathalast">Ummādantyā ramitvāna, sivirājā tato siya’’nti</p>

<p rend="unindented">Ettha ‘‘ummādantyā’’ti karaṇavacane diṭṭheyeva taṃsadisāni sampadānanissakkasāmibhummavacanānipi diṭṭhāniyeva honti. ‘‘Brāhmaṇyā paricārake’’ti ettha ‘‘brāhmaṇyā’’ti sāmivacane diṭṭheyeva taṃsadisāni karaṇasampadānanissakkabhummavacanānipi diṭṭhāniyeva honti. ‘‘Seti bhūmyā anutthuna’’nti ettha ‘‘pathabyā cārupubbaṅgī’’ti ettha ca ‘‘bhūmyā, pathabyā’’ti sattamiyā ekavacane diṭṭheyeva taṃsadisāni karaṇasampadānanissakkasāmivacanānipi diṭṭhāniyeva honti. ‘‘Bārāṇasyaṃ mahārājā’’ti ettha ‘‘bārāṇasya’’nti bhummavacane diṭṭheyeva taṃsadisāni aññānipi ‘‘brāhmaṇyaṃ ekādasyaṃ pañcamya’’ntiādīni bhummavacanāni diṭṭhāniyeva honti.</p>

<p rend="bodytext">Gaṇhanti ca tādisāni rūpāni pubbācariyāsabhāpi gāthābhisaṅkharaṇavasena. Sāsanepi pana etādisāni rūpāni yebhuyyena gāthāsu sandissanti.</p>

<p rend="bodytext">Kusāvatī. Kusāvatiṃ. Kusāvatiyā, kusāvatyā. Kusāvatiyaṃ, kusāvatyaṃ. Bhoti kusāvati.</p>

<p rend="bodytext">Bārāṇasī. Bārāṇasiṃ. Bārāṇasiyā, bārāṇasyā. Bārāṇasiyaṃ, bārāṇasyaṃ, bārāṇassaṃ iccapi, bhoti bārāṇasi.</p>

<p rend="bodytext">Naḷinī. Naḷiniṃ. Naḷiniyā, naḷiññā. Naḷiniyaṃ, naḷiññaṃ. Bhoti naḷini. Aññānipi yojetabbāni.</p>

<p rend="bodytext">Gāthāvisayaṃ pana patvā ‘‘kusāvatimhi, bārāṇasimhi, naḷinimhī’’tiādinā saddarūpānipiyojetabbāni. Tathā hi pāḷiyaṃ ‘‘kusāvatimhi’’ādīni <hi rend="bold">mhi</hi>yantāni itthiliṅgarūpāni gāthāsuyeva <pb ed="M" n="0.0271" /> paññāyanti, na cuṇṇiyapadaracanāyaṃ. Akkharasamaye pana tādisāni rūpāni anivāritāni ‘‘nadimhā cā’’tiādidassanato. Yaṃ pana aṭṭhakathāsu cuṇṇiyapadaracanāyaṃ ‘‘sammādiṭṭhimhī’’tiādikaṃ itthiliṅgarūpaṃ dissati, taṃ akkharavipallāsavasena vuttanti daṭṭhabbaṃ cuṇṇiyapadaṭṭhāne ‘‘sammādiṭṭhiyaṃ paṭisandhiyaṃ sugatiyaṃ duggatiya’’ntiādidassanato. Ayaṃ panettha niyamo sugatasāsane gāthāyaṃ cuṇṇiyapadaṭṭhāne ca ‘‘kaññā ratti itthī yāgu vadhū’’ti evaṃ pañcantehi itthiliṅgehi saddhiṃ <hi rend="bold">nā sa smā smiṃ mhā mhi</hi>iccete saddā sarūpato parattaṃ na yanti. <hi rend="bold">Mhi</hi>saddo pana gāthāyaṃ <hi rend="bold">i</hi>vaṇṇantehi itthiliṅgehi saddhiṃ parattaṃ yāti. Tatridaṃ vuccati –</p>

<p rend="gatha1">‘‘Gāthāyaṃ cuṇṇiye cāpi, <hi rend="bold">nā sasmā</hi>dī sarūpato;</p>

<p rend="gathalast"><hi rend="bold">Nā</hi>kārantaivaṇṇanta-itthīti parataṃ gatā.</p>

<p rend="gatha1"><hi rend="bold">Mhi</hi>saddo pana gāthāyaṃ, <hi rend="bold">i</hi>vaṇṇantitthibhī saha;</p>

<p rend="gathalast">Ya’to parattametassa, payogāni bhavanti hi.</p>

<p rend="gatha1">Yathā balākayonimhi, na vijjati pumo sadā;</p>

<p rend="gathalast">Kusāvabhimhi nagare, rājā āsi mahīpatī’’ti.</p>

<p rend="bodytext">Evaṃ <hi rend="bold">kusāvatī</hi> iccādīni aññathā bhavanti, nagaranāmattā panekavacanānipi, na janapadanāmāni viya bahuvacanāni. ‘‘Kāsī, kāsiyo. Kāsīhi, kāsībhi. Kāsīnaṃ. Kāsīsu. Bhotiyo kāsiyo. Evaṃ avantī avantiyo’’tiādināpi nāmikapadamālā yojetabbā. Aññānipi padāni gahetabbāni. Evaṃ <hi rend="bold">kāsī</hi>iccādīni janapadanāmattā rūḷhīvasena bahuvacanāneva bhavanti atthassa ekattepi.</p>

<p rend="bodytext">Candavatī, candavatiṃ, candavatiyā, candavatiyaṃ, bhoti candavati, evaṃ ekavacanavasena vā, candavatiyo, candavatiyo, candavatīhi, candavatībhi, candavatīnaṃ, candavatīsu, bhotiyo <pb ed="M" n="0.0272" /> candavatiyo, evaṃ bahuvacanavasena vā nāmikapadamālā veditabbā, aññānipi padāni yojetabbāni. ‘‘Candavatī’’iccādīni hi ekissā bahūnañcitthīnaṃ paṇṇattibhāvato payogānurūpena ekavacanavasena vā bahuvacanavasena vā yojetabbāni bhavanti. Esa nayo aññatrāpi.</p>

<p rend="bodytext">Savinicchayoyaṃ <hi rend="bold">ī</hi>kārantitthiliṅgānaṃ pakatirūpassa nāmikapadamālāvibhāgo.</p>

<p rend="bodytext"><hi rend="bold">Ī</hi>kārantatāpakatikaṃ <hi rend="bold">ī</hi>kārantitthiliṅgaṃ niṭṭhitaṃ.</p>

<p rend="bodytext">Idāni <hi rend="bold">bhū</hi>dhātumayānaṃ <hi rend="bold">u</hi>kārantitthiliṅgānaṃ appasiddhattā aññena <hi rend="bold">u</hi>kārantitthiliṅgena nāmikapadamālaṃ pūressāma –</p>

<p rend="bodytext">Yāgu, yāgū, yāguyo. Yāguṃ, yāgū, yāguyo. Yāguyā, yāgūhi, yāgūbhi. Yāguyā, yāgūnaṃ. Yāguyā, yāgūhi, yāgūbhi. Yāguyā, yāgūnaṃ. Yāguyā, yāguyaṃ, yāgūsu. Bhoti yāgu, bhotiyo yāgū, yāguyo.</p>

<p rend="bodytext">Evaṃ ‘‘dhātu dhenu kāsu daddu kaṇḍu kacchu rajju’’iccādīni. Tatra <hi rend="bold">dhātu</hi>saddo rasarudhiramaṃsamedanhāruaṭṭhiaṭṭhimiñjasukkasaṅkhātadhātuvācako pulliṅgo, sabhāvavācako pana sugatādīnaṃ sārīrikavācako lokadhātuvācako ca cakkhādivācako ca itthiliṅgo, <hi rend="bold">bhū hū karapacā</hi>disaddavācako itthiliṅgoceva pulliṅgo ca. Atra panitthiliṅgo adhippeto.</p>

<p rend="bodytext">Savinicchayoyaṃ<hi rend="bold">u</hi>kārantitthiliṅgānaṃ nāmikapadamālāvibhāgo.</p>

<p rend="bodytext"><hi rend="bold">U</hi>kārantatāpakatikaṃ <hi rend="bold">u</hi>kārantitthiliṅgaṃ niṭṭhitaṃ.</p>

<p rend="bodytext">Idāni <hi rend="bold">bhū</hi>saddādīnaṃ nāmikapadamālaṃ vakkhāma pubbācariyamataṃ purecaraṃ katvā –</p>

<p rend="bodytext">Jambū, jambū, jambuyo. Jambuṃ, jambū, jambuyo. Jambuyā, jambūhi, jambūbhi. Jambuyā, jambūnaṃ. Jambuyā, jambūhi, jambūbhi. Jambuyā <pb ed="M" n="0.0273" />, jambūnaṃ. Jambuyā, jambuyaṃ, jambūsu. Bhoti jambu, bhotiyo jambū, jambuyo. <hi rend="bold">Yamakamahāthera</hi>mataṃ.</p>

<p rend="bodytext">Ettha <hi rend="bold">jambū</hi>saddassa itthiliṅgattaṃ ‘‘ambā sālā ca jambuyo’’tiādinā pasiddhaṃ. ‘‘Ime te jambukā rukkhā’’ti ettha pana <hi rend="bold">rukkha</hi>saddaṃ apekkhitvā ‘‘jambukā’’ti pulliṅganiddeso katoti daṭṭhabbaṃ. Tathā hi jambūti kathetabbāti <hi rend="bold">jambukā. Ke re ge</hi> saddeti dhātu. Atha vā itthiliṅgavasena jambū eva jambukā, jambukā ca tā rukkhā cāti jambukārukkhā, yathā laṅkādīpo, pulliṅgapakkhe vā samāsavasena ‘‘jambukarukkhā’’ti vattabbe gāthāvisayattā chandānurakkhaṇatthaṃ dīghaṃ katvā ‘‘jambukārukkhā’’ti vuttaṃ ‘‘saraṇāgamane kañcī’’ti ettha viya.</p>

<p rend="bodytext">Bhū, bhū, bhuyo. Bhuṃ, bhū, bhuyo. Bhuyā, bhūhi, bhūbhi. Bhuyā, bhūnaṃ. Bhuyā, bhūhi, bhūbhi. Bhuyā, bhūnaṃ. Bhuyā, bhuyaṃ, bhūsu. Bhoti bhu, bhotiyo bhū, bhuyo.</p>

<p rend="bodytext">Evaṃ ‘‘abhū, abhū, abhuyo. Abhuṃ, abhū, abhuyo. Abhuyā’’tiādinā yojetabbā. Atra ‘‘abhuṃ me kathaṃ nu bhaṇasi, pāpakaṃ vata bhāsasī’’ti nidassanapadaṃ.</p>

<p rend="gatha1">‘‘Vadhū ca sarabhū ceva, sarabū sutanū camū;</p>

<p rend="gathalast">Vāmūrū nāganāsūrū’’, iccādī <hi rend="bold">jambu</hi>yā samā.</p>

<p rend="bodytext">Idaṃ pana sukhumaṃ ṭhānaṃ suṭṭhu manasi kātabbaṃ. ‘‘Vadaññū, vadaññū, vadaññuyo. Vadaññuṃ, vadaññū, vadaññuyo. Vadaññuyā’’ti <hi rend="bold">jambū</hi>samaṃ yojetabbaṃ. Evaṃ ‘‘maggaññū dhammaññū kataññū’’iccādīsupi.</p>

<p rend="bodytext">Nanu ca bho –</p>

<p rend="gatha1">‘‘Sohaṃ nūna ito gantvā, yoniṃ laddhāna mānusiṃ;</p>

<p rend="gathalast">Vadaññū sīlasampanno, kāhāmi kusalaṃ bahu’’nti</p>

<p rend="unindented">Evamādippayogadassanato <hi rend="bold">vadaññū</hi>saddādīnaṃ pulliṅgabhāvo pasiddho, evaṃ sante kasmā idha itthiliṅganayo dassitoti? <hi rend="bold">Vadaññū</hi>iccādīnaṃ ekantapulliṅgabhāvābhāvato dviliṅgāni tesaṃ vāccaliṅgattā. Tathā hi –</p>

<p rend="gatha1">‘‘Sāhaṃ gantvā manussattaṃ, vadaññū vītamaccharā;</p>

<p rend="gathalast">Saṅghe dānāni dassāmi, appamattā punappuna’’nti ca,</p>

<p rend="bodytext">‘‘Kodhanā akataññū cā’’ti ca itthiliṅgapayogikā bahū pāḷiyo dissanti, tasmā evaṃ nīti amhehi ṭhapitā.</p>

<p rend="bodytext">Savinicchayoyaṃ <hi rend="bold">ū</hi>kārantitthiliṅgānaṃ pakatirūpassa nāmikapadamālāvibhāgo.</p>

<p rend="bodytext"><hi rend="bold">Ū</hi>kārantatāpakatikaṃ <hi rend="bold">ū</hi>kārantitthiliṅgaṃ niṭṭhitaṃ.</p>

<p rend="bodytext"><hi rend="bold">O</hi>kārantapadaṃ <hi rend="bold">bhū</hi>dhātumayaṃ itthiliṅgamappasiddhaṃ, aññaṃ <hi rend="bold">pano</hi>kārantaṃ itthiliṅgaṃ pasiddhaṃ.</p>

<p rend="gatha1">Okārantaṃ itthiliṅgaṃ, <hi rend="bold">go</hi>saddoti vibhāvaye;</p>

<p rend="gathalast"><hi rend="bold">Go</hi>saddasseva pulliṅge, rūpamassāhu kecana;</p>

<p rend="bodytext">Tathā hi keci ‘‘go, gāvo, gavo. Gāvu’’ntiādinā nayena vuttāni pulliṅgassa <hi rend="bold">go</hi>saddassa rūpāni viya itthiliṅgassa <hi rend="bold">go</hi>saddassa rūpāni icchanti, tesaṃ mate majjhe bhinnasuvaṇṇānaṃ vaṇṇavisesābhāvo viya rūpavisesābhāvato <hi rend="bold">go</hi>saddassa itthiliṅgabhāvapaṭipādanaṃ anijjhānakkhamaṃ. Kasmāti ce? Yasmā <hi rend="bold">mātugāma</hi>saddassa ‘‘mātugāmo, mātugāmā. Mātugāma’’ntiādinā nayena dve padamālā katvā ekā pulliṅgassa padamālā, ekā itthiliṅgapadamālāti vuttavacanaṃ viya idaṃ vacanaṃ amhe paṭibhāti, tasmā anijjhānakkhamaṃ.</p>

<p rend="bodytext">Apica itthiliṅgassa <hi rend="bold">go</hi>saddassa rūpesu pulliṅgassa <hi rend="bold">go</hi>saddassa rūpehi samesu santesu kathaṃ <hi rend="bold">go</hi>saddassa itthiliṅgabhāvo <pb ed="M" n="0.0275" /> siyā? Rūpamālāvisesābhāvato. Yathā hi <hi rend="bold">ratti aggi aṭṭhi</hi>saddānaṃ <hi rend="bold">i</hi>kārantabhāvena samattepi itthiliṅgapumanapuṃsakaliṅgalakkhaṇabhūto rūpamālāviseso dissati. Yathā pana dvinnaṃ <hi rend="bold">dhātu</hi>saddānaṃ pumitthiliṅgapariyāpannānaṃ rūpamālāviseso dissati, na tathā tehācariyehi abhimatassa itthiliṅgassa <hi rend="bold">go</hi>saddassa rūpamālāviseso dissati. Yathā pana dvinnaṃ <hi rend="bold">dhātu</hi>saddānaṃ pumitthiliṅgapariyāpannānaṃ rūpamālāviseso bhavati, yathā dvinnaṃ <hi rend="bold">go</hi>saddānaṃ pumitthiliṅgapariyāpannānaṃ rūpamālāvisesena bhavitabbaṃ, yathā ca dvinnaṃ <hi rend="bold">āyu</hi>saddānaṃ punnapuṃsakaliṅgapariyāpannānaṃ rūpamālāviseso dissati, tathā dvinnaṃ <hi rend="bold">go</hi>saddānaṃ pumitthiliṅgapariyāpannānaṃ rūpamālāvisesena bhavitabbaṃ. Avisesatte sati kathaṃ tesaṃ pumitthiliṅgavavatthānaṃ siyā, kathañca visadāvisadākāravohāratā siyā. Idaṃ ṭhānaṃ atīva saṇhasukhumaṃ paramagambhīraṃ mahāgahanaṃ na sakkā sabbasattānaṃ mūlabhāsābhūtāya sabbaññujineritāya māgadhikāya sabhāvaniruttiyā nayaṃ sammā ajānantena akatañāṇasambhārena kenaci ajjhogāhetuṃ vā vijaṭetuṃ vā, amhākaṃ pana mate dvinnaṃ <hi rend="bold">go</hi>saddānaṃ rūpamālāviseso ceva dissati, pumitthiliṅgavavatthānañca dissati, visadāvisadākāravohāratā ca dissati, napuṃsakaliṅgassa tadubhayamuttākāravohāratā ca dissatīti daṭṭhabbaṃ.</p>

<p rend="bodytext">Idāni imassatthassa āvibhāvatthaṃ imasmiṃ ṭhāne imaṃ nītiṃ ṭhapessāma. Evañhi sati pariyattisāsane paṭipannakā nikkaṅkhabhāvena na kilamissanti. Ettha tāva atthaggahaṇe viññūnaṃ kosalluppādanatthaṃ tisso nāmikapadamālāyo kathessāma – seyyathidaṃ?</p>

<p rend="bodytext">Gāvī, gāvī, gāviyo. Gāviṃ, gāvī, gāviyo. Gāviyā, gāvīhi, gāvībhi. Gāviyā, gāvīnaṃ. Gāviyā, gāvīhi, gāvībhi. Gāviyā <pb ed="M" n="0.0276" />, gāvīnaṃ. Gāviyā, gāviyaṃ, gāvīsu. Bhoti gāvi, bhotiyo gāvī, gāviyo.</p>

<p rend="bodytext">Ayaṃ <hi rend="bold">go</hi>saddato vihitassa īpaccayassa vasena nipphannassa itthivācakassa īkārantitthiliṅgassa <hi rend="bold">gāvī</hi>saddassa nāmikapadamālā.</p>

<p rend="bodytext">Go, gāvo, gavo. Gāvuṃ, gāvaṃ, gavaṃ, gāvo, gavo. Gāvena, gavena, gohi, gobhi. Gāvassa, gavassa, gavaṃ, gunnaṃ, gonaṃ. Gāvā, gāvasmā, gāvamhā, gavā, gavasmā, gavamhā, gohi, gobhi. Gāvassa, gavassa, gavaṃ, gunnaṃ, gonaṃ. Gāve, gāvasmiṃ, gāvamhi, gave, gavasmiṃ, gavamhi, gāvesu, gavesu, gosu. Bho go, bhavanto gāvo, gavo.</p>

<p rend="bodytext">Ayaṃ pumavācakassa <hi rend="bold">o</hi>kārantapulliṅgassa <hi rend="bold">go</hi>saddassa nāmikapadamālā.</p>

<p rend="bodytext">Go, gāvī, gāvo, gāvī, gavo. Gāvaṃ, gavaṃ, gāviṃ, gāvo, gāvī gavo. Gohi, gobhi. Gavaṃ, gunnaṃ, gonaṃ. Gohi, gobhi. Gavaṃ, gunnaṃ, gonaṃ. Gosu. Bhoti go, bhotiyo gāvo, gāvī, gavo. Ayaṃ pumitthivācakassa <hi rend="bold">o</hi>kārantassitthipulliṅgassa <hi rend="bold">go</hi>saddanāmikapadamālā.</p>

<p rend="bodytext">Ettha pana ‘‘gāvu’’nti padaṃ ekantapumavācakattā na vuttanti daṭṭhabbaṃ, ekantapumavācakattañcassa āhaccapāḷiyā ñāyati ‘‘idha pana bhikkhave vassūpagataṃ bhikkhuṃ itthī nimantesi ‘ehi bhante, hiraññaṃ vā te demi, suvaṇṇaṃ vā te demi, khettaṃ vā te demi, vatthuṃ vā te demi, gāvuṃ vā te demi, gāviṃ vā te demi. Dāsaṃ vā te demi, dāsiṃ vā te demi, dhītaraṃ vā te demi bhariyatthāya, ahaṃ vā te bhariyā homi, aññaṃ vā te bhariyaṃ ānemī’ti’’ evaṃ āhaccapāḷiyā ñāyati.</p>

<p rend="bodytext">Ettha <pb ed="M" n="0.0277" /> hi ‘‘gāvu’’nti vacanena pumā vutto, ‘‘gāvi’’nti vacanena itthī, yaṃ pana imissaṃ <hi rend="bold">o</hi>kārantitthiliṅgapadamālāyaṃ ‘‘gāvī’’ti padaṃ catukkhattuṃ vuttaṃ, taṃ ‘‘kaññā’’ti padaṃ viya itthiliṅgassa avisadākāravohāratāviññāpane samatthaṃ hoti. Na hi itaresu liṅgesu samānasutikabhāvena catukkhattuṃ āgatapadaṃ ekampi atthi, ‘‘gāvī gāvi’’nti ca imesaṃ saddānaṃ katthaci ṭhāne itthipumesu sāmaññavasena pavattiṃ upari kathayissāma. Yā panamhehi <hi rend="bold">o</hi>kārantitthiliṅgassa ‘‘go, gāvī, gāvo, gāvī, gavo. Gāvaṃ, gavaṃ, gāvi’’ntiādinā nayena padamālā katā, tattha <hi rend="bold">go</hi>saddato <hi rend="bold">siyo</hi>naṃ īkārādeso <hi rend="bold">aṃ</hi>vacanassa ca <hi rend="bold">iṃ</hi>kārādeso bhavati, tena <hi rend="bold">o</hi>kārantitthiliṅgassa ‘‘gāvī gāvī gāvi’’nti rūpāni dassitāni. Tathā hi <hi rend="bold">mukhamattadīpani</hi>yaṃ saddasatthavidunā vajirabuddhācariyena niruttinaye kosallavasena <hi rend="bold">go</hi>saddato <hi rend="bold">yo</hi>na<hi rend="bold">mī</hi>kārādeso vutto. Yathā pana <hi rend="bold">go</hi>saddato <hi rend="bold">yo</hi>na<hi rend="bold">mī</hi>kārādeso bhavati, tathā <hi rend="bold">sissī</hi>kārādeso <hi rend="bold">aṃ</hi>vacanassa ca iṃkārādeso bhavati. Atrimā nayaggāhaparidīpaniyo gāthā –</p>

<p rend="gatha1">Īpaccayā siddhesvapi, ‘‘gāvī gāvī’’tiādisu;</p>

<p rend="gathalast">Paṭhamekavacanādi-antesu jinasāsane.</p>

<p rend="gatha1">Vadatā <hi rend="bold">yonamī</hi>kāraṃ, <hi rend="bold">go</hi>saddassitthiyaṃ pana;</p>

<p rend="gathalast">Avisadattamakkhātuṃ, nayo dinnoti no ruci.</p>

<p rend="unindented">Kiñca bhiyyo <hi rend="bold">aṭṭhakathāsu</hi> ca –</p>

<p rend="gatha1">‘‘Gāvo’’ti vatvā ‘‘gāvi’’nti-vacanena panitthiyaṃ;</p>

<p rend="gathalast">Avisadattamakkhātuṃ, nayo dinnoti no ruci.</p>

<p rend="bodytext">Tathā hi <hi rend="bold">samantapāsādikā</hi>dīsu aṭṭhakathāsu ‘‘cheko hi gopālako sakkharāyo ucchaṅgena gahetvā rajjudaṇḍahattho pātova vajaṃ gantvā gāvo piṭṭhiyaṃ paharitvā palighathambhamatthake <pb ed="M" n="0.0278" /> nisinno dvāraṃ pattaṃ pattaṃ gāviṃ ‘eko dve’ti sakkharaṃ khipitvā gaṇetī’’ti imasmiṃ padese ‘‘gāvo’’ti vatvā ‘‘gāvi’’nti vacanena itthipumavācakassa <hi rend="bold">o</hi>kārantitthiliṅgassa <hi rend="bold">go</hi>saddassa avisadākāravohāratā vihitā. ‘‘Gāvo’’ti hi iminā sāmaññato itthipumabhūtā goṇā gahitā, tathā ‘‘gāvi’’nti imināpi itthibhūto pumabhūto ca goṇo. Evaṃ ‘‘gāvo’’ti ca ‘‘gāvi’’nti ca ime saddā saddasatthavidūhi aṭṭhakathācariyehi niruttinayakusalatāya samānaliṅgavasena ekasmiṃyeva pakaraṇe ekasmiṃyeva vākye piṇḍīkatā. Yadi hi itthiliṅge vattamānassa itthipumavācakassa <hi rend="bold">o</hi>kārantitthiliṅgassa <hi rend="bold">go</hi>saddassa padamālāyaṃ ‘‘gāvī gāvi’’miccetāni rūpāni na labbheyyuṃ, aṭṭhakathāyaṃ ‘‘gāvo’’ti vatvā ‘‘gāva’’nticceva vattabbaṃ siyā, ‘‘gāvi’’nti pana na vattabbaṃ. Yathā ca pana aṭṭhakathācariyehi ‘‘gāvo’’ti itthipumavasena sabbesaṃ gunnaṃ saṅgāhakavacanaṃ vatvā teyeva gāvo sandhāya puna ‘‘dvāraṃ pattaṃ pattaṃ gāvi’’nti saddaracanaṃ kubbiṃsu, tasmā ‘‘gāvi’’nti idampi sabbasaṅgāhakavacanamevāti daṭṭhabbaṃ. Asabbasaṅgāhakavacanaṃ idaṃ <hi rend="bold">gāvī</hi>saddena itthiyāyeva gahetabbattāti ce? Na, pakaraṇavasena atthantarassa viditattā. Na hi sabbavajesu ‘‘itthiyoyeva vasanti, na pumāno’’ti ca, ‘‘pumānoyeva vasanti, na itthiyo’’ti ca sakkā vattuṃ. Apica ‘‘gāvimpi disvā palāyanti ‘bhikkhū’ti maññamānā’’ti pāḷi dissati, etthāpi ‘‘gāvi’’nti vacanena itthibhūto pumabhūto ca sabbo go gahitoti daṭṭhabbaṃ. Itarathā ‘‘itthibhūtoyeva go bhikkhūti maññitabbo’’ti āpajjati. Iti pāḷinayena itthiliṅge vattamānamhā itthipumavācakasmā <hi rend="bold">go</hi>saddato <hi rend="bold">aṃ</hi>vacanassa <hi rend="bold">iṃ</hi>kārādeso hotīti viññāyati.</p>

<p rend="bodytext"><hi rend="bold">Vajirabuddhācariyenapi</hi><pb ed="M" n="0.0279" /><hi rend="bold">go</hi>saddato <hi rend="bold">ī</hi>paccaye kātabbepi akatvā <hi rend="bold">yonamī</hi>kārādeso kato. Tassādhippāyo evaṃ siyā <hi rend="bold">go</hi>saddato īpaccaye kate sati īpaccayavasena ‘‘gāvī’’ti nipphannasaddo yattha katthaci visaye ‘‘migī morī kukkuṭī’’iccādayo viya itthivācakoyeva siyā, na katthacipi itthipumavācako, tasmā sāsanānukūlappayogavasena <hi rend="bold">yo</hi>na<hi rend="bold">mī</hi>kārādeso kātabboti. Iti vajirabuddhācariyamate <hi rend="bold">go</hi>saddato <hi rend="bold">yo</hi>naṃ īkārādeso hotīti ñāyati.</p>

<p rend="bodytext">Kiñca bhiyyo – yasmā aṭṭhakathācariyehi ‘‘gāvo piṭṭhiyaṃ paharitvā’’tiādinā nayena racitāya ‘‘dvāraṃ pattaṃ pattaṃ gāviṃ ‘eko dve’ti sakkharaṃ khipitvā gaṇetī’’ti vacanapariyosānāya saddaracanāyaṃ ‘‘eko gāvī, dve gāvī’’ti atthayojanānayo vattabbo hoti, ‘‘gāvi’’nti upayogavacanañca dissati. Iti aṭṭhakathācariyānaṃ mate <hi rend="bold">go</hi>saddato <hi rend="bold">siyonamī</hi>kārādeso <hi rend="bold">aṃ</hi>vacanassa <hi rend="bold">iṃ</hi>kārādeso hotīti ñāyati. Tasmāyevamhehi yā sā <hi rend="bold">o</hi>kārantatāpakatikassa itthiliṅgassa <hi rend="bold">go</hi>saddassa ‘‘go, gāvī, gāvo, gāvī, gavo, gāvaṃ, gāvi’’ntiādinā nayena padamālā ṭhapitā, sā pāḷinayānukūlā aṭṭhakathānayānukūlā kaccāyanācariyamataṃ gahetvā padanipphattijanakassa garuno ca matānukūlā, ‘‘gāvī’’ti padassa catukkhattuṃ āgatattā pana <hi rend="bold">o</hi>kārantitthiliṅgassa <hi rend="bold">go</hi>saddassa avisadākāravohārattañca sādheti. Iccesā pāḷinayādīsu ñāṇena sammā upaparikkhiyamānesu atīva yujjati, natthettha appamattakopi doso. Ettha pana paccattopayogālapanānaṃ bahuvacanaṭṭhāne ‘‘gāviyo’’ti padañca karaṇasampadānanissakkasāmīnamekavacanaṭṭhāne ‘‘gāviyā’’ti padañca karaṇanissakkānaṃ bahuvacanaṭṭhāne ‘‘gāvīhi gāvībhī’’ti padāni ca sampadānasāmīnaṃ <pb ed="M" n="0.0280" /> bahuvacanaṭṭhāne ‘‘gāvīna’’nti padañca bhummavacanaṭṭhāne ‘‘gāviyā, gāviyaṃ, gāvīsū’’ti padāni cāti imāni vitthārato soḷasa padāni ekantena <hi rend="bold">ī</hi>paccayavasena siddhattā ekantitthivācakattā ca na vuttānīti daṭṭhabbaṃ.</p>

<p rend="bodytext">Ayaṃ panettha nicchayo vuccate sotūnaṃ nikkaṅkhabhāvāya – itthiliṅgapadesu hi ‘‘gāvī gāvi’’nti imāni <hi rend="bold">ī</hi>paccayavasena vā <hi rend="bold">ī</hi>kāriṃkārādesavasena vā sijjhanti. Etesu pacchimanayo idhādhippeto, pubbanayo aññattha. Tathā ‘‘gāvī gāvi’’nti imāni <hi rend="bold">ī</hi>paccayavasenapi siddhattā yebhuyyena itthivācakāni bhavanti <hi rend="bold">ī</hi>kāriṃkārādesavasenapi siddhattā. Katthaci ekakkhaṇeyeva sabbasaṅgāhakavasena itthipumavācakāni bhavanti. Etesupi pacchimoyeva nayo idhādhippeto, pubbanayo aññattha. ‘‘Gāviyo. Gāviyā, gāvīhi, gāvībhi. Gāvīnaṃ. Gāviyaṃ, gāvīsū’’ti etāni pana <hi rend="bold">ī</hi>paccayavaseneva siddhattā sabbathāpi itthīnaṃyeva vācakāni bhavanti. Itthibhūtesveva godabbesu lokasaṅketavasena visesato pavattattā ekantato itthidabbesu pavattāni ‘‘migī morī kukkuṭī’’iccādīni padāni viya. Kiñcāpi pana ‘‘nadī mahī’’iccādīnipi itthiliṅgāni <hi rend="bold">ī</hi>paccayavaseneva siddhāni, tathāpi tāni aviññāṇakattā tadatthānaṃ itthidabbesu vattantīti vattuṃ na yujjati. Itthipumanapuṃsakabhāvarahitā hi tadatthā. Yasmā pana itthiliṅge <hi rend="bold">go</hi>sadde <hi rend="bold">ena</hi>yogo <hi rend="bold">esu</hi>kāro ca na labbhati, tasmā ‘‘gāvena gavena gāvesu gavesū’’ti padāni na vuttāni. Yasmā ca itthiliṅgena <hi rend="bold">go</hi>saddena saddhiṃ <hi rend="bold">sasmāsmiṃ</hi>vacanāni sarūpato parattaṃ na yanti, tasmā ‘‘gāvassa gavassa gāvasmā gavasmā gāvasmiṃ gavasmi’’nti padāni na vuttāni. Yasmā ca tattha <hi rend="bold">smā</hi>vacanassa ādesabhūto <hi rend="bold">ā</hi>kāro ca <hi rend="bold">mhā</hi>kāro ca na labbhati, tasmā ‘‘gāvā gavā gāvamhā gavamhā’’ti padāni na vuttāni. Yasmā ca <hi rend="bold">smiṃ</hi>vacanassa ādesabhūto <hi rend="bold">e</hi>kāro <pb ed="M" n="0.0281" /> ca <hi rend="bold">mhi</hi>kāro ca na labbhati, tasmā ‘‘gāve gave gāvamhi gavamhī’’ti padāni na vuttāni. Apica ‘‘yāya tāyā’’tiādīhi samānādhikaraṇapadehi yojetuṃ ayuttattāpi ‘‘gāvena gavenā’’tiādīni itthiliṅgaṭṭhāne na vuttāni. Tathā hi ‘‘yāya tāya’’iccādīhi saddhiṃ ‘‘gāvena gavenā’’tiādīni na yojetabbāni ekantapulliṅgarūpattā.</p>

<p rend="bodytext">Keci panettha vadeyyuṃ – yā tumhehi <hi rend="bold">o</hi>kārantatāpakatikassa itthiliṅgassa <hi rend="bold">go</hi>saddassa ‘‘go, gāvī, gāvo, gāvī, gavo’’tiādinā nayena padamālā ṭhapitā, sā ‘‘mātugāmo itthī mātugāmā itthiyo’’ti vuttasadisā ca hotīti? Tanna. <hi rend="bold">Mātugāmaitthī</hi>saddā hi nānāliṅgā pumitthiliṅgabhāvena, nānādhātukā ca <hi rend="bold">gamu isu</hi>dhātuvasena, imasmiṃ pana ṭhāne <hi rend="bold">go gāvī</hi>saddā ekaliṅgā itthi liṅgabhāvena, <hi rend="bold">eka</hi>dhātukā ca <hi rend="bold">gamu</hi>dhātuvasenāti. Yajjevaṃ <hi rend="bold">goṇa</hi>saddassa <hi rend="bold">go</hi>saddassādesavasena <hi rend="bold">kaccāyanena</hi> vuttattā tadādesattaṃ ekadhātukattañcāgamma tenāpi saddhiṃ missetvā padamālā vattabbāti? Na, <hi rend="bold">goṇa</hi>saddassa accantapulliṅgattā <hi rend="bold">a</hi>kārantatāpakatikattā ca. Tathā hi so visuṃ pulliṅgaṭṭhāne uddiṭṭho. Ayaṃ pana ‘‘go, gāvī, gāvo, gāvī, gavo’’tiādikā padamālā <hi rend="bold">o</hi>kārīkārantapadāni missetvā katāti na sallakkhetabbā, atha kho vikappena <hi rend="bold">go</hi>saddato paresaṃ <hi rend="bold">si yo aṃ</hi>vacanānaṃ <hi rend="bold">ī</hi>kā<hi rend="bold">riṃ</hi>kārādesavasena vuttapadavantattā <hi rend="bold">o</hi>kārantitthiliṅgapadamālā icceva sārato paccetabbā.</p>

<p rend="bodytext">Idāni <hi rend="bold">go</hi>saddassa itthiliṅgabhāvasādhakāni suttapadāni lokikappayogāni ca kathayāma – ‘‘seyyathāpi bhikkhave vassānaṃ pacchime māse saradasamaye kiṭṭhasambādhe gopālako <pb ed="M" n="0.0282" /> gāvo rakkheyya, tā gāvo tato tato daṇḍena ākoṭeyya.</p>

<p rend="gatha1">Annadā baladā cetā, vaṇṇadā sukhadā ca tā;</p>

<p rend="gathalast">Etamatthaṃ vasaṃ ñatvā, nāssu gāvo haniṃsu te.</p>

<p rend="unindented">Sabbā gāvo samāharati. Gamissanti bhante gāvo vacchagiddhiniyo’’ti imāni suttapadāni. ‘‘Gosu duyhamānāsu gato’’tiādīni pana lokikappayogāni. Iti <hi rend="bold">go</hi>saddassa itthiliṅgabhāvopi pulliṅgabhāvo viya sārato paccetabbo.</p>

<p rend="bodytext">Tatra ‘‘go, gāvī, gāvo, gāvī, gavo’’tiādīni kiñcāpi itthiliṅgabhāvena vuttāni, tathāpi yathāpayogaṃ ‘‘pajā devatā’’tipadāni viya itthipurisavācakāneva bhavanti, tasmā itthiliṅgavasena ‘‘sā go’’ti vā ‘‘tā gāvo’’ti vā vutte itthipumabhūtā sabbepi goṇā gahitāti veditabbā. Na hi īdise ṭhāne ekantato liṅgaṃ padhānaṃ, atthoyeva padhāno. ‘‘Vajegāvo duhantī’’ti vutte kiñcāpi ‘‘gāvo’’ti ayaṃ saddo pumepi vattati, tathāpi duhanakriyāya pume asambhavato atthavasena itthiyo ñāyante. ‘‘Gāvī duhantī’’ti vutte pana liṅgavasena atthavasena ca vacanato ko saṃsayamāpajjissati viññū. ‘‘Tā gāvo carantī’’ti vutte itthiliṅgavasena vacanato kadāci kassaci saṃsayo siyā ‘‘nanu itthiyo’’ti, pulliṅgavasena pana ‘‘te gāvo carantī’’ti vutte saṃsayo natthi, itthiyo ca pumāno ca ñāyante pulliṅgabahuvacanena katthaci itthipumassa gahitattā. ‘‘Athettha sīhā byagghā cā’’tiādīsu viya ‘‘gāvī caratī’’ti ca ‘‘gāviṃ passatī’’ti ca vutte itthī viññāyate <hi rend="bold">gāvī</hi>saddena itthiyā gahetabbattā <pb ed="M" n="0.0283" />. Lokikappayogesu hi sāsanikappayogesu ca <hi rend="bold">gāvī</hi>saddena itthī gayhati. Ekaccaṃ pana sāsanikappayogaṃ sandhāya ‘‘gāvī’’ti, ‘‘gāvi’’nti ca ‘‘itthipurisasādhāraṇavacanamavocumha. Tathā hi ‘‘seyyathāpi bhikkhave dakkho goghātako vā goghātakantevāsī vā gāviṃ vadhitvā catumahāpathe bilaso vibhajitvā nisinno assā’’ti pāḷi dissati. Aṭṭhakathāsu ca ‘‘gāvo’’ti itthipumasādhāraṇaṃ saddaracanaṃ katvā puna tadeva itthipumaṃ sandhāya ‘‘dvāraṃ pattaṃ pattaṃ gāvi’’nti racitā saddaracanā dissati.</p>

<p rend="bodytext">Ettha hi gojātiyaṃ ṭhitā itthīpi pumāpi ‘‘gāvī’’ti saṅkhaṃ gacchati. Visesato pana ‘‘gāvī’’ti idaṃ itthiyā adhivacanaṃ. Tathā hi tattha tattha pāḷippadesādīsu ‘‘acirapakkantassa bhagavato bāhiyaṃ dārucīriyaṃ gāvī taruṇavacchā adhipatitvā jīvitā voropesī’’ti, ‘‘gāvuṃ vā te demi, gāviṃ vā te demī’’ti ca ‘‘tiṇasīho kapotavaṇṇagāvīsadiso’’ti ca payogadassanato itthī kathiyatīti vattabbaṃ. <hi rend="bold">Go</hi>saddena pana ‘‘goduhanaṃ. Gadduhanaṃ. Gokhīraṃ godhano gorūpāni cā’’ti dassanato itthīpi pumāpi kathiyatīti vattabbaṃ.</p>

<p rend="bodytext">Idāni <hi rend="bold">o</hi>kārantassa itthiliṅgassa <hi rend="bold">go</hi>saddassa padamālāyaṃ pāḷinayādinissito atthayuttinayo vuccate viññūnaṃ kosallajananatthaṃ –</p>

<p rend="bodytext">Sā go gacchati, sā gāvī gacchati, tā gāvo, gāvī, gavo gacchanti. Taṃ gāvaṃ, gāviṃ, gavaṃ passati, tā gāvo, gāvī, gavo passati. Tāhi gohi, gobhi kataṃ. Tāsaṃ gavaṃ, gunnaṃ, gonaṃ deti. Tāhi gohi, gobhi apeti. Tāsaṃ gavaṃ <pb ed="M" n="0.0284" />, gunnaṃ, gonaṃ siṅgāni. Tāsu gosu patiṭṭhitaṃ. Bhoti go tvaṃ tiṭṭha, bhotiyo gāvo gāvī, gavā tumhe tiṭṭhatha.</p>

<p rend="bodytext">Aparopi vuccate –</p>

<p rend="bodytext">Sā go nadiṃ tarantī gacchati, sā gāvī nadiṃ tarantī gacchati, tā gāvo, gāvī, gavo nadiṃ tarantīyo gacchanti. Taṃ gāvaṃ, gāviṃ, gavaṃ nadiṃ tarantiṃ passati, tā gāvo, gāvī, gavo nadiṃ tarantiyo passati. Tāhi gohi, gobhi nadiṃ tarantīhi kataṃ. Tāsaṃ gavaṃ, gunnaṃ, gonaṃ nadiṃ tarantīnaṃ deti. Tāhi gohi, gobhi nadiṃ tarantīhi apeti. Tāsaṃ gavaṃ, gunnaṃ, gonaṃ nadiṃ tarantīnaṃ santakaṃ. Tāsu gosu nadiṃ tarantīsu patiṭṭhitanti.</p>

<p rend="bodytext">Tatra yā sā ‘‘go, gāvī, gāvo, gāvī, gavo’’tiādinā <hi rend="bold">o</hi>kārantassitthiliṅgassa <hi rend="bold">go</hi>saddassa padamālā ṭhapitā, sā ‘‘go, gāvo gavo’’tiādinā vuttassa <hi rend="bold">o</hi>kārantapulliṅgassa <hi rend="bold">go</hi>saddassa padamālāto savisesā paccattopayogālapanaṭṭhāne catunnaṃ <hi rend="bold">kaññā</hi>saddānaṃ viya <hi rend="bold">gāvī</hi>saddānaṃ vuttattā. Yasmā panāyaṃ viseso, tasmā imassa <hi rend="bold">o</hi>kārantitthiliṅgassa <hi rend="bold">go</hi>saddassa aññesamitthiliṅgānaṃ viya avisadākāravohāratā sallakkhetabbā, na pulliṅgānaṃ viya visadākāravohāratā, nāpi napuṃsakaliṅgānaṃ viya ubhayamuttākāravohāratā sallakkhetabbā. Ettha nicchayakaraṇī gāthā vuccati –</p>

<p rend="gatha1">Duvinnaṃ <hi rend="bold">dhātu</hi>saddānaṃ, yathā dissati nānatā;</p>

<p rend="gathalast"><hi rend="bold">Go</hi>saddānaṃ tathā dvinnaṃ, icchitabbāva nānatā.</p>

<p rend="bodytext">Tathā hi pumitthiliṅgavasena dvinnaṃ <hi rend="bold">dhātu</hi>saddānaṃ viseso dissati. Taṃ yathā?</p>

<p rend="bodytext">Dhātu <pb ed="M" n="0.0285" />, dhātū, dhātavo. Dhātuṃ, dhātū, dhātavo. Dhātunā, dhātūhi, dhātūbhi. Dhātussa, dhātūnaṃ. Dhātusmā, dhātumhā, dhātūhi, dhātūbhi. Dhātussa, dhātūnaṃ. Dhātusmiṃ, dhātumhi, dhātūsu. Ayaṃ pulliṅgaviseso.</p>

<p rend="bodytext">Dhātu, dhātū, dhātuyo. Dhātuṃ, dhātū, dhātuyo. Dhātuyā, dhātūhi, dhātūbhi. Dhātuyā, dhātūnaṃ. Dhātuyā, dhātūhi, dhātūbhi. Dhātuyā, dhātūnaṃ. Dhātuyā, dhātuyaṃ, dhātūsu. Ayaṃ itthiliṅgassa viseso.</p>

<p rend="bodytext">Yathā ca dvinnaṃ <hi rend="bold">dhātu</hi>saddānaṃ viseso paññāyati, tathā dvinnampi <hi rend="bold">go</hi>saddānaṃ viseso paññāyateva. Yathā ca punnapuṃsakaliṅgānaṃ dvinnaṃ <hi rend="bold">āyu</hi>saddānaṃ ‘‘āyu, āyū, āyavo’’tiādinā, ‘‘āyu, āyū, āyūnī’’tiādinā ca viseso paññāyati, yathā dvinnampi <hi rend="bold">go</hi>saddānaṃ viseso paññāyateva. Tathā hi visadākāravohāro pulliṅgaṃ, avisadākāravohāro itthiliṅgaṃ, ubhayamuttākāravohāro napuṃsakaliṅgaṃ.</p>

<p rend="bodytext">Idāni imamevatthaṃ pākaṭataraṃ katvā saṅkhepato kathayāma – <hi rend="bold">puriso</hi>ti visadākāravohāro, <hi rend="bold">kaññā</hi>ti avisadākāravohāro, <hi rend="bold">rūpa</hi>nti ubhayamuttākāravohāro. Puriso tiṭṭhati, kaññā tiṭṭhati, kaññā tiṭṭhanti, kaññā passati, bhotiyo kaññā tiṭṭhatha, etthekapadamasamaṃ, cattāri samāni. Purisā tiṭṭhanti, purisā nissaṭaṃ, bhavanto purisā gacchatha. Kaññāyo tiṭṭhanti, kaññāyo passati, bhotiyo kaññāyo gacchatha, tīṇi tīṇi samāni. Purisaṃ passati, kaññaṃ passati, dve asamāni. Purise passati, purise patiṭṭhitaṃ, dve samāni. Tena purisena kataṃ, tāya kaññāya kataṃ, tāya kaññāya deti, tāya kaññāya <pb ed="M" n="0.0286" /> apeti, tāya kaññāya santakaṃ, tāya kaññāya patiṭṭhitaṃ, ekamasamaṃ, pañca samāni. Evaṃ pulliṅgassa visadākāravohāratā dissati, itthiliṅgassa avisadākāravohāratā dissati. Napuṃsakaliṅgassa pana ‘‘rūpaṃ, rūpāni, rūpā. Rūpaṃ, rūpāni, rūpe. Bho rūpa, bhavanto rūpāni, rūpā’’ti evaṃ tīsu paccattopayogālapanaṭṭhānesu sa<hi rend="bold">ni</hi>kārāya visesāya rūpamālāya vasena ubhayamuttākāravohāratā dissati, pumitthiliṅgānaṃ tīsu ṭhānesu sa<hi rend="bold">ni</hi>kārāni rūpāni sabbadā na santi, iti visadākāravohāro pulliṅgaṃ, avisadākāravohāro itthiliṅgaṃ, ubhayamuttākāravohāro napuṃsakaliṅganti veditabbaṃ.</p>

<p rend="bodytext">Ayaṃ nayo ‘‘saddhā sati hirī, yā itthī saddhā pasannā, te manussā saddhā pasannā, pahūtaṃ saddhaṃ paṭiyattaṃ, saddhaṃ kula’’ntiādīsu samānasutikasaddesupi padamālāvasena labbhateva. Yā ca pana itthiliṅgassa avisadākāravohāratā vuttā, sā ekaccesupi saṅkhyāsaddesu labbhati. Tathā hi vīsatiādayo navutipariyantā saddā ekavacanantā itthiliṅgāti vuttā, ettha ‘‘vīsatiyā’’ti pañcakkhattuṃ vattabbaṃ, tathā ‘‘tiṃsāyā’’tiādīnaṃ ‘‘navutiyā’’ti padapariyantānaṃ, evaṃ <hi rend="bold">vīsati</hi>ādīnaṃ <hi rend="bold">kaññā</hi>saddasseva avisadākāravohāratā labbhatīti avagantabbaṃ. Yadi evaṃ <hi rend="bold">ticatu</hi>saddesu kathanti? <hi rend="bold">Ticatu</hi>saddā pana yasmā ‘‘tayo tisso tīṇi, cattāro caturo catasso cattārī’’ti attano attano rūpāni abhidheyyaliṅgānugabhattā yathāsakaliṅgavasena ‘‘purisā kaññāyo cittānī’’tiādīhi visadāvisadobhayarahitākāravohārasaṅkhātehi saddehi yogaṃ gacchanti, tasmā paccekaliṅgavasena visadāvisadobhayarahitākāravohārāti vattumarahanti.</p>

<p rend="bodytext">Sabbanāmesupi <pb ed="M" n="0.0287" /> ayaṃ tividho ākāro labbhati rūpavisesayogato. Kathaṃ? Punnapuṃsakavisaye ‘‘tassa kassa’’ iccādīni sabbāni sabbanāmikarūpāni catutthīchaṭṭhiyantāni bhavanti, itthiliṅgavisaye ‘‘tassā kassā’’ iccādīni sabbanāmikarūpāni tatiyācatutthīpañcamīchaṭṭhīsattamiyantāni bhavanti, tasmā sabbanāmattepi itthiliṅgassa avisadākāravohāratā ekantato sampaṭicchitabbā. Ettha pana sulabhāni catutthīchaṭṭhīrūpāni anāharitvā sudullabhabhāvena tatiyāpañcamīsattamīrūpāni sāsanato āharitvā dassessāma bhagavato pāvacane nikkaṅkhabhāvena sotūnaṃ paramasaṇhasukhumañāṇādhigamatthaṃ. Taṃ yathā? ‘‘Āyasmā udāyī yena sā kumārikā tenupasaṅkami, upasaṅkamitvā tassā kumārikāya saddhiṃ eko ekāya raho paṭicchanne āsane alaṃkammanīye nisajjaṃ kappesī’’ti. Ettha ‘‘tassā’’ti tatiyāya rūpaṃ, ‘‘tassā’’ti tatiyāya rūpe diṭṭheyeva ‘‘sabbassā katarissā’’tiādīni tatiyārūpāni pāḷiyaṃ anāgatānipidiṭṭhāniyeva nāma tesaṃ aññamaññasamānagatikattā, diṭṭhena ca adiṭṭhassapi yuttassa gahetabbattā. ‘‘Kassāhaṃ kena hāyāmī’’ti ettha ‘‘kassā’’ti pañcamiyā rūpaṃ, ‘‘kassā’’ti pañcamiyā rūpe diṭṭheyeva ‘‘sabbassā katarissā’’tiādīni pañcamiyā rūpāni pāḷiyaṃ anāgatānipi diṭṭhāniyeva nāma. ‘‘Aññataro bhikkhu vesāliyaṃ mahāvane makkaṭiṃ āmisena upalāpetvā tassā methunaṃ dhammaṃ paṭisevati. Aññataro bhikkhu aññatarissā itthiyā paṭibaddhacitto hotī’’ti ca ettha ‘‘tassā aññatarissā’’ti ca sattamiyā rūpaṃ, tasmiṃ diṭṭheyeva ‘‘sabbassā katarissā’’tiādīni sattamiyā rūpāni pāḷiyaṃ anāgatānipi diṭṭhāniyeva nāmāti.</p>

<p rend="bodytext">Nanu <pb ed="M" n="0.0288" /> ca bho ‘‘tassā kumārikāya saddhi’’nti ettha ‘‘tassā’’ti idaṃ vibhattivipallāsena vuttaṃ, ‘‘tāyā’’ti hissa attho, tathā ‘‘kassāhaṃ kena hāyāmī’’ti idampi vibhattivipallāsena vuttaṃ. ‘‘Kāyā’’ti hissa attho. ‘‘Aññatarissā itthiyā paṭibaddhacitto’’ti etthāpi ‘‘aññatarissā’’ti idaṃ vibhattivipallāsena vuttaṃ. ‘‘Aññatarissa’’nti hissa atthoti? Tanna, īdisesu cuṇṇiyapadavisayesu vibhattivipallāsassa anicchitabbattā. Nanu ca bho cuṇṇiyapadavisayepi ‘‘saṅghe gotami dehī’’tiādīsu ‘‘saṅghassā’’ti vibhattivipallāsatthaṃ vadanti garūti? Saccaṃ, tathāpi tādisesu ṭhānesu dve adhippāyā bhavanti ādhārapaṭiggāhakabhāvena bhummasampadānānamicchitabbattā. Tathā hi ‘‘saṅghassa dethā’’ti vattukāmassa sato ‘‘saṅghe dethā’’ti vacanaṃ na virujjhati, yujjatiyeva. Tathā ‘‘saṅghe dethā’’ti vattukāmassapi sato ‘‘saṅghassa dethā’’ti vacanampi na virujjhati, yujjatiyeva, yathā pana <hi rend="bold">alābu lābu</hi>saddesu visuṃ visuṃ vijjamānesupi ‘‘lābūni sīdanti silā plavantī’’ti ettha chandānurakkhaṇatthaṃ <hi rend="bold">a</hi>kāralopo hotīti akkharalopo buddhiyā kariyati. Tathā ‘‘saṅghe gotami dehī’’tiādīsupi buddhiyā vibhattivipallāsassa parikappanaṃ katvā ‘‘saṅghassā’’ti vipallāsatthamicchanti ācariyā. Tasmā ‘‘saṅghe gotami dehi. Vessantare varaṃ datvā’’tiādīsu vibhattivipallāso yutto ‘‘tassā kumārikāyā’’tiādīsu pana na yutto, vibhattivipallāso ca nāma yebhuyyena ‘‘neva dānaṃ viramissa’’ntiādīsu gāthāsu icchitabbo.</p>

<p rend="bodytext">Tathāpi vadeyya yā sā tumhehi ‘‘tassā methunaṃ dhammaṃ paṭisevatī’’ti pāḷi ābhatā, na sā sattamīpayogā. ‘‘Tassā’’ti <pb ed="M" n="0.0289" /> hi idaṃ chaṭṭhiyantapadaṃ ‘‘tassāmakkaṭiyāaṅgajāte methunaṃ dhammaṃ paṭisevatī’’ti atthasambhavatoti? Tanna, <hi rend="bold">aṭṭhakathāyaṃ</hi> ‘‘tassāti bhummavacana’’nti vuttattā. Kiñca bhiyyo – aṭṭhakathāyaṃyeva ‘‘tassā ca sikkhāya sikkhaṃ paripūrento sikkhati, tasmiñca sikkhāpade avītikkamanto sikkhatī’’ti imasmiṃ padese ‘‘tassā’’ti bhummavacanaṃ niddeso katoti. Nanu ca bho tatthāpi ‘‘tassā’’ti idaṃ vibhattivipallāsavasena bhummatthe sāmivacananti? ‘‘Ativiya tvaṃ vibhattivipallāsanaye kusalosi, vibhattivipallāsiko nāmā’’ti bhavaṃ vattabbo. Yo tvaṃ dhammasaṅgāhakattherehi vuttapāḷimpi ullaṅghasi, aṭṭhakathāvacanampi ullaṅghasi, aparampi te <hi rend="bold">niddesapāḷiṃ</hi> āharissāma. Sace tvaṃ paṇḍitajātiko, saññattiṃ gamissasi. Sace apaṇḍitajātiko, attano gāhaṃ amuñcantoyeva saññattiṃ na gamissati, sāsane cittiṃ katvā suṇohīti. ‘‘Tasmā hi sikkhetha idheva jantū’’ti imissā pāḷiyā atthaṃ niddisantena pabhinnapaṭisambhidena satthukappena aggasāvakena dhammasenāpatinā <hi rend="bold">āyasmatā sāriputtena</hi> ‘‘idhāti imissā diṭṭhiyā imissā khantiyā imissā ruciyā imasmiṃ ādāye imasmiṃ dhamme’’ti evaṃ ‘‘imissā’’ti padaṃ bhummavacanavasena vuttaṃ. Tañhi ‘‘idhā’’ti padassa atthavācakattā sattamiyā rūpanti viññāyati. Iti ‘‘imissā’’ti sattamiyā rūpe diṭṭheyeva ‘‘sabbassā katarissā’’tiādīni sattamiyā rūpāni pāḷiyaṃ anāgatānipi diṭṭhāniyeva nāma.</p>

<p rend="bodytext">Aparampi te sabbalokānukampakena sabbaññunā āhaccabhāsitaṃ pāḷiṃ āharissāma, cittiṃ katvā suṇohi, ‘‘aṭṭhānametaṃ bhikkhave anavakāso, yaṃ ekissā lokadhātuyā <pb ed="M" n="0.0290" /> apubbaṃ acarimaṃ dve arahanto sammāsambuddhā uppajjeyyu’’nti ettha ‘‘ekissā’’ti idaṃ sattamiyā rūpaṃ. Evaṃ ‘‘ekissā’’ti sattamiyā rūpe diṭṭheyeva ‘‘sabbassā katarissā’’tiādīni sattamiyā rūpāni pāḷiyaṃ anāgatānipi diṭṭhāniyeva nāma. Na hi sabbathāpi vohārā sarūpato pāḷiādīsu dissanti, ekacce dissanti, ekacce na dissantiyeva. Atridaṃ vuccati –</p>

<p rend="gatha1">‘‘Tassā’’iccādayo saddā, ‘‘tāya’’iccādayo viya;</p>

<p rend="gathalast">Ñeyyā pañcasu ṭhānesu, tatiyādīsu dhīmatā.</p>

<p rend="gatha1">Tiṇṇannaṃ pana <hi rend="bold">nā</hi>dīnaṃ, hoti <hi rend="bold">sa</hi>byapadesato;</p>

<p rend="gathalast">‘‘Tassā kassā’’tiādīni, bhavanti tatiyādisu.</p>

<p rend="bodytext">Atra panāyaṃ pāḷinayavibhāvanā aṭṭhakathānayavibhāvanā ca – tassā kaññāya saddhiṃ gacchati, tassā kaññāya kataṃ, tassā kaññāya deti, tassā kaññāya apeti, tassā kaññāya ayaṃ kaññā hīnā, tassā kaññāya ayaṃ kaññā adhikā, tassā kaññāya santakaṃ, tassā kaññāya patiṭṭhitanti. Dullabhāyaṃ nīti sādhukaṃ cittiṃ katvā pariyāpuṇitabbā sāsanassa ciraṭṭhitatthaṃ. Evaṃ sabbathāpi pāḷiaṭṭhakathānayānusārena itthiliṅgassa avisadākāravohāratā ñātabbā.</p>

<p rend="bodytext">Evaṃ pana ñatvā viññujātinā ‘‘dvinnaṃ <hi rend="bold">go</hi>saddānaṃ rūpamālāvisesena liṅganānattaṃ hotī’’ti niṭṭhametthāvagantabbaṃ. <hi rend="bold">Go</hi>saddo hi ‘‘puriso mātugāmo orodho āpo satthā’’tiādayo viya na niyogā visadākāravohāro, nāpi ‘‘kaññā ratti itthī’’tiādayo viya niyogā avisadākāravohāro. Tathā hi ayaṃ pulliṅgabhāve <hi rend="bold">dhātu</hi>saddo viya visadākāravohāro, itthiliṅgabhāve avisadākāravohāro <pb ed="M" n="0.0291" />. Iti imassa atthassa sotūnaṃ ñāpanena paramasaṇhasukhumañāṇappaṭilābhattaṃ ‘‘go, gāvī gāvo. Gāviṃ, gavo’’tiādinā okārantassa itthiliṅgassa <hi rend="bold">go</hi>saddassa āveṇikā nāmikapadamālā vuttā. Ettha pana ‘‘gāvi’’nti ekakkhattumāgataṃ, ‘‘go gohī’’tiādīni dvikkhattuṃ, ‘‘gāvo gāvī gāva’’nti tikkhattuṃ, ‘‘gāviyā’’ti pañcakkhattuṃ, evamettha pañcakkhattuṃ āgatapadānaṃ vasena avisadākāro dissatīti idaṃ itthiliṅganti gahetabbaṃ. Imañhi nayaṃ muñcitvā natthi añño nayo yena <hi rend="bold">go</hi>saddo itthiliṅgo siyā. Tasmā idameva amhākaṃ mataṃ sārato paccetabbaṃ. Pumitthiliṅgasaṅkhātānaṃ dvinnaṃ <hi rend="bold">go</hi>saddānaṃ rūpamālāya nibbisesataṃ vadantānaṃ pana ācariyānaṃ mataṃ pulliṅge vattamānena <hi rend="bold">go</hi>saddeni’tthiliṅge vattamānassa <hi rend="bold">go</hi>saddassa rūpamālāya sadisatte sati <hi rend="bold">mātugāma</hi>saddassa nāmikapadamālāyo samaṃ yojetvā pumitthiliṅgabhāvaparikappanaṃ viya hotīti na sārato paccetabbaṃ.</p>

<p rend="bodytext">Ettha pana kiñci liṅgasaṃsandanaṃ kathayāma – heṭṭhā niddiṭṭhassa <hi rend="bold">o</hi>kārantapulliṅgassa <hi rend="bold">go</hi>saddassa nāmikapadamālāyaṃ ‘‘gāvuṃ gāvaṃ gāvenā’’tiādīni ekakkhattumāgatāni, ‘‘go gohī’’tiādīni dvikkhattuṃ, ‘‘gāvo gavo gava’’nti imāni pana ‘‘satthā rājā’’tiādīni viya tikkhattuṃ, catukkhattuṃ vā panettha pañcakkhattuṃ vā āgatapadāni na santi. Tadabhāvato visadākāro dissati. <hi rend="bold">Purisa</hi>saddassa nāmikapadamālāyampi ‘‘puriso purisa’’ntiādīni ekakkhattumāgatāni, ‘‘purise’’tiādīni dvikkhattuṃ, ‘‘purisā’’ti tikkhattuṃ. Evaṃ visadākāro dissati. <hi rend="bold">Ā</hi>kārantitthiliṅgassa pana ‘‘kañña’’ntiādīni ekakkhattumāgatāni, ‘‘kaññāhī’’tiādīni dvikkhattuṃ, ‘‘kaññāyo’’tiādīni tikkhattuṃ, ‘‘kaññā’’ti idaṃ catukkhattuṃ, ‘‘kaññāyā’’ti idaṃ pana pañcakkhattuṃ. Evaṃ avisadākāro dissati. <hi rend="bold">Ā</hi>kārantapulliṅgassatu ‘‘sattharī’’tiādīni ekakkhattumāgatāni, ‘‘satthū’’tiādīni <pb ed="M" n="0.0292" /> dvikkhattuṃ, ‘‘satthā’’tiādīni tikkhattuṃ, evaṃ visadākāro dissati. Iminā nayena sabbāsupi pumitthiliṅgapadamālāsu visadākāro ca avisadākāro ca veditabbo. Napuṃsakaliṅgassa pana nāmikapadamālāyaṃ ‘‘cittenā’’tiādīni ekakkhattumāgatāni, ‘‘citta’’ntiādīni dvikkhattuṃ, ‘‘cittānī’’ti idaṃ tikkhattuṃ āgataṃ. <hi rend="bold">Aṭṭhi āyu</hi>saddādīsupi eseva nayo. Ettha ubhayamuttākāro dissati. Kiñcāpettha catukkhattuṃ pañcakkhattuṃ vā āgatapadānaṃ abhāvato visadākāro upalabbhamāno viya dissati, tathāpi yasmā ‘‘cittaṃ aṭṭhi āyū’’tiādīni napuṃsakāni ‘‘gacchaṃ aggi bhikkhū’’tiādīnaṃ pulliṅgānaṃ nayena appavattanato visadākārañca, ‘‘ratti yāgū’’tiādīnaṃ itthiliṅgānaṃ nayena appavattanato avisadākārañca ubhayamanupagamma visesato ‘‘cittaṃ, cittāni, cittā. Cittaṃ, cittāni, citte’’tiādinā sa<hi rend="bold">ni</hi>kārāya rūpamālāya rūpavantāni bhavanti, tasmā tesamākāro ubhayamuttoti daṭṭhabbo.</p>

<p rend="bodytext">Tividhopāyaṃ ākāro sakkaṭabhāsāsu na labbhati. Tenesa sabbesupi byākaraṇasatthesu na vutto. Sabbasattānaṃ pana mūlabhāsābhūtāya jineritāya māgadhikāya sabhāvaniruttiyā labbhati. Tathā hi ayaṃ niruttimañjūsāyaṃ vutto –</p>

<p rend="bodytext">Kiṃ panetaṃ liṅgaṃ nāma? Keci tāva vadanti –</p>

<p rend="indent">‘‘Thanakesavatī itthī, massuvā puriso siyā. Ubhinnamantaraṃ etaṃ, itaro’bhayamuttako’ti</p>

<p rend="indent">Vuttattā visiṭṭhā thanakesādayo liṅga’’nti, etaṃ na sabbattha, gaṅgāsālārukkhādīnaṃ thanādinā sambandhābhāvato.</p>

<p rend="indent">Apare <pb ed="M" n="0.0293" /> vadanti – ‘‘na liṅgaṃ nāma paramatthato kiñci atthi, lokasaṅketarūḷho pana vohāro liṅgaṃ nāmā’’ti. Idamettha sanniṭṭhānaṃ. Sabbaliṅgikopi saddo hoti <hi rend="bold">taṭaṃ taṭī taṭo</hi>ti. Yadi ca paramatthato liṅgaṃ nāma siyā, kathaṃ aññamaññaviruddhānaṃ tesaṃ ekattha samāveso bhavati, tasmā yassa kassaci atthassa avisadākāravohāro itthiliṅgaṃ, visadākāravohāro pulliṅgaṃ, ubhayamuttākāravohāro napuṃsakaliṅganti veditabbanti.</p>

<p rend="bodytext">Ettha pana nāmikapadamālāsaṅkhātapabandhavaseneva avisadākāravohārāditā gahetabbā, na ekekapadavasena. Tathā hi ‘‘kaññā puriso citta’’nti ca, ‘‘kaññāyo purisā cittānī’’ti ca evamādikassa ekekapadassa avisadākāravohārāditā na dissati. Yasmā pana pabandhavasena visadākāravohārādibhāve siddheyeva samudāyāvayavattā ekekapadassapi avisadākāravohārāditā sijjhateva.</p>

<p rend="bodytext">Keci pana nāmikapadamālāsaṅkhātaṃ pabandhaṃ aparāmasitvā ekekapadavaseneva avisadākāravohārādikaṃ icchanti, te vattabbā ‘‘yadi ekekapadasseva avisadākāravohārāditā siyā, evaṃ sante ‘kaññā purisā satthā guṇavā rājā’tiādīnaṃ padānaṃ ākārasutivasena, ‘puriso satthāro kaññāyo’tiādīnaṃ pana <hi rend="bold">o</hi>kārasutivasena, ‘cittaṃ purisaṃ kañña’ntiādīnaṃ anusārasutivasena aññamaññaṃ samānasutisambhavā kathaṃ avisadākāravohārāditā siyā’’ti? Kiñcāpi te evaṃ vadeyyuṃ ‘‘siyā eva, nānattaṃ pana tesaṃ duppaṭivedha’’nti. Te vattabbā ‘‘mā tumhe evamavacuttha, dujjānatarampi nibbānaṃ kathanasamatthaṃ puggalaṃ nissāya jānanti, tasmā suṭṭhu upaparikkhitvā vadethā’’ti. Evañca pana vatvā <pb ed="M" n="0.0294" /> tato uttari te pañhaṃ pucchitabbā <hi rend="bold">‘‘bodhi</hi>saddo <hi rend="bold">āyu</hi>saddo ca kataraliṅgo’’ti. Te jānantā evaṃ vakkhanti <hi rend="bold">‘‘bodhi</hi>saddo itthiliṅgo ceva pulliṅgo ca, <hi rend="bold">āyu</hi>saddo ca pana napuṃsakaliṅgo ca pulliṅgo cāti dviliṅgā ete saddā’’ti. Te vattabbā ‘‘yadi <hi rend="bold">bodhi</hi>saddo ca <hi rend="bold">āyu</hi>saddo ca dviliṅgā ete saddā, evaṃ sante dvinnaṃ <hi rend="bold">bodhi</hi>saddānaṃ ekapadabhāvena vavatthitānaṃ accantasamānasutikānaṃ kathaṃ avisadākāravohāratā ca visadākāravohāratā ca siyā, kathañca pana dvinnaṃ <hi rend="bold">āyu</hi>saddānaṃ ekapadabhāvena vavatthitānaṃ accantasamānasutikānaṃ ubhayamuttākāravohāratā ca visadākāravohāratā ca siyā’’ti? Evaṃ vuttā te addhā kiñci uttari apassantā niruttarā bhavissanti. Saddasatthavidū pana saddasatthato nayaṃ gahetvā vadanti –</p>

<p rend="gatha1">‘‘Ese’sā eta’miti ca,</p>

<p rend="gatha2">Pasiddhi atthesu yesu lokassa;</p>

<p rend="gatha3">‘Thīpumanapuṃsakānī’ti,</p>

<p rend="gathalast">Vuccante tāni nāmānī’’ti.</p>

<p rend="bodytext">Tesaṃ kira ayamadhippāyo – ‘‘eso puriso, eso mātugāmo, eso rājā, esā itthī, esā latā, etaṃ napuṃsakaṃ, etaṃ citta’’nti evaṃ purisādīsu yesu atthesu lokassa ‘‘eso esā eta’’nti ca pasiddhi hoti, tesu atthesu tāni nāmāni ‘‘pumitthinapuṃsakaliṅgānī’’ti vuccanti, taṃdvārena aññānipīti. Evaṃ vadantehi tehi ‘‘iminā nāma ākārena ‘eso esā eta’nti nāmāni aññāni ca pulliṅgādināmaṃ labhantī’’ti ayaṃ viseso na dassito, saddhammanayaññūhi pana neruttikehi dassito ‘‘yassa kassaci atthassa avisadākāravohāro itthiliṅga’’ntiādinā.</p>

<p rend="bodytext">Keci <pb ed="M" n="0.0295" /> pana ‘‘avisadākārānaṃ atthānaṃ vācako vohāro itthiliṅga’’ntiādīni vadanti, taṃ na gahetabbaṃ. Yadi hi avisadākārānaṃ atthānaṃ vācako vohāro itthiliṅgaṃ, evaṃ sante mātugāmakalattakantakaṇṭakagumbādayopi vohārā itthiliṅgāni siyuṃ avisadākārattā tadatthānaṃ. Yadi pana visadākārānaṃ atthānaṃ vācako vohāro pulliṅgaṃ, evaṃ sante ‘‘devatā saddhā ñāṇa’’miccādayopi vohārā pulliṅgāni siyuṃ visadākārattā tadatthānaṃ. Atha vā yadi avisadākārānaṃ atthānaṃ vācako vohāro itthiliṅgaṃ, visadākārānaṃ panatthānaṃ vācako vohāro pulliṅgaṃ, evaṃ sante ekassevatthassa ekakkhaṇe dvīhi liṅgehi na vattabbatā siyā –</p>

<p rend="gatha1">‘‘Atthakāmosi me yakkha, hitakāmāsi devate;</p>

<p rend="gathalast">Karomi te taṃ vacanaṃ, tvaṃsi ācariyo mamā’’ti.</p>

<p rend="bodytext">Yadi ca ubhayamuttākārānaṃ atthānaṃ vācako vohāro napuṃsakaliṅgaṃ, evaṃ sante ubhayamuttākārānaṃ atthānaṃ tiṇarukkhādīsu ‘‘idaṃ nāmā’’ti niyamābhāvato liṅgavacanaṃ viruddhaṃ siyā. Apica ‘‘paññāratanaṃ. Sāriputtamoggallānaṃ sāvakayuga’’nti ca ādinā napuṃsakaliṅgavacanena tadatthānampi ubhayamuttākāratā vuttā siyā. Apica ekampi tīraṃ ‘‘taṭaṃ taṭī taṭo’’ti tīhi liṅgehi na vattabbaṃ siyā. Ekampi ca ñāṇaṃ ‘‘paññāṇaṃ paññā pajānanā amoho’’tiādinā tīhi liṅgehi na vattabbaṃ siyā, tasmā taṃ nayaṃ aggahetvā yathāvuttoyeva nayo gahetabbo.</p>

<p rend="bodytext">Lokasmiñhi itthīnaṃ heṭṭhimakāyo visado hoti, uparimakāyo avisado, uramaṃsaṃ avisadaṃ, gamanādīnipi avisadāni <pb ed="M" n="0.0296" />. Itthiyo hi gacchamānā avisadaṃ gacchanti, tiṭṭhamānā nipajjamānā nisīdamānā khādamānā bhuñjamānā avisadaṃ bhuñjanti. Purisampi hi avisadaṃ disvā ‘‘mātugāmo viya gacchati tiṭṭhati nipajjati nisīdati khādati bhuñjatī’’ti vadanti. Iti yathā itthiyo yebhuyyena avisadākārā, tathā yassa kassaci saviññāṇakassa vā aviññāṇakassa vā atthassa ye vohārā yebhuyyena avisadākārā, teyeva itthiliṅgāni nāma bhavanti. Taṃ yathā? ‘‘Kaññā devatā dhītalikā dubbā saddhā ratti itthī yāgu vadhū’’ iccevamādīni. Purisānaṃ pana heṭṭhimakāyo avisado hoti, uparimakāyo visado, uramaṃsaṃ visadaṃ, gamanādīnipi visadāni honti. Purisā hi gacchamānā visadaṃ gacchanti, tiṭṭhamānā nipajjamānā nisīdamānā khādamānā bhuñjamānā visadaṃ bhuñjanti. Itthimpi hi gamanādīni visadāni kurumānaṃ disvā ‘‘puriso viya gacchatī’’tiādīni vadanti. Iti yathā purisā yebhuyyena visadākārā, tathā yassa kassaci saviññāṇakassa vā aviññāṇakassa vā atthassa ye vohārā yebhuyyena visadākārā, teyeva pulliṅgāni nāma bhavanti. Taṃ yathā? ‘‘Puriso mātugāmo orodho āpo rukkho moho satthā’’ iccevamādīni. Yathā ca pana napuṃsakā ubhayamuttākārā, tathā yassa kassaci saviññāṇakassa vā aviññāṇakassa vā atthassa ye vohārā ubhayamuttākārā, teyeva napuṃsakaliṅgāni nāma bhavanti. Taṃ yathā? ‘‘Cittaṃ rūpaṃ itthāgāraṃ kalattaṃ nāṭakaṃ ratanaṃ ñāṇaṃ aṭṭhi āyu’’iccevamādīni. Iccevaṃ nāmikānaṃ sabbesampi vohārānaṃ –</p>

<p rend="gatha1">Visadāvisadākārā, ākāro’bhayamuttako;</p>

<p rend="gathalast">Liṅgassa lakkhaṇaṃ etaṃ, ñeyyaṃ <hi rend="bold">syā</hi>dippabandhato.</p>

<p rend="bodytext">Idaṃ <pb ed="M" n="0.0297" /> ṭhānaṃ dubbinivijjhaṃ mahāvanagahanaṃ niggumbaṃ nijjaṭaṃ katvā dassitaṃ sādhukaṃ manasi kātabbaṃ. Iti sabbesaṃ nāmikapadānaṃ pabandhanissitena avisadākāravohārādibhāvena itthiliṅgādibhāvassa sambhavato dvinnampi <hi rend="bold">go</hi>saddānaṃ pabandhanissitena avisadākāravohārādibhāvena yathāsakaṃ itthiliṅgādibhāvo veditabbo.</p>

<p rend="bodytext">Savinicchayoyaṃ <hi rend="bold">o</hi>kārantitthiliṅgassa nāmikapadamālāvibhāgo.</p>

<p rend="bodytext"><hi rend="bold">O</hi>kārantatāpakatikaṃ <hi rend="bold">o</hi>kārantitthiliṅgaṃ niṭṭhitaṃ.</p>

<p rend="bodytext">Evaṃ sabbathāpi <hi rend="bold">ā</hi>kāranta <hi rend="bold">i</hi>vaṇṇanta <hi rend="bold">u</hi>vaṇṇa<hi rend="bold">nto</hi>kārantavasena chabbidhāni itthiliṅgāni niravasesato gahitāni bhavanti. Etesu pana kesañci <hi rend="bold">ā</hi>kārantānaṃ <hi rend="bold">ī</hi>kārantānañca katthaci paccattekavacanassa <hi rend="bold">e</hi>kārādesavasena yo pabhedo dissati, so idāni vuccati. Tathā hi –</p>

<p rend="gatha1">‘‘Na tvaṃ rādha vijānāsi, aḍḍharatte anāgate;</p>

<p rend="gathalast">Abyayataṃ vilapasi, viratte kosiyāyane’’ti</p>

<p rend="unindented">Imasmiṃ <hi rend="bold">rādhajātake</hi> ‘‘virattā’’ti <hi rend="bold">ā</hi>kārantavasena vattabbe paccattavacanassa <hi rend="bold">e</hi>kārādesavasena ‘‘viratte’’ti vuttaṃ. Tathā ‘‘kosiyāyanī’’ti <hi rend="bold">ī</hi>kārantavasena vattabbe paccattavacanassa <hi rend="bold">e</hi>kārādesavasena ‘‘kosiyāyane’’ti vuttaṃ. Tena <hi rend="bold">aṭṭhakathācariyo ‘‘viratte kosiyāyane</hi>ti mātā no kosiyāyanī brāhmaṇī virattā amhākaṃ pitari nippemā jātā’’ti atthaṃ saṃvaṇṇesi. Nanu ca bho <hi rend="bold">pāḷiyaṃ</hi> ‘‘viratte’’ti, ‘‘kosiyāyane’’ti ca paccattavacanassa dassanato <hi rend="bold">‘‘e</hi>kārantampi itthiliṅgaṃ atthī’’ti vattabbanti? Na vattabbaṃ <hi rend="bold">ā</hi>kārīkārantogadharūpavisesattā tesaṃ rūpānaṃ. Ādesavasena <pb ed="M" n="0.0298" /> hi siddhattā visuṃ <hi rend="bold">e</hi>kārantaṃ itthiliṅgaṃ nāma natthi, tasmā itthiliṅgānaṃ yathāvuttā chabbidhatāyeva gahetabbā.</p>

<p rend="gatha1">Iccevaṃ itthiliṅgānaṃ, pakiṇṇanayasālinī;</p>

<p rend="gathalast">Padamālā vibhattā me, sāsanatthaṃ sayambhuno.</p>

<p rend="gatha1">Saddanītisūriyoyaṃ,</p>

<p rend="gatha2">Anekasuvinicchayarasmikalāpo;</p>

<p rend="gatha3">Saṃsayandhakāranudo,</p>

<p rend="gathalast">Kassa matipadumaṃ na vikāse.</p>

<p rend="centre">Iti navaṅge sāṭṭhakathe piṭakattaye byappathagatīsu viññūnaṃ</p>

<p rend="centre">Kosallatthāya kate saddanītippakaraṇe</p>

<p rend="centre">Itthiliṅgānaṃ nāmikapadamālāvibhāgo</p>

<p rend="centre">Aṭṭhamo paricchedo.</p>
</body>
<back></back>
</text>
</TEI.2>