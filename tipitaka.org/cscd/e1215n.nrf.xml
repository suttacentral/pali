<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">Samantakūṭavaṇṇanā <pb ed="V" n="0.0001" /></p>

<p rend="centre">Namo tassa bhagavato arahato sammāsambuddhassa</p>

<p rend="hangnum" n="1"><hi rend="paranum">1</hi><hi rend="dot">.</hi></p>

<p rend="gatha1"> Satatavitata kittiṃ dhastakandappadappaṃ</p>

<p rend="gatha2">Tibhavahitavidhānaṃ sabbalokekaketuṃ,</p>

<p rend="gatha3">Amitamatimanagghaṃ santidaṃ merusāraṃ</p>

<p rend="gathalast">Sugatamahamudāraṃ rūpasāraṃ namāmi;</p>

<p rend="hangnum" n="2"><hi rend="paranum">2</hi><hi rend="dot">.</hi></p>

<p rend="gatha1"> Hataduritatusāraṃ mohapaṅkopatāpaṃ</p>

<p rend="gatha2">Manakamalavikāsaṃ jantunaṃ sesakānaṃ,</p>

<p rend="gatha3">Kumatikumudanāsaṃ buddhapubbācalaggā</p>

<p rend="gathalast">Uditamahamudāraṃ dhammabhānuṃ namāmi;</p>

<p rend="hangnum" n="3"><hi rend="paranum">3</hi><hi rend="dot">.</hi></p>

<p rend="gatha1"> Sakalavimalasīlaṃ dhutapāpārijālaṃ</p>

<p rend="gatha2">Suranaramahanīyaṃ pāhuneyyāhuneyyaṃ,</p>

<p rend="gatha3">Ujupathapaṭipannaṃ puññakhettaṃ janānaṃ</p>

<p rend="gathalast">Gaṇamahamabhivande sāradaṃ sādarena;</p>

<p rend="hangnum" n="4"><hi rend="paranum">4</hi><hi rend="dot">.</hi></p>

<p rend="gatha1"> Iti kaḷita paṇāmā hantva sabbopasagge</p>

<p rend="gatha2">Sugatavimala pādambhojasampāta pūtaṃ,</p>

<p rend="gatha3">Sumanasikharirājaṃ vaṇṇayissaṃ surānaṃ</p>

<p rend="gathalast">Vasati matulametaṃ sādhujantu suṇantu;</p>

<p rend="hangnum" n="5"><hi rend="paranum">5</hi><hi rend="dot">.</hi></p>

<p rend="gatha1"> Savaṇā lapanā ceva satiyā cāpi vandanā,</p>

<p rend="gathalast">Yassa sammā sukhī hotī nibbāṇañcādhigacchati;</p>

<p rend="hangnum" n="6"><hi rend="paranum">6</hi><hi rend="dot">.</hi><pb ed="V" n="0.0002" /></p>

<p rend="gatha1"> Tasmā sappurisehe’daṃ patthentehi tisampadaṃ,</p>

<p rend="gathalast">Savaṇīyañhi sādhūhi acikkhittena cetasā;</p>

<p rend="hangnum" n="7"><hi rend="paranum">7</hi><hi rend="dot">.</hi></p>

<p rend="gatha1"> Yo lokatilako nātho pūretvā dasa pāramī,</p>

<p rend="gathalast">Jātosi tusite kāye santusito’ti vissuto;</p>

<p rend="hangnum" n="8"><hi rend="paranum">8</hi><hi rend="dot">.</hi></p>

<p rend="gatha1"> Ārādhito surādīhi kālo mārisa te ayaṃ,</p>

<p rend="gathalast">Tiṇṇo tārayimaṃ lokaṃ bahū apparajakkhakā;</p>

<p rend="hangnum" n="9"><hi rend="paranum">9</hi><hi rend="dot">.</hi></p>

<p rend="gatha1"> Etadatthāya te vīra pūritā dasa pāramī,</p>

<p rend="gathalast">Bāhuṃ pitussa putto’va loko ālambate tuvaṃ;</p>

<p rend="hangnum" n="10"><hi rend="paranum">10</hi><hi rend="dot">.</hi></p>

<p rend="gatha1"> Tesaṃ taṃ vacanaṃ sutvā mahāsatto mahāmatī,</p>

<p rend="gathalast">Vilokane viloketvā pañcāmala vilocano;</p>

<p rend="hangnum" n="11"><hi rend="paranum">11</hi><hi rend="dot">.</hi></p>

<p rend="gatha1"> Jambudīpaggakamale kaṇṇikā’va manoramā,</p>

<p rend="gathalast">Purī kapiḷavatthū’si visāṇā’va sudhāsinaṃ;</p>

<p rend="hangnum" n="12"><hi rend="paranum">12</hi><hi rend="dot">.</hi></p>

<p rend="gatha1"> Siṅgīnikkhamayābhāsa tuṅgasiṅgasamaṅgitā,</p>

<p rend="gathalast">Maṇisīhapañjarākiṇṇa pāsādā yattha bhāsare;</p>

<p rend="hangnum" n="13"><hi rend="paranum">13</hi><hi rend="dot">.</hi></p>

<p rend="gatha1"> Saghane gagane niccaṃ sateratasatāni’va,</p>

<p rend="gathalast">Anileritapajjota soṇṇaketu ahū yahiṃ;</p>

<p rend="hangnum" n="14"><hi rend="paranum">14</hi><hi rend="dot">.</hi></p>

<p rend="gatha1"> Janānaṃ nīlanettehi vadanehi tu yā purī,</p>

<p rend="gathalast">Madhupālisamonaddha kañjinī sirimāvahe;</p>

<p rend="hangnum" n="15"><hi rend="paranum">15</hi><hi rend="dot">.</hi></p>

<p rend="gatha1"> Raṅgatuṅgaturaṅgehi gajjitehi ca yā purī,</p>

<p rend="gathalast">Saghosuttuṅgakallola lolasāgarasantibhā;</p>

<p rend="hangnum" n="16"><hi rend="paranum">16</hi><hi rend="dot">.</hi></p>

<p rend="gatha1"> Avhamānā’va devānaṃ puralakhyā bhujā iva,</p>

<p rend="gathalast">Mandānileritā tuṅga nānārāgaddhajā yahiṃ;</p>

<p rend="hangnum" n="17"><hi rend="paranum">17</hi><hi rend="dot">.</hi></p>

<p rend="gatha1"> Nānāvesadharā yasmiṃ nānābhūsaṇa bhūsitā,</p>

<p rend="gathalast">Nānāsampattisaṃyuttā nānāvijjāsu pāragā;</p>

<p rend="hangnum" n="18"><hi rend="paranum">18</hi><hi rend="dot">.</hi><pb ed="V" n="0.0003" /></p>

<p rend="gatha1"> Navayobbana uddāmā rūpena ca manoharā,</p>

<p rend="gathalast">Saccesu niratā niccaṃ anakkuṭṭhakulā siyuṃ;</p>

<p rend="hangnum" n="19"><hi rend="paranum">19</hi><hi rend="dot">.</hi></p>

<p rend="gatha1"> Niccaṃ kīḷā vidaddhāhi naranārīhi sevitā,</p>

<p rend="gatha2">Yā purī sādhurūpā’si madhurālāpinīhi ca;</p>

<p rend="hangnum" n="20"><hi rend="paranum">20</hi><hi rend="dot">.</hi></p>

<p rend="gatha1"> Tasmiṃ saddhādayopeta okkākakulaketuko,</p>

<p rend="gathalast">Suddhodanavhayo āsī vissuto bhuvanattaye;</p>

<p rend="hangnum" n="21"><hi rend="paranum">21</hi><hi rend="dot">.</hi></p>

<p rend="gatha1"> Yassaṅghikamale sabba bhubhujānaṃ mahītale,</p>

<p rend="gathalast">Kirīṭamaṇihiṅgāli kīḷantī’va nirantaraṃ;</p>

<p rend="hangnum" n="22"><hi rend="paranum">22</hi><hi rend="dot">.</hi></p>

<p rend="gatha1"> Yassa patthaṭatejena puranetāpi divākaro,</p>

<p rend="gathalast">Vahanīca’mbare līlaṃ osadhīpatino divā;</p>

<p rend="hangnum" n="23"><hi rend="paranum">23</hi><hi rend="dot">.</hi></p>

<p rend="gatha1"> Yassa dānappavāho tu nānāyācaka jantunaṃ,</p>

<p rend="gathalast">Manodadhīsu velantetikkamantova sattataṃ;</p>

<p rend="hangnum" n="24"><hi rend="paranum">24</hi><hi rend="dot">.</hi></p>

<p rend="gatha1"> Matiyā suramantīva dhanena dhanado viya,</p>

<p rend="gathalast">Rūpena kusumesu’va yo jumhati mahītale;</p>

<p rend="hangnum" n="25"><hi rend="paranum">25</hi><hi rend="dot">.</hi></p>

<p rend="gatha1"> Tassābhisittā rajjena mahāmāyāti vissutā,</p>

<p rend="gathalast">Candikā viya candassa girirājā’va kapālito;</p>

<p rend="hangnum" n="26"><hi rend="paranum">26</hi><hi rend="dot">.</hi></p>

<p rend="gatha1"> Lakkhī’va vāsudevassa sītā’va rāmarājino,</p>

<p rend="gathalast">Mahesīsi varārohā sundarī sundarādharā;</p>

<p rend="hangnum" n="27"><hi rend="paranum">27</hi><hi rend="dot">.</hi></p>

<p rend="gatha1"> Tassā kucchikaraṇḍamhi anaggharatanaṃ viya,</p>

<p rend="gathalast">Khattiṃsāhi nimittehi vimhāpento sadevakaṃ;</p>

<p rend="hangnum" n="28"><hi rend="paranum">28</hi><hi rend="dot">.</hi></p>

<p rend="gatha1"> Sitambujakaro santo sitebhacchāpako viya,</p>

<p rend="gathalast">Katvā padakkhiṇaṃ mātu paṭisandhimagaṇhi so;</p>

<p rend="hangnum" n="29"><hi rend="paranum">29</hi><hi rend="dot">.</hi></p>

<p rend="gatha1"> Dasekādasamāsena tassevaṃ āsi cetanā,</p>

<p rend="gathalast">Passituṃ sakañātīnaṃ gantvāna nagaraṃ tadā;</p>

<p rend="hangnum" n="30"><hi rend="paranum">30</hi><hi rend="dot">.</hi><pb ed="V" n="0.0004" /></p>

<p rend="gatha1"> Nivedetvā tamatthaṃ sā rañño tena susajjite,</p>

<p rend="gathalast">Saparicchadā tadā magge gacchanti antarāpathe;</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="gatha1"> Devatānaṃ manonandakara nandana sannibhaṃ,</p>

<p rend="gathalast">Disvāna lumbiniṃ nāma uyyānaṃ mananandanaṃ;</p>

<p rend="hangnum" n="32"><hi rend="paranum">32</hi><hi rend="dot">.</hi></p>

<p rend="gatha1"> Tasmiṃ kīḷitumussāhā pavisitvāna taṃ vanaṃ,</p>

<p rend="gathalast">Kīḷanti upagantvāna maṅgalaṃ sālapādapaṃ;</p>

<p rend="hangnum" n="33"><hi rend="paranum">33</hi><hi rend="dot">.</hi></p>

<p rend="gatha1"> Vilola pallavākiṇṇaṃ suphullakusumonataṃ,</p>

<p rend="gathalast">Gahetvā sālasākhaṃ sā surattakara pallavā;</p>

<p rend="hangnum" n="34"><hi rend="paranum">34</hi><hi rend="dot">.</hi></p>

<p rend="gatha1"> Devehi gahitā’rakkhā mahamāne sadevake,</p>

<p rend="gathalast">Janesi tanayaṃ māyā tatraṭṭhā lokalocanaṃ;</p>

<p rend="hangnum" n="35"><hi rend="paranum">35</hi><hi rend="dot">.</hi></p>

<p rend="gatha1"> Brahmāno lokapālā ca manussā kamato tadā,</p>

<p rend="gathalast">Soṇṇajālājinādīhi gaṇhiṃsu jananandanaṃ;</p>

<p rend="hangnum" n="36"><hi rend="paranum">36</hi><hi rend="dot">.</hi></p>

<p rend="gatha1"> Mahiṃ patiṭṭhito dhīro passitvāna tato disā,</p>

<p rend="gathalast">Uttarābhimukho sattapadaṃ gaṇtvā’mbuje ṭhito;</p>

<p rend="hangnum" n="37"><hi rend="paranum">37</hi><hi rend="dot">.</hi></p>

<p rend="gatha1"> Disantamavaloketvā suphullambujalocano,</p>

<p rend="gathalast">Nicchāresāsabhiṃ vācaṃ aggo seṭṭho’tiādinā;</p>

<p rend="hangnum" n="38"><hi rend="paranum">38</hi><hi rend="dot">.</hi></p>

<p rend="gatha1"> Brahmāmaranarādīhi pūjito ca namassito,</p>

<p rend="gathalast">Kamena abhivaḍḍhanto juṇhapakkhe sasī yathā;</p>

<p rend="hangnum" n="39"><hi rend="paranum">39</hi><hi rend="dot">.</hi></p>

<p rend="gatha1"> Brahmūnaṃ chattachāyāya mandārakusumantare,</p>

<p rend="gathalast">Sānandāmandadevehi dhutacāmaramajjhago;</p>

<p rend="hangnum" n="40"><hi rend="paranum">40</hi><hi rend="dot">.</hi></p>

<p rend="gatha1"> Dibbehi rūpasaddehi gandhehi ca rasehi ca,</p>

<p rend="gathalast">Phoṭṭhabbehi ca dibbehi modamāno anekadhā;</p>

<p rend="hangnum" n="41"><hi rend="paranum">41</hi><hi rend="dot">.</hi></p>

<p rend="gatha1"> Dibbehi ramaṇīyehi naccehi vāditehi ca,</p>

<p rend="gathalast">Padānekasahassehi thūyamānaguṇākaro;</p>

<p rend="hangnum" n="42"><hi rend="paranum">42</hi><hi rend="dot">.</hi><pb ed="V" n="0.0005" /></p>

<p rend="gatha1"> Patvā soḷasamaṃ vassaṃ ñātisaṅghassa majjhago,</p>

<p rend="gathalast">Dassetvā’sesasippaṃ taṃ loke vijjati yaṃ tadā;</p>

<p rend="hangnum" n="43"><hi rend="paranum">43</hi><hi rend="dot">.</hi></p>

<p rend="gatha1"> Ñātisaṅghaṃ pamodento deve ca manuje’pi ca,</p>

<p rend="gathalast">Laddhā yasodharaṃ deviṃ’nukūlaṃ jātijātiyaṃ;</p>

<p rend="hangnum" n="44"><hi rend="paranum">44</hi><hi rend="dot">.</hi></p>

<p rend="gatha1"> Soṇṇadappaṇasaṅkāsa sommānana vibhusitaṃ,</p>

<p rend="gathalast">Nīlanīrajasaṅkāsa visālāyata locanaṃ;</p>

<p rend="hangnum" n="45"><hi rend="paranum">45</hi><hi rend="dot">.</hi></p>

<p rend="gatha1"> Siṅgāramandiradvāre dhajopamabhamudvayaṃ,</p>

<p rend="gathalast">Hemakāhalasaṅkāsa nāsikaṃ rūpalakkhiyā</p>

<p rend="hangnum" n="46"><hi rend="paranum">46</hi><hi rend="dot">.</hi></p>

<p rend="gatha1"> Nīlavellitadhammilla jimutobhaya koṭiyaṃ,</p>

<p rend="gathalast">Niccavijjullatācakka manuññakaṇṇapāsakaṃ;</p>

<p rend="hangnum" n="47"><hi rend="paranum">47</hi><hi rend="dot">.</hi></p>

<p rend="gatha1"> Sātakumbhanibhābhāsa payodharaghaṭadvaṃ,</p>

<p rend="gathalast">Suvaṇṇadditaṭāyāta nijjharākārahārakaṃ</p>

<p rend="hangnum" n="48"><hi rend="paranum">48</hi><hi rend="dot">.</hi></p>

<p rend="gatha1"> Dehadevaddumālamba pārohābhabhujadvayaṃ,</p>

<p rend="gathalast">Aṅgulīpallavantambu binducāru nakhāvaliṃ;</p>

<p rend="hangnum" n="49"><hi rend="paranum">49</hi><hi rend="dot">.</hi></p>

<p rend="gatha1"> Dehamālālimālābha romarājivirājitaṃ,</p>

<p rend="gathalast">Rūpaṇṇavataraṅgāha valittaya vicittakaṃ;</p>

<p rend="hangnum" n="50"><hi rend="paranum">50</hi><hi rend="dot">.</hi></p>

<p rend="gatha1"> Soṇṇarambhāsamāvaṭṭa piṇorudvaya sundaraṃ,</p>

<p rend="gathalast">Sannirakalikākāra cārujaṅghā vibhūsitaṃ;</p>

<p rend="hangnum" n="51"><hi rend="paranum">51</hi><hi rend="dot">.</hi></p>

<p rend="gatha1"> Paccakkharūpalakkhiñca līlānicaya sannibhaṃ,</p>

<p rend="gathalast">Guṇānamākaraṃ sādhu velaṃva ratisāgare;</p>

<p rend="hangnum" n="52"><hi rend="paranum">52</hi><hi rend="dot">.</hi></p>

<p rend="gatha1"> Kanto vasantarājā’va kandappo’va surūpavā,</p>

<p rend="gathalast">Sasī’va dassanīyo ca sūriyo viya tejavā;</p>

<p rend="hangnum" n="53"><hi rend="paranum">53</hi><hi rend="dot">.</hi></p>

<p rend="gatha1"> Acalattena merūva gambhīrenaṇṇavo viya,</p>

<p rend="gathalast">Brahmassaro piyaṃvādī pañgñāya ca anūpamo;</p>

<p rend="hangnum" n="54"><hi rend="paranum">54</hi><hi rend="dot">.</hi><pb ed="V" n="0.0006" /></p>

<p rend="gatha1"> Vasanto so mahāvīro purasmiṃ kapilavhaye,</p>

<p rend="gathalast">Disvā nimitte caturo uyyāna gamanañjase;</p>

<p rend="hangnum" n="55"><hi rend="paranum">55</hi><hi rend="dot">.</hi></p>

<p rend="gatha1"> Pabbajjābhirato nātho gantvā uyyānabhūmiyaṃ,</p>

<p rend="gathalast">Suphullacampakāsoka nāgādā’gehi maṇḍitaṃ;</p>

<p rend="hangnum" n="56"><hi rend="paranum">56</hi><hi rend="dot">.</hi></p>

<p rend="gatha1"> Phullapaṅkaja kaḷhāra jalājalaya satākulaṃ,</p>

<p rend="gathalast">Mandamandānilāyāta nānāmodehi vāsitaṃ;</p>

<p rend="hangnum" n="57"><hi rend="paranum">57</hi><hi rend="dot">.</hi></p>

<p rend="gatha1"> Sarā saraṃ samāyāta madhubbata nisevitaṃ,</p>

<p rend="gathalast">Phalapuppharasuddāma dvija saṅgha nikūjitaṃ;</p>

<p rend="hangnum" n="58"><hi rend="paranum">58</hi><hi rend="dot">.</hi></p>

<p rend="gatha1"> Naccanta mattamorānaṃ niccaṃ maṇḍapasantibhaṃ,</p>

<p rend="gathalast">Dibbanta migasagghānaṃ kīḷāmaṇḍapa sannibhaṃ;</p>

<p rend="hangnum" n="59"><hi rend="paranum">59</hi><hi rend="dot">.</hi></p>

<p rend="gatha1"> Samīra sisirodāra dhārāsīkara vārihi,</p>

<p rend="gathalast">Dhārāmaṇḍapa pantīhi janānandakaraṃ varaṃ;</p>

<p rend="hangnum" n="60"><hi rend="paranum">60</hi><hi rend="dot">.</hi></p>

<p rend="gatha1"> Uyyānavanamāgamma devarājāva nandanaṃ,</p>

<p rend="gathalast">Kīḷanto nijaputtassa sutvāna jātasāsanaṃ;</p>

<p rend="hangnum" n="61"><hi rend="paranum">61</hi><hi rend="dot">.</hi></p>

<p rend="gatha1"> Nivatto vissakammena sahassakkhova bhūsito,</p>

<p rend="gathalast">Puraṃ pavisamānova kisā gotami bhāsitaṃ;</p>

<p rend="hangnum" n="62"><hi rend="paranum">62</hi><hi rend="dot">.</hi></p>

<p rend="gatha1"> Sutvāna nibbutapadaṃ tadā cittānukūlakaṃ,</p>

<p rend="gathalast">Santuṭṭho sānurāgo ca lakkhagghaṃ tārabhāsuraṃ;</p>

<p rend="hangnum" n="63"><hi rend="paranum">63</hi><hi rend="dot">.</hi></p>

<p rend="gatha1"> Hāraṃ tissāya pesetvā gantvāna sakamandiraṃ,</p>

<p rend="gathalast">Devarājavilāsena nisīdi pavarāsane;</p>

<p rend="hangnum" n="64"><hi rend="paranum">64</hi><hi rend="dot">.</hi></p>

<p rend="gatha1"> Athāgamma tadā nekanāṭikā parivārayuṃ,</p>

<p rend="gathalast">Vajjanti bheriyo tāsu paggayha kāci nāriyo;</p>

<p rend="hangnum" n="65"><hi rend="paranum">65</hi><hi rend="dot">.</hi></p>

<p rend="gatha1"> Nānālayasamākiṇṇaṃ gītaṃ gāyanti kāci’pi,</p>

<p rend="gathalast">Dhamanti susiraṃ kāci kāci vādenti tantiyo;</p>

<p rend="hangnum" n="66"><hi rend="paranum">66</hi><hi rend="dot">.</hi><pb ed="V" n="0.0007" /></p>

<p rend="gatha1"> Cāru bimbādharāramma payodharabharā subhā,</p>

<p rend="gathalast">Visālāyata nīlakkhā somasommānanā tadā;</p>

<p rend="hangnum" n="67"><hi rend="paranum">67</hi><hi rend="dot">.</hi></p>

<p rend="gatha1"> Naccanti purato tassa bherimaṇḍala majjhagā,</p>

<p rend="gathalast">Devakaññāva raṅgamhī rasabhāvanirantaraṃ;</p>

<p rend="hangnum" n="68"><hi rend="paranum">68</hi><hi rend="dot">.</hi></p>

<p rend="gatha1"> Disvāna so tamacchariyaṃ viratto visaye tadā,</p>

<p rend="gathalast">Urattāḷañca addakkhi sabbantaṃ bheritāḷanaṃ;</p>

<p rend="hangnum" n="69"><hi rend="paranum">69</hi><hi rend="dot">.</hi></p>

<p rend="gatha1"> Paridevaṃ’cupaṭṭhāsi gītaṃ saṃsārasāgare,</p>

<p rend="gathalast">Vāyuvega vikāraṃ’va naccaṃ cintesi nāyako;</p>

<p rend="hangnum" n="70"><hi rend="paranum">70</hi><hi rend="dot">.</hi></p>

<p rend="gatha1">’Kadāhaṃ gharamossajja pabbajjāsiri mubbahe?’</p>

<p rend="gathalast">Iccevaṃ cintayanto so supantova sayī tahiṃ;</p>

<p rend="hangnum" n="71"><hi rend="paranum">71</hi><hi rend="dot">.</hi></p>

<p rend="gatha1">’Yaṃ nissāya mayaṃ ettha naccagītesu vyāvaṭā,</p>

<p rend="gathalast">So’yaṃ’dāni supī’ amhe kassadāni karoma taṃ?;</p>

<p rend="hangnum" n="72"><hi rend="paranum">72</hi><hi rend="dot">.</hi></p>

<p rend="gatha1"> Iti cintiya te tattha turiyesu sake sake,</p>

<p rend="gathalast">Ālambā sayitā kaññā susaññāññamanissitā;</p>

<p rend="hangnum" n="73"><hi rend="paranum">73</hi><hi rend="dot">.</hi></p>

<p rend="gatha1"> Khādanti kāci dantāni kāci lālā vahantiyo,</p>

<p rend="gathalast">Kāci rudantiyo tattha vilapanti athā’parā;</p>

<p rend="hangnum" n="74"><hi rend="paranum">74</hi><hi rend="dot">.</hi></p>

<p rend="gatha1"> Kākacchanti’pi semhampi gilanti ca camanti ca,</p>

<p rend="gathalast">Karonti nādaṃ nāsāya gharū’ti ca khipanti ca;</p>

<p rend="hangnum" n="75"><hi rend="paranum">75</hi><hi rend="dot">.</hi></p>

<p rend="gatha1"> Muttayanti tadā kāci rahassaṃ vicaranti ca,</p>

<p rend="gathalast">Duggandhaṃ vāti taṃ ṭhānaṃ susānaṃ āmakaṃ yathā;</p>

<p rend="hangnum" n="76"><hi rend="paranum">76</hi><hi rend="dot">.</hi></p>

<p rend="gatha1"> Pabuddho aḍḍharattamhi gate tattha nisīdiya,</p>

<p rend="gathalast">Addakkhi tāsaṃ nekāni vikārāni tahiṃ tadā;</p>

<p rend="hangnum" n="77"><hi rend="paranum">77</hi><hi rend="dot">.</hi></p>

<p rend="gatha1"> Tassevaṃ pekkhamānassa bhave saṃviggacetaso,</p>

<p rend="gathalast">Ādittaṃva upaṭṭhāsi mane khalu bhavattayaṃ;</p>

<p rend="hangnum" n="78"><hi rend="paranum">78</hi><hi rend="dot">.</hi><pb ed="V" n="0.0008" /></p>

<p rend="gatha1"> Dāvānala samāditta mahāraññāyathā gajo,</p>

<p rend="gathalast">Tathevāsi narindassa gehato gamane matī;</p>

<p rend="hangnum" n="79"><hi rend="paranum">79</hi><hi rend="dot">.</hi></p>

<p rend="gatha1"> Tato vuṭṭhāya sayanā karonto abhinikkhamaṃ,</p>

<p rend="gathalast">Vitakkesi mahārājā passituṃ sakamatrajaṃ;</p>

<p rend="hangnum" n="80"><hi rend="paranum">80</hi><hi rend="dot">.</hi></p>

<p rend="gatha1"> Pavisitvā tato gabbhaṃ sanikaṃ santamānaso,</p>

<p rend="gathalast">Passitvā saha puttena niddāyantiṃ yasodharaṃ;</p>

<p rend="hangnum" n="81"><hi rend="paranum">81</hi><hi rend="dot">.</hi></p>

<p rend="gatha1"> Cirāgataṃ mahāpemaṃ dhārayaṃ sakamānase,</p>

<p rend="gathalast">Buddho hutvāpi’maṃ sakkā passituṃ iti cintiya;</p>

<p rend="hangnum" n="82"><hi rend="paranum">82</hi><hi rend="dot">.</hi></p>

<p rend="gatha1"> Gato nātho tato ṭhānā bodhiyā baddhamānaso</p>

<p rend="gathalast">Tadahevāsi buddhoti kāmuko ko na cintaye;</p>

<p rend="hangnum" n="83"><hi rend="paranum">83</hi><hi rend="dot">.</hi></p>

<p rend="gatha1"> Sineru muddharantova pāduddhariya nikkhamaṃ,</p>

<p rend="gathalast">Channamāhūya ānītaṃ kanthakaṃ turagādhipaṃ;</p>

<p rend="hangnum" n="84"><hi rend="paranum">84</hi><hi rend="dot">.</hi></p>

<p rend="gatha1"> Assarājaṃ tamāruyha saha channena rattiyaṃ,</p>

<p rend="gathalast">Devehi vivaṭadvarā paṭipajji mahāpathaṃ;</p>

<p rend="hangnum" n="85"><hi rend="paranum">85</hi><hi rend="dot">.</hi></p>

<p rend="gatha1"> Cakkavāḷesu nekesu devatā susamāgatā,</p>

<p rend="gathalast">Dīpadhūpaddhajehe ca gandhamālehi pūjayuṃ;</p>

<p rend="hangnum" n="86"><hi rend="paranum">86</hi><hi rend="dot">.</hi></p>

<p rend="gatha1"> Purato saṭṭhīsahassāni daṇḍadīpāni dhārayuṃ,</p>

<p rend="gathalast">Tathā dakkhiṇapassamhi vāmapasse ca pacchato;</p>

<p rend="hangnum" n="87"><hi rend="paranum">87</hi><hi rend="dot">.</hi></p>

<p rend="gatha1"> Gaganā pupphavassāni vassāpesuṃ cha devatā,</p>

<p rend="gathalast">Mandāravaṃ kokanadaṃ sugandhaṃ cittapāṭa liṃ;</p>

<p rend="hangnum" n="88"><hi rend="paranum">88</hi><hi rend="dot">.</hi></p>

<p rend="gatha1"> Campakā soka punnāga nāgapūgāga sambhavaṃ,</p>

<p rend="gathalast">Mālatīvassikīyādī nānāvallīhi sambhavaṃ;</p>

<p rend="hangnum" n="89"><hi rend="paranum">89</hi><hi rend="dot">.</hi></p>

<p rend="gatha1"> Padumuppala kalahāra kumudādyāmbu sambhavaṃ,</p>

<p rend="gathalast">Sugandhamadhu mattāhi chappadālīhi kūjitaṃ;</p>

<p rend="hangnum" n="90"><hi rend="paranum">90</hi><hi rend="dot">.</hi><pb ed="V" n="0.0009" /></p>

<p rend="gatha1"> Pupphavassaṃ pavassittha tiṃsayojanamañjase,</p>

<p rend="gathalast">Pasatto tattha turago dukkhato agamī tadā;</p>

<p rend="hangnum" n="91"><hi rend="paranum">91</hi><hi rend="dot">.</hi></p>

<p rend="gatha1"> Evaṃ pūjāvidhānehi gantvā’nomaṃ mahānadiṃ,</p>

<p rend="gathalast">Sitasekata saṅkiṇṇaṃ bahumīnakulākulaṃ;</p>

<p rend="hangnum" n="92"><hi rend="paranum">92</hi><hi rend="dot">.</hi></p>

<p rend="gatha1"> Tīraṭṭho passi so dhīro gaṅgānāriṃ rasāvahaṃ,</p>

<p rend="gathalast">Karontiṃ vīcibābhāti eṇepupphopahārakaṃ;</p>

<p rend="hangnum" n="93"><hi rend="paranum">93</hi><hi rend="dot">.</hi></p>

<p rend="gatha1"> Assena taṃ mahānomaṃ laṅghāpetvā mahāmatī,</p>

<p rend="gathalast">Paratīre patiṭṭhāsi vimale vālukā tale;</p>

<p rend="hangnum" n="94"><hi rend="paranum">94</hi><hi rend="dot">.</hi></p>

<p rend="gatha1"> Pabbajituṃ mayettheva yuttaṃ no me papañcituṃ,</p>

<p rend="gathalast">Iti cintiya obhāya dhāritābharaṇāni so;</p>

<p rend="hangnum" n="95"><hi rend="paranum">95</hi><hi rend="dot">.</hi></p>

<p rend="gatha1"> Channassa paṭiyādetvā kanthakañca hayādhipaṃ,</p>

<p rend="gathalast">Nisitaṃ khaggamuggayha samoliṃ chindi kuntalaṃ;</p>

<p rend="hangnum" n="96"><hi rend="paranum">96</hi><hi rend="dot">.</hi></p>

<p rend="gatha1"> Evamāvajjayaṃ nātho sace’haṃ sugato bhave,</p>

<p rend="gathalast">Tiṭṭhatu gagane gantvā iti ukkhipi ca’mbaraṃ;</p>

<p rend="hangnum" n="97"><hi rend="paranum">97</hi><hi rend="dot">.</hi></p>

<p rend="gatha1"> Tato sakko mahagghena maṇicaṅgoṭakena taṃ,</p>

<p rend="gathalast">Paṭiggahetvā sirasaṃ netvā devapuraṃ caraṃ;</p>

<p rend="hangnum" n="98"><hi rend="paranum">98</hi><hi rend="dot">.</hi></p>

<p rend="gatha1"> Kāretvā maṇithūpaṃ so nīdhetvā taṃ siroruhaṃ,</p>

<p rend="gathalast">Atthāhaṃ patimāneti sahadevehi nekadhā;</p>

<p rend="hangnum" n="99"><hi rend="paranum">99</hi><hi rend="dot">.</hi></p>

<p rend="gatha1"> Mahābrahmopanītaṭṭhaparikkhāraṃ mahāmatī,</p>

<p rend="gathalast">Paṭiggahetvā kāsāvaṃ nivattho pāruto tadā;</p>

<p rend="hangnum" n="100"><hi rend="paranum">100</hi><hi rend="dot">.</hi></p>

<p rend="gatha1"> Pubbe viyambaraṃ gayha ambare khipi nāyako,</p>

<p rend="gathalast">Paṭiggahetvā taṃ brahmā netvā brahmapuraṃ caraṃ;</p>

<p rend="hangnum" n="101"><hi rend="paranum">101</hi><hi rend="dot">.</hi></p>

<p rend="gatha1"> Dvādasayojanubbedhaṃ katvā thūpavaraṃ subhaṃ,</p>

<p rend="gathalast">Tattha taṃ nidahitvāna paṇipāteti sabbadā;</p>

<p rend="hangnum" n="102"><hi rend="paranum">102</hi><hi rend="dot">.</hi><pb ed="V" n="0.0010" /></p>

<p rend="gatha1"> Sampuṇṇa manasaṅkappo pabbajjāsiri mubbahaṃ,</p>

<p rend="gathalast">Chādento kāmaleneva maruṃ caṅakkami nāyako;</p>

<p rend="hangnum" n="103"><hi rend="paranum">103</hi><hi rend="dot">.</hi></p>

<p rend="gatha1"> Tato ambavanaṃ gantvā vindanto pītijaṃ sukhaṃ,</p>

<p rend="gathalast">Vītināmayi sattāhaṃ ramme pādapamaṇḍape;</p>

<p rend="hangnum" n="104"><hi rend="paranum">104</hi><hi rend="dot">.</hi></p>

<p rend="gatha1"> Tato rājagahaṃ gantvā pārupitvā cīvaraṃ,</p>

<p rend="gathalast">Gahetvā maṇivaṇṇaṃ so pattaṃ karatalambujā;</p>

<p rend="hangnum" n="105"><hi rend="paranum">105</hi><hi rend="dot">.</hi></p>

<p rend="gatha1"> Battiṃsa lakkhaṇūpeto anubyañjana maṇḍito,</p>

<p rend="gathalast">Brahmujjugatto bhagavā puraseṭṭhamupāgami;</p>

<p rend="hangnum" n="106"><hi rend="paranum">106</hi><hi rend="dot">.</hi></p>

<p rend="gatha1"> Visikhantarena gacchantaṃ lokekanayanaṃ janā,</p>

<p rend="gathalast">Disvā evaṃ vicintesuṃ nāyaṃ yo so janādhipo;</p>

<p rend="hangnum" n="107"><hi rend="paranum">107</hi><hi rend="dot">.</hi></p>

<p rend="gatha1"> Kāmaṃ puravadhusomma vattasambandhakāraṇā,</p>

<p rend="gathalast">Cando’yamāgato ajja sakavesena no mati;</p>

<p rend="hangnum" n="108"><hi rend="paranum">108</hi><hi rend="dot">.</hi></p>

<p rend="gatha1"> Sutvāna taṃ tadā keci hasantā vacanantaraṃ,</p>

<p rend="gathalast">Nāyaṃ sasī sasaṅekā so bhānumeso’ti no mati;</p>

<p rend="hangnum" n="109"><hi rend="paranum">109</hi><hi rend="dot">.</hi></p>

<p rend="gatha1"> Bodhetumāgato kāmaṃ porīnaṃ vadanambuje,</p>

<p rend="gathalast">Sakīyeneva rūpena vimhayaṃ porimānuse;</p>

<p rend="hangnum" n="110"><hi rend="paranum">110</hi><hi rend="dot">.</hi></p>

<p rend="gatha1"> Kiṃ bho ummattakā attha evaṃ mā vadathā’dhunā,</p>

<p rend="gathalast">Sataraṃsī uṇharaṃsī na so eso aviggaho;</p>

<p rend="hangnum" n="111"><hi rend="paranum">111</hi><hi rend="dot">.</hi></p>

<p rend="gatha1"> Kāmenālasajantuhi kīḷituṃ puramāgato,</p>

<p rend="gathalast">Sarūpena na no atthi saṃsayo balu mānase;</p>

<p rend="hangnum" n="112"><hi rend="paranum">112</hi><hi rend="dot">.</hi></p>

<p rend="gatha1"> Tesaṃ taṃ vacanaṃ sutvā hasantā keci jantuno,</p>

<p rend="gathalast">Tumhe khalū na jānātha sabāṇe sadhanū hi so;</p>

<p rend="hangnum" n="113"><hi rend="paranum">113</hi><hi rend="dot">.</hi></p>

<p rend="gatha1"> Issaro kantarūpena tuṅgamandiratā puraṃ,</p>

<p rend="gathalast">Kelāso iti sampatto jahātha vimatiṃ idha;</p>

<p rend="hangnum" n="114"><hi rend="paranum">114</hi><hi rend="dot">.</hi><pb ed="V" n="0.0011" /></p>

<p rend="gatha1"> Tesampi vacanaṃ sutvā hasanteke janā tadā,</p>

<p rend="gathalast">Nāyaṃ haro tinetto so kesaveso idhāgato;</p>

<p rend="hangnum" n="115"><hi rend="paranum">115</hi><hi rend="dot">.</hi></p>

<p rend="gatha1"> Viciṇanto siriṃ ajja puraseṭṭhamupāgataṃ,</p>

<p rend="gathalast">Vesenaññena maññāma ettha no natthi saṃsayo;</p>

<p rend="hangnum" n="116"><hi rend="paranum">116</hi><hi rend="dot">.</hi></p>

<p rend="gatha1"> Paharitvā karaṃ keci sutvā taṃ vacanaṃ narā,</p>

<p rend="gathalast">Hasantevaṃ tadāvocuṃ vāsudevo na ve ayaṃ;</p>

<p rend="hangnum" n="117"><hi rend="paranum">117</hi><hi rend="dot">.</hi></p>

<p rend="gatha1"> Kāmaṃ sarojanābho so vāmano kaṇhaviggaho,</p>

<p rend="gathalast">Ayamaññataracaṇṇena āgato pākasāsano;</p>

<p rend="hangnum" n="118"><hi rend="paranum">118</hi><hi rend="dot">.</hi></p>

<p rend="gatha1"> Puraṃ devapurantetaṃ maññamāno mahājutiṃ,</p>

<p rend="gathalast">Passitunti paṭiññāto mā bhonto vilapantu ve;</p>

<p rend="hangnum" n="119"><hi rend="paranum">119</hi><hi rend="dot">.</hi></p>

<p rend="gatha1"> Sutvā tesaṃ giraṃ keci keḷiṃ katvāna nekadhā,</p>

<p rend="gathalast">Tumhe sakkaṃ na jānātha so hi bho vajirāyudho;</p>

<p rend="hangnum" n="120"><hi rend="paranum">120</hi><hi rend="dot">.</hi></p>

<p rend="gatha1"> Eso hi bho mahābrahmā brahmalokā idhāgato,</p>

<p rend="gathalast">Pamattā kinnu vedamhī brahmabandhu pure idha;</p>

<p rend="hangnum" n="121"><hi rend="paranum">121</hi><hi rend="dot">.</hi></p>

<p rend="gatha1"> Athesaṃ vacanaṃ sutvā keci paṇḍitajātikā,</p>

<p rend="gathalast">Nete candādayo kāmaṃ mā mohaṃ bho pakāsatha;</p>

<p rend="hangnum" n="122"><hi rend="paranum">122</hi><hi rend="dot">.</hi></p>

<p rend="gatha1"> Caturānano mahābrahmā somasommānano ayaṃ,</p>

<p rend="gathalast">Samantapotthako brahmā pattahattho’yamabbhuto;</p>

<p rend="hangnum" n="123"><hi rend="paranum">123</hi><hi rend="dot">.</hi></p>

<p rend="gatha1"> Kāmaṃ pāramitāpuṇṇa pasattho puriso ayaṃ,</p>

<p rend="gathalast">Niccaṃ vandatha pūjetha thomethetaṃ mahājutiṃ;</p>

<p rend="hangnum" n="124"><hi rend="paranum">124</hi><hi rend="dot">.</hi></p>

<p rend="gatha1"> Evaṃ vadantā sabbe te nāgarā purisuttamaṃ,</p>

<p rend="gathalast">Gandhapupphehi pujentā namassantā tamanvaguṃ;</p>

<p rend="hangnum" n="125"><hi rend="paranum">125</hi><hi rend="dot">.</hi></p>

<p rend="gatha1"> Nettārittehi pājentā munino rūpasāgare,</p>

<p rend="gathalast">Jantavo mananāvāyo pāraṃ passiṃsu no tadā;</p>

<p rend="hangnum" n="126"><hi rend="paranum">126</hi><hi rend="dot">.</hi><pb ed="V" n="0.0012" /></p>

<p rend="gatha1"> Tadā lokekanayano sapadānena vīthiyaṃ,</p>

<p rend="gathalast">Caraṃ yāpanamattaṃva laddhāgamma purā bahi;</p>

<p rend="hangnum" n="127"><hi rend="paranum">127</hi><hi rend="dot">.</hi></p>

<p rend="gatha1"> Paṇḍavaṃ girimāsajja tassacchāyāya so muni;</p>

<p rend="gathalast">Saṅghāṭiṃ paññapetvāna nisajja purisāsabho;</p>

<p rend="hangnum" n="128"><hi rend="paranum">128</hi><hi rend="dot">.</hi></p>

<p rend="gatha1"> Adiṭṭhapubbaṃ disvāna patte missakabhojanaṃ,</p>

<p rend="gathalast">Sañjātapaṭikūlo taṃ nuditvā paccavekkhaṇā;</p>

<p rend="hangnum" n="129"><hi rend="paranum">129</hi><hi rend="dot">.</hi></p>

<p rend="gatha1"> Amataṃ viya taṃ bhutvā vikkhāletvā mukhaṃ dakā,</p>

<p rend="gathalast">Patte vattaṃ caritvāna muhuttaṃ tattha vissami;</p>

<p rend="hangnum" n="130"><hi rend="paranum">130</hi><hi rend="dot">.</hi></p>

<p rend="gatha1"> Pavattiṃ taṃ nisāmetvā bimbisāro narissaro,</p>

<p rend="gathalast">Sīghaṃ tamupagantvāna katānuñño nisīdiya;</p>

<p rend="hangnum" n="131"><hi rend="paranum">131</hi><hi rend="dot">.</hi></p>

<p rend="gatha1"> Nimantayitvā rajjena anicchante yatissare,</p>

<p rend="gathalast">Anuggahāya me yuttaṃ buddhabhūtenidhāgamaṃ;</p>

<p rend="hangnum" n="132"><hi rend="paranum">132</hi><hi rend="dot">.</hi></p>

<p rend="gatha1"> Evaṃ nimantito tenādhivāsetvā mahāmatī,</p>

<p rend="gathalast">Agamāsuruvelāya matuloru parakkamo;</p>

<p rend="hangnum" n="133"><hi rend="paranum">133</hi><hi rend="dot">.</hi></p>

<p rend="gatha1"> Padhānaṃ padahitvāna chabbassamatidukkaraṃ,</p>

<p rend="gathalast">Pakāsetvāna lokassa mokkhaṃ natthiti tena so;</p>

<p rend="hangnum" n="134"><hi rend="paranum">134</hi><hi rend="dot">.</hi></p>

<p rend="gatha1"> Tatoppabhuti vattanto majjhimappaṭi pattiyaṃ,</p>

<p rend="gathalast">Kāyassānuggahaṃ katvā tato sampiṇiti’ndriyo;</p>

<p rend="hangnum" n="135"><hi rend="paranum">135</hi><hi rend="dot">.</hi></p>

<p rend="gatha1"> Mūle’japālanigrodhapādapassa mahāmuni,</p>

<p rend="gathalast">Nisīdi nijasobhāhi obhāsento disodisaṃ;</p>

<p rend="hangnum" n="136"><hi rend="paranum">136</hi><hi rend="dot">.</hi></p>

<p rend="gatha1"> Tadā senāni nigame sujātā khīra dāyikā,</p>

<p rend="gathalast">Sampuṇṇamanasaṅkappā yācitvā vaṭadevataṃ;</p>

<p rend="hangnum" n="137"><hi rend="paranum">137</hi><hi rend="dot">.</hi></p>

<p rend="gatha1"> Dhīraṃ devoti maññanti tuṭṭhahaṭṭhā pamoditā,</p>

<p rend="gathalast">Hemapātiṃ sapāyāsaṃ datvāna idama’bruvi;</p>

<p rend="hangnum" n="138"><hi rend="paranum">138</hi><hi rend="dot">.</hi><pb ed="V" n="0.0013" /></p>

<p rend="gatha1"> Yathā mayhaṃ mahādeva iddhā patthita patthanā,</p>

<p rend="gathalast">Tatheva tava saṅkappo khippameva samijjhatu;</p>

<p rend="hangnum" n="139"><hi rend="paranum">139</hi><hi rend="dot">.</hi></p>

<p rend="gatha1"> Iti vatvāna vanditvā katvā ca naṃ padakkhiṇaṃ,</p>

<p rend="gathalast">Pakkantāya sujātāya dhīro pātiṃ samādiya;</p>

<p rend="hangnum" n="140"><hi rend="paranum">140</hi><hi rend="dot">.</hi></p>

<p rend="gatha1"> Upagantvānātirammaṃ nadiṃ so nīlavāhiniṃ,</p>

<p rend="gathalast">Suppatiṭṭhitanāmamhi nadītitthe nisīdiya;</p>

<p rend="hangnum" n="141"><hi rend="paranum">141</hi><hi rend="dot">.</hi></p>

<p rend="gatha1"> Bhuñjitvā ūnapaṇṇāsa piṇḍaṃ katvāna bhojanaṃ,</p>

<p rend="gathalast">Vissajjetvā tato pātiṃ paṭisotaṃ narāsabho;</p>

<p rend="hangnum" n="142"><hi rend="paranum">142</hi><hi rend="dot">.</hi></p>

<p rend="gatha1"> Tato sālavanuyyāne vissamanto divādine,</p>

<p rend="gathalast">Disvāna supine pañca atthaṃ tesaṃ vicintiya;</p>

<p rend="hangnum" n="143"><hi rend="paranum">143</hi><hi rend="dot">.</hi></p>

<p rend="gatha1"> Ābodhimūlato magge devehi samalaṅkate,</p>

<p rend="gathalast">Maṇitoraṇapālīhi puṇṇakumbhaddhājādihi;</p>

<p rend="hangnum" n="144"><hi rend="paranum">144</hi><hi rend="dot">.</hi></p>

<p rend="gatha1"> Sāyaṇhasamaye nātho gacchanto bodhi santikaṃ,</p>

<p rend="gathalast">Disvāna sotthiyaṃ nāma thūyamānaṃ dijuttamaṃ;</p>

<p rend="hangnum" n="145"><hi rend="paranum">145</hi><hi rend="dot">.</hi></p>

<p rend="gatha1"> Tena dinnaṭṭha muṭṭhintu gahetvā nīlasaddalaṃ,</p>

<p rend="gathalast">Bodhimūlamupāgamma katvāna taṃ padakkhiṇaṃ;</p>

<p rend="hangnum" n="146"><hi rend="paranum">146</hi><hi rend="dot">.</hi></p>

<p rend="gatha1"> Akāsi tīṇasanthāraṃ pācīnābhimukhaṃ tadā,</p>

<p rend="gathalast">Tato mahiṃ dvidhā katvā samuṭṭhāsi mahāsanaṃ;</p>

<p rend="hangnum" n="147"><hi rend="paranum">147</hi><hi rend="dot">.</hi></p>

<p rend="gatha1"> Uccaṃ cuddasahatthena nānā citta vicittitaṃ,</p>

<p rend="gathalast">Abhaṭṭhanahittha tatraṭṭho iccevaṃ daḷhamānaso;</p>

<p rend="hangnum" n="148"><hi rend="paranum">148</hi><hi rend="dot">.</hi></p>

<p rend="gatha1"> Kāmaṃ taco nahārū ca aṭṭhi ca avasissatu,</p>

<p rend="gathalast">Upasussatu me gatte sabbantaṃ maṃsalohitaṃ;</p>

<p rend="hangnum" n="149"><hi rend="paranum">149</hi><hi rend="dot">.</hi></p>

<p rend="gatha1"> Na uṭṭhahāmabujjhitvā na jahe vīriyaṃ mama,</p>

<p rend="gathalast">Adhiṭṭhahitvā evaṃ so nisīdi vajirāsane;</p>

<p rend="hangnum" n="150"><hi rend="paranum">150</hi><hi rend="dot">.</hi><pb ed="V" n="0.0014" /></p>

<p rend="gatha1"> Anatikkamaṃ ṭhapetvāna caraṇaṃ caraṇupari,</p>

<p rend="gathalast">Kamalaṃ kamaleneva maṇibandhaṃ vidhāya so;</p>

<p rend="hangnum" n="151"><hi rend="paranum">151</hi><hi rend="dot">.</hi></p>

<p rend="gatha1"> Bālāsokadalāsatta paraṃ vā’sokapallavaṃ,</p>

<p rend="gathalast">Nidhāya nayanānatda pāṇiṃ pāṇitale jino;</p>

<p rend="hangnum" n="152"><hi rend="paranum">152</hi><hi rend="dot">.</hi></p>

<p rend="gatha1"> Yathā sañjhāghanālīḍha tuṅgakañcana pabbato,</p>

<p rend="gathalast">Surattacīvaracchanna cārigatta virājito;</p>

<p rend="hangnum" n="153"><hi rend="paranum">153</hi><hi rend="dot">.</hi></p>

<p rend="gatha1"> Udayāvalakoṭimhi dippantova divākaro</p>

<p rend="gathalast">Kandharopari dippanta mukhamaṇḍalamaṇḍito;</p>

<p rend="hangnum" n="154"><hi rend="paranum">154</hi><hi rend="dot">.</hi></p>

<p rend="gatha1"> Yathā cāmikarabyamhe sunīlaṃ sīhapañjaraṃ,</p>

<p rend="gathalast">Asampakampapamhehi pihitaddhasulocano;</p>

<p rend="hangnum" n="155"><hi rend="paranum">155</hi><hi rend="dot">.</hi></p>

<p rend="gatha1"> Nīluppalakalāpaṃca jananettālipātanaṃ,</p>

<p rend="gathalast">Sajjhudaṇḍasamābaddha bodhikkhandhamaphassi so;</p>

<p rend="hangnum" n="156"><hi rend="paranum">156</hi><hi rend="dot">.</hi></p>

<p rend="gatha1"> Nisinno bodhito chejja pavāḷataruṇaṅkurā,</p>

<p rend="gathalast">Patamānā samantāsuṃ tejaṃ viya kubuddhīnaṃ;</p>

<p rend="hangnum" n="157"><hi rend="paranum">157</hi><hi rend="dot">.</hi></p>

<p rend="gatha1"> Devā tattha samāgañjuṃ khippaṃ dasasahassiyaṃ,</p>

<p rend="gathalast">Kamalāsanoragā ceva siddhavijjādharādayo</p>

<p rend="hangnum" n="158"><hi rend="paranum">158</hi><hi rend="dot">.</hi></p>

<p rend="gatha1"> Sahampati mahābrahmā brahmasenāpurakkhato,</p>

<p rend="gathalast">Sitātapattaṃ dhārento ṭhīto sambuddha santike;</p>

<p rend="hangnum" n="159"><hi rend="paranum">159</hi><hi rend="dot">.</hi></p>

<p rend="gatha1"> Vīsaṃ ratana satāyāmaṃ vijayuttara nāmakaṃ,</p>

<p rend="gathalast">Saṅkhaṃ dhamento aṭṭhāsi sādaro pākasāsano;</p>

<p rend="hangnum" n="160"><hi rend="paranum">160</hi><hi rend="dot">.</hi></p>

<p rend="gatha1"> Suyāmo saha senāya thomayanto narādhipaṃ,</p>

<p rend="gathalast">Maṇitālavaṇṭaṃ paggayha mandamandena vījati;</p>

<p rend="hangnum" n="161"><hi rend="paranum">161</hi><hi rend="dot">.</hi></p>

<p rend="gatha1"> Jitakitti lataggamhi sassa pupphaṃca pupphītaṃ,</p>

<p rend="gathalast">Vāḷavijanimuggayha aṭṭhā santusito tahiṃ;</p>

<p rend="hangnum" n="162"><hi rend="paranum">162</hi><hi rend="dot">.</hi><pb ed="V" n="0.0015" /></p>

<p rend="gatha1"> Beluvaṃ vīṇamādāya gītaṃ nānālayānugaṃ,</p>

<p rend="gathalast">Pañcasikho ṭhito tattha gāyamāno anekadhā;</p>

<p rend="hangnum" n="163"><hi rend="paranum">163</hi><hi rend="dot">.</hi></p>

<p rend="gatha1"> Mahākālo’pi nāgindo nāgasaṅghapurakkhato,</p>

<p rend="gathalast">Thomento tattha aṭṭhāsi navārahaguṇādihi;</p>

<p rend="hangnum" n="164"><hi rend="paranum">164</hi><hi rend="dot">.</hi></p>

<p rend="gatha1"> Raṅgabhumiṃ māpayitvā gahetvāna varaṅganā,</p>

<p rend="gathalast">Upahāraṃ karontaṭṭhā timbarū sūriyavaccasā;</p>

<p rend="hangnum" n="165"><hi rend="paranum">165</hi><hi rend="dot">.</hi></p>

<p rend="gatha1"> Āgantvā saha senāya sitaṅgo sitabhusano,</p>

<p rend="gathalast">Dhataraṭṭho ṭhito pubbe ārakkhaṃ kurumānako;</p>

<p rend="hangnum" n="166"><hi rend="paranum">166</hi><hi rend="dot">.</hi></p>

<p rend="gatha1"> Pūrento sakasenāya dakkhiṇassaṃ virūḷhako,</p>

<p rend="gathalast">Ārakkhaṃ kurumānaṭṭhā nīlaṅgo nīlabhusano;</p>

<p rend="hangnum" n="167"><hi rend="paranum">167</hi><hi rend="dot">.</hi></p>

<p rend="gatha1"> Virūpakkho’pi aṭṭhāsi pālayaṃ pacchimaṃ disaṃ,</p>

<p rend="gathalast">Rattaṅgābharaṇo vammī nijasenāpurakkhato;</p>

<p rend="hangnum" n="168"><hi rend="paranum">168</hi><hi rend="dot">.</hi></p>

<p rend="gatha1"> Uttarassaṃ sasenāya ārakkhaṃ kurumānako,</p>

<p rend="gathalast">Soṇṇavaṇṇaṅgābharaṇo aṭṭhāsi naravāhano;</p>

<p rend="hangnum" n="169"><hi rend="paranum">169</hi><hi rend="dot">.</hi></p>

<p rend="gatha1"> Kimettha bahulāpena jātikkhettamhi devatā,</p>

<p rend="gathalast">Nāgatā neva vāhesuṃ sabbe etthe’va osaṭā;</p>

<p rend="hangnum" n="170"><hi rend="paranum">170</hi><hi rend="dot">.</hi></p>

<p rend="gatha1"> Gaganātotiṇṇaketu pādehi pathavītale,</p>

<p rend="gathalast">Nāgādayo na dhutāsuṃ ketunaṃ bahu kā kathā;</p>

<p rend="hangnum" n="171"><hi rend="paranum">171</hi><hi rend="dot">.</hi></p>

<p rend="gatha1"> Na dhūtā dhajapādehi vāyutuddāmavuttihi,</p>

<p rend="gathalast">Tārakā gagane brūmo kinnu tattha dhajālutā;</p>

<p rend="hangnum" n="172"><hi rend="paranum">172</hi><hi rend="dot">.</hi></p>

<p rend="gatha1"> Pubbadisā cakkavāḷa silāyuggataketunaṃ,</p>

<p rend="gathalast">Pādāni parabhāgādi cakkavāḷasilanvaguṃ;</p>

<p rend="hangnum" n="173"><hi rend="paranum">173</hi><hi rend="dot">.</hi></p>

<p rend="gatha1"> Cakkavāḷa mahāmeru yugandhara nagādayo,</p>

<p rend="gathalast">Pupphāvataṃsakā’vāsuṃ nānāvaṇṇehi saṅkhatā;</p>

<p rend="hangnum" n="174"><hi rend="paranum">174</hi><hi rend="dot">.</hi><pb ed="V" n="0.0016" /></p>

<p rend="gatha1"> Vāmāmandamakaranda bindusandoha sundaraṃ,</p>

<p rend="gathalast">Ullola padumākiṇṇa vitānaṃ vāsi ambaraṃ;</p>

<p rend="hangnum" n="175"><hi rend="paranum">175</hi><hi rend="dot">.</hi></p>

<p rend="gatha1"> Khittasogandhacuṇṇāni devabrahmādinā tahiṃ,</p>

<p rend="gathalast">Vitānaṃ viya khāyanti cakkavāḷaggamaṇḍape;</p>

<p rend="hangnum" n="176"><hi rend="paranum">176</hi><hi rend="dot">.</hi></p>

<p rend="gatha1"> Kappūrāgarudhūpehī tattha tatthuggatehi mā,</p>

<p rend="gathalast">Kālabbhakūṭacchannova āsi maññaṃ kathemu kiṃ;</p>

<p rend="hangnum" n="177"><hi rend="paranum">177</hi><hi rend="dot">.</hi></p>

<p rend="gatha1"> Jātikkhettesu devehi katagghikusumādinā,</p>

<p rend="gathalast">Nosīnā dharaṇī bhārā disebhānaṃ balaṃ aho;</p>

<p rend="hangnum" n="178"><hi rend="paranum">178</hi><hi rend="dot">.</hi></p>

<p rend="gatha1"> Ambarālambamānānī pupphadāmāni bhūtalaṃ,</p>

<p rend="gathalast">Ākaḍḍhanāya devehi baddharajjuva bhāsare</p>

<p rend="hangnum" n="179"><hi rend="paranum">179</hi><hi rend="dot">.</hi></p>

<p rend="gatha1"> Aññoññakaramuggayha gagane surasutdarī,</p>

<p rend="gathalast">Paribbhamantā gāyanti tattha tattha manoramaṃ;</p>

<p rend="hangnum" n="180"><hi rend="paranum">180</hi><hi rend="dot">.</hi></p>

<p rend="gatha1"> Ubho bhuje vikāsetvā maṇḍitaṃ surasutdarī,</p>

<p rend="gathalast">Bhamanti bhantabheṇḍuva tattha tatthambare yugā;</p>

<p rend="hangnum" n="181"><hi rend="paranum">181</hi><hi rend="dot">.</hi></p>

<p rend="gatha1"> Nīluppalakalāpādī gahetvāna suraṅganā,</p>

<p rend="gathalast">Ṭhītāsuṃ parivāretvā pūjamānā narissaraṃ;</p>

<p rend="hangnum" n="182"><hi rend="paranum">182</hi><hi rend="dot">.</hi></p>

<p rend="gatha1"> Ratnapallavakalahāra kamaluppala saṅgate,</p>

<p rend="gathalast">Sannīrakusumākiṇṇe puṇṇesogandhavārihī;</p>

<p rend="hangnum" n="183"><hi rend="paranum">183</hi><hi rend="dot">.</hi></p>

<p rend="gatha1"> Kañcanādighaṭe gayha ambare surasundarī,</p>

<p rend="gathalast">Katvāna sugataṃ majjhe pūjayiṃsu samantato</p>

<p rend="hangnum" n="184"><hi rend="paranum">184</hi><hi rend="dot">.</hi></p>

<p rend="gatha1"> Kañcanādāsahatthā ca kācī kaññā tathā ṭhitā,</p>

<p rend="gathalast">Tālavaṇṭe gahetvāna ṭhītāsuṃ kāci devatā;</p>

<p rend="hangnum" n="185"><hi rend="paranum">185</hi><hi rend="dot">.</hi></p>

<p rend="gatha1"> Kāci maṅgala saṃyutta vacanā tava patthanā,</p>

<p rend="gathalast">Samijjhatuti ghosentī parivāretvā ṭhitā jinaṃ;</p>

<p rend="hangnum" n="186"><hi rend="paranum">186</hi><hi rend="dot">.</hi><pb ed="V" n="0.0017" /></p>

<p rend="gatha1"> Sirivacchādi paggayha aṭṭhamaṅgalamuttamaṃ,</p>

<p rend="gathalast">Ṭhitāsuṃ gagane nārī parivāretvā munissaraṃ;</p>

<p rend="hangnum" n="187"><hi rend="paranum">187</hi><hi rend="dot">.</hi></p>

<p rend="gatha1"> Naccanti keci kīḷanti selenti ca lalanti ca,</p>

<p rend="gathalast">Vādenti keci gāyanti velukkhepaṃ karonti ca;</p>

<p rend="hangnum" n="188"><hi rend="paranum">188</hi><hi rend="dot">.</hi></p>

<p rend="gatha1"> Nekapupphagghipantī ca tathā dīpagghipanti ca,</p>

<p rend="gathalast">Maṇicāmīkarāsajjhu agghikā pantiyo tathā;</p>

<p rend="hangnum" n="189"><hi rend="paranum">189</hi><hi rend="dot">.</hi></p>

<p rend="gatha1"> Ābrahmabhavanuggamma cakkavāḷasamantato,</p>

<p rend="gathalast">Tiṭṭhanti jalamānāyo buddhassa maṅgalussave;</p>

<p rend="hangnum" n="190"><hi rend="paranum">190</hi><hi rend="dot">.</hi></p>

<p rend="gatha1"> Sattaratanasambhutā nānā toraṇapantīyo,</p>

<p rend="gathalast">Hemarambhāmayā cāpi tathā dussamayā siyuṃ;</p>

<p rend="hangnum" n="191"><hi rend="paranum">191</hi><hi rend="dot">.</hi></p>

<p rend="gatha1"> Nānāvaṇṇehi nekehi chattehi ca nirantaraṃ,</p>

<p rend="gathalast">Cakkavāḷodaraṃ āsi saraṃca kamalākulaṃ;</p>

<p rend="hangnum" n="192"><hi rend="paranum">192</hi><hi rend="dot">.</hi></p>

<p rend="gatha1"> Tattha tatthujjalāneka yantadīpāvalī mahī,</p>

<p rend="gathalast">Tārakājālakākiṇṇa gaganaṅganasantibhā;</p>

<p rend="hangnum" n="193"><hi rend="paranum">193</hi><hi rend="dot">.</hi></p>

<p rend="gatha1"> Dhajantarita chattā’suṃ cakkavāḷagirūpari,</p>

<p rend="gathalast">Nirantarā’suṃ tattheva ghaṭadīpā ca toraṇa;</p>

<p rend="hangnum" n="194"><hi rend="paranum">194</hi><hi rend="dot">.</hi></p>

<p rend="gatha1"> Nānāturiyanādehi nānāsaṅgītitāhi ca,</p>

<p rend="gathalast">Sādhuvādehi nekehi cakkavāḷo phuṭo ahū;</p>

<p rend="hangnum" n="195"><hi rend="paranum">195</hi><hi rend="dot">.</hi></p>

<p rend="gatha1"> Aho mahantatā tassa buddhassa katamaṅgale,</p>

<p rend="gathalast">Pūjāvisesaṃ taṃ ko hi mukhenekena bhāsatī;</p>

<p rend="hangnum" n="196"><hi rend="paranum">196</hi><hi rend="dot">.</hi></p>

<p rend="gatha1"> Catummukho sahassakkho dvisahassanayano phaṇī,</p>

<p rend="gathalast">Dasakaṇṭho’pi taṃ sabbaṃ neva sakkonti bhāsituṃ;</p>

<p rend="hangnum" n="197"><hi rend="paranum">197</hi><hi rend="dot">.</hi></p>

<p rend="gatha1"> Evaṃ surāsurabrahma venateyyoragādihi,</p>

<p rend="gathalast">Nirantaraṃ katāneka mahāmaha samākule;</p>

<p rend="hangnum" n="198"><hi rend="paranum">198</hi><hi rend="dot">.</hi><pb ed="V" n="0.0018" /></p>

<p rend="gatha1"> Tasmintu vāsare māro passitvā bhuvanaṃ idaṃ,</p>

<p rend="gathalast">Āmantetvā sānuvare āhevaṃ sakutūhalo;</p>

<p rend="hangnum" n="199"><hi rend="paranum">199</hi><hi rend="dot">.</hi></p>

<p rend="gatha1"> Sabbe dibbavimānā bho suññā dissanti chaḍḍitā,</p>

<p rend="gathalast">Purapālampahāpetvā kva gatā’suṃ sadevakā;</p>

<p rend="hangnum" n="200"><hi rend="paranum">200</hi><hi rend="dot">.</hi></p>

<p rend="gatha1"> Kimbho māra na jānāsi matto sutto’si ajja kiṃ,</p>

<p rend="gathalast">Suddhodaniya siddhattho māyāya tanayo ayaṃ;</p>

<p rend="hangnum" n="201"><hi rend="paranum">201</hi><hi rend="dot">.</hi></p>

<p rend="gatha1"> Puretvā pāramī sabbā katvāna abhinikkhamaṃ,</p>

<p rend="gathalast">Bodhimule nisinno si ajja buddho bhavāmīti;</p>

<p rend="hangnum" n="202"><hi rend="paranum">202</hi><hi rend="dot">.</hi></p>

<p rend="gatha1"> Tassa pūjāvidhānatthaṃ dasasahassīsu devatā,</p>

<p rend="gathalast">Samāgatā haṭṭhatuṭṭhā karontajja mahāmahaṃ;</p>

<p rend="hangnum" n="203"><hi rend="paranum">203</hi><hi rend="dot">.</hi></p>

<p rend="gatha1"> Kinnu te badhiraṃ sotaṃ kinnu parihāyi locanaṃ,</p>

<p rend="gathalast">Dhajaggā te na dissanti ullolaṃ te na sūyati;</p>

<p rend="hangnum" n="204"><hi rend="paranum">204</hi><hi rend="dot">.</hi></p>

<p rend="gatha1"> Tesaṃ taṃ vacanaṃ sutvā antako khalu pāpimā,</p>

<p rend="gathalast">Dukkhito dummano tesaṃ socanto idambruvi;</p>

<p rend="hangnum" n="205"><hi rend="paranum">205</hi><hi rend="dot">.</hi></p>

<p rend="gatha1"> Aho vatā’tiparihāni saṃsārassa mahā ayaṃ,</p>

<p rend="gathalast">Asāro khalu saṃsāro siddhatthe vibhavaṃ gate;</p>

<p rend="hangnum" n="206"><hi rend="paranum">206</hi><hi rend="dot">.</hi></p>

<p rend="gatha1"> Aho vatā’ti naṭṭhamhā tivaṭṭaṃ paripuritaṃ,</p>

<p rend="gathalast">Hoti bho dahanā daḍḍhavanaṃvāti alakkhikaṃ;</p>

<p rend="hangnum" n="207"><hi rend="paranum">207</hi><hi rend="dot">.</hi></p>

<p rend="gatha1"> Nirālokaṃ tilokaṃ bho asuraṃ vāsaraṃ yathā,</p>

<p rend="gathalast">Parimosaratanaṃ hoti rajjaṃ vedaṃ jagattayaṃ;</p>

<p rend="hangnum" n="208"><hi rend="paranum">208</hi><hi rend="dot">.</hi></p>

<p rend="gatha1"> Mamesa visayaṃ hitvā yāti siddhatthadārako,</p>

<p rend="gathalast">Tena yātena maggena nikkhamanti bahujjanā;</p>

<p rend="hangnum" n="209"><hi rend="paranum">209</hi><hi rend="dot">.</hi></p>

<p rend="gatha1"> Bhavantaṃ na karoteso yāva suddhodanatrajo,</p>

<p rend="gathalast">Etha gacchāma siddhatthamasiddhatthaṃ karoma bho;</p>

<p rend="hangnum" n="210"><hi rend="paranum">210</hi><hi rend="dot">.</hi></p>

<p rend="gatha1"> Māpetha bheravaṃ vaṇṇaṃ bībhacchaṃ duddasaṃ kharaṃ,</p>

<p rend="gathalast">Saddeneva palāpetha tūlabhaṭṭaṃva vāyunā;</p>

<p rend="hangnum" n="211"><hi rend="paranum">211</hi><hi rend="dot">.</hi><pb ed="V" n="0.0019" /></p>

<p rend="gatha1"> Tassa taṃ vacanaṃ sutvā mārasenā samāgamuṃ,</p>

<p rend="gathalast">Nānāvesadharā hutvā nānāyudha samaṅgino;</p>

<p rend="hangnum" n="212"><hi rend="paranum">212</hi><hi rend="dot">.</hi></p>

<p rend="gatha1"> Yojanānaṃ tadā māro diyaḍḍhasatamuccato,</p>

<p rend="gathalast">Girimekhalamāruyha senāya sahasā’gamī;</p>

<p rend="hangnum" n="213"><hi rend="paranum">213</hi><hi rend="dot">.</hi></p>

<p rend="gatha1"> Disvāna durato ettaṃ devā māraṃ savāhiniṃ,</p>

<p rend="gathalast">Bhayaṭṭāpagamuṃ khippaṃ dhāvamānā disodisaṃ;</p>

<p rend="hangnum" n="214"><hi rend="paranum">214</hi><hi rend="dot">.</hi></p>

<p rend="gatha1"> Saṃkhippa khippaṃ sacchattaṃ brahmā dhāvi parammukho,</p>

<p rend="gathalast">Katvāna piṭṭhiyaṃ saṅkhaṃ sakko dhāvi visaṅkito;</p>

<p rend="hangnum" n="215"><hi rend="paranum">215</hi><hi rend="dot">.</hi></p>

<p rend="gatha1"> Mahākālo’pi nāgindo nimujja mahiyaṃ tadā,</p>

<p rend="gathalast">Vattadattakaro bhīru sake nipati mañcake;</p>

<p rend="hangnum" n="216"><hi rend="paranum">216</hi><hi rend="dot">.</hi></p>

<p rend="gatha1"> Saṃ saṃ pūjāvidhānantu chaḍḍetvāna sadevakā,</p>

<p rend="gathalast">Gatāsuṃ suññakaṃ āsi cakkavāḷamidaṃ tadā;</p>

<p rend="hangnum" n="217"><hi rend="paranum">217</hi><hi rend="dot">.</hi></p>

<p rend="gatha1"> Nissirīkaṃ padesaṃ taṃ asobhaṃ asamañjasaṃ,</p>

<p rend="gathalast">Ahosi patitāneka pūjābhaṇḍasamākulaṃ;</p>

<p rend="hangnum" n="218"><hi rend="paranum">218</hi><hi rend="dot">.</hi></p>

<p rend="gatha1"> Ekova tattha sugato nisīdi vajirāsane,</p>

<p rend="gathalast">Pajjalaṃ nijasiriyā sūriyova yugandhare;</p>

<p rend="hangnum" n="219"><hi rend="paranum">219</hi><hi rend="dot">.</hi></p>

<p rend="gatha1"> Akampo ca asantrāsī lomahaṃsa vivajjito,</p>

<p rend="gathalast">Abhīto sīharājāva migacchāpānamaggato;</p>

<p rend="hangnum" n="220"><hi rend="paranum">220</hi><hi rend="dot">.</hi></p>

<p rend="gatha1"> Tato dhammissarassagge dunnimittāni jāyaruṃ,</p>

<p rend="gathalast">Andhakāraṃ disā āsuṃ dhūmaketu ca ambare;</p>

<p rend="hangnum" n="221"><hi rend="paranum">221</hi><hi rend="dot">.</hi></p>

<p rend="gatha1"> Dinaṃ duddinakaṃ āsi hataraṃsi divākaro,</p>

<p rend="gathalast">Ukkāpato’pi paññāyi disāḍāhopapajjatha;</p>

<p rend="hangnum" n="222"><hi rend="paranum">222</hi><hi rend="dot">.</hi></p>

<p rend="gatha1"> Aghane gagane āsuṃ indacāpavirajjutī,</p>

<p rend="gathalast">Analāsaniyo’dittā tattha tattha patantī ca</p>

<p rend="hangnum" n="223"><hi rend="paranum">223</hi><hi rend="dot">.</hi></p>

<p rend="gatha1"> Kākolasaṅghā vassiṃsu uṇṇa sakuṇakosiyā,</p>

<p rend="gathalast">Cariṃsu ambare’petā kabandhā ca bhayāvahā;</p>

<p rend="hangnum" n="224"><hi rend="paranum">224</hi><hi rend="dot">.</hi><pb ed="V" n="0.0020" /></p>

<p rend="gatha1"> Senaṃ saṃvidahitvāna tato māro abhiddavi,</p>

<p rend="gathalast">Āgantvā cakkavāḷamhi ṭhito jinamudikkhiya;</p>

<p rend="hangnum" n="225"><hi rend="paranum">225</hi><hi rend="dot">.</hi></p>

<p rend="gatha1"> Ekakassa manussassa santikopagamaṃ mama,</p>

<p rend="gathalast">Na yuttañhi gajo yāti gajaṃ no yāti kotthukaṃ;</p>

<p rend="hangnum" n="226"><hi rend="paranum">226</hi><hi rend="dot">.</hi></p>

<p rend="gatha1"> Netaṃ garu palāpetuṃ kālo iti vicintiya,</p>

<p rend="gathalast">Māpesi kupito khippaṃ kappanila samānilaṃ;</p>

<p rend="hangnum" n="227"><hi rend="paranum">227</hi><hi rend="dot">.</hi></p>

<p rend="gatha1"> Khipanto gagane khippaṃ uddharitvā vanaspatī,</p>

<p rend="gathalast">Katvāna vanamummūlaṃ viddhaṃsento asesakaṃ;</p>

<p rend="hangnum" n="228"><hi rend="paranum">228</hi><hi rend="dot">.</hi></p>

<p rend="gatha1"> Cāletvā tālasālādiṃ luñcitvā gagane khipaṃ,</p>

<p rend="gathalast">Pātento cakkavāḷante vājisīha gajādayo;</p>

<p rend="hangnum" n="229"><hi rend="paranum">229</hi><hi rend="dot">.</hi></p>

<p rend="gatha1"> Paharitvā vivattetvā girikūṭāni ukkhipaṃ,</p>

<p rend="gathalast">Bhamayanto nabhomajjhe dhāvateva tato tato;</p>

<p rend="hangnum" n="230"><hi rend="paranum">230</hi><hi rend="dot">.</hi></p>

<p rend="gatha1"> Silāhi silāsaṅghaṭṭa mahānādaṃ pavattayaṃ,</p>

<p rend="gathalast">Pātento dahanañcāpi dhūmamambara mukkhipaṃ;</p>

<p rend="hangnum" n="231"><hi rend="paranum">231</hi><hi rend="dot">.</hi></p>

<p rend="gatha1"> Bhamayanto gahetvāna ambare chadaniṭṭhikā,</p>

<p rend="gathalast">Pāsāde parivattetvā paharanto nagādisu;</p>

<p rend="hangnum" n="232"><hi rend="paranum">232</hi><hi rend="dot">.</hi></p>

<p rend="gatha1"> Khananto pathaviṃ paṃsuṃ gahetvāmbaramaṇḍale,</p>

<p rend="gathalast">Bandhantova paraṃ bhumiṃ bhindanto tuṅgapabbate;</p>

<p rend="hangnum" n="233"><hi rend="paranum">233</hi><hi rend="dot">.</hi></p>

<p rend="gatha1"> Bhayānakena saddena upagamma mahāmuniṃ,</p>

<p rend="gathalast">Cāletuṃ neva so sakkhi aṃsumattampi cīvare;</p>

<p rend="hangnum" n="234"><hi rend="paranum">234</hi><hi rend="dot">.</hi></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Paṭhame mārayuddhamhi mārassāsi parājayo;</p>

<p rend="hangnum" n="235"><hi rend="paranum">235</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna narasārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="centre">Iti paṭhamo vijayo.</p>

<p rend="hangnum" n="236"><hi rend="paranum">236</hi><hi rend="dot">.</hi><pb ed="V" n="0.0021" /></p>

<p rend="gatha1"> Disvā namuci dhīrassa mālutenānupaddavaṃ,</p>

<p rend="gathalast">Dukkhī ca dummano āsi kodhenāturamānaso;</p>

<p rend="hangnum" n="237"><hi rend="paranum">237</hi><hi rend="dot">.</hi></p>

<p rend="gatha1"> Hotu dāni mahoghena pavāhemi imaṃ yatiṃ,</p>

<p rend="gathalast">Māpetvāna mahāmeghaṃ socanāya alaṃ mama;</p>

<p rend="hangnum" n="238"><hi rend="paranum">238</hi><hi rend="dot">.</hi></p>

<p rend="gatha1"> Iti cintiya so māro mahāmeghamamāpayi,</p>

<p rend="gathalast">Disāsumpihitā sabbā andhakāro avatthari;</p>

<p rend="hangnum" n="239"><hi rend="paranum">239</hi><hi rend="dot">.</hi></p>

<p rend="gatha1"> Uparūpari guṇā hutvā sahassāni satāni’pi,</p>

<p rend="gathalast">Dhārādharā mahādhārā vattayiṃsu samantato;</p>

<p rend="hangnum" n="240"><hi rend="paranum">240</hi><hi rend="dot">.</hi></p>

<p rend="gatha1"> Sodāminīsahassehi vinaddhaṃva nabhaṃ ahū,</p>

<p rend="gathalast">Tattha tattha disābhāge indacāpā avattatha;</p>

<p rend="hangnum" n="241"><hi rend="paranum">241</hi><hi rend="dot">.</hi></p>

<p rend="gatha1"> Mahārajatarajjūhi sibbitāva nabhāvanī,</p>

<p rend="gathalast">Dharādharorudhārāhi nirantarapavattihi;</p>

<p rend="hangnum" n="242"><hi rend="paranum">242</hi><hi rend="dot">.</hi></p>

<p rend="gatha1"> Tattha tattha patantāni ghorāsanisatā ahuṃ,</p>

<p rend="gathalast">Mahābhīma nabho bherissanā āsuṃ tahiṃ tahiṃ;</p>

<p rend="hangnum" n="243"><hi rend="paranum">243</hi><hi rend="dot">.</hi></p>

<p rend="gatha1"> Uddharanto mahāsele mahogho ca tadubbhave,</p>

<p rend="gathalast">Kelāsa sikharākāra eṇepuñje samubbahaṃ;</p>

<p rend="hangnum" n="244"><hi rend="paranum">244</hi><hi rend="dot">.</hi></p>

<p rend="gatha1"> Mahāthūpappamāṇādi mahābubbulamubbahaṃ,</p>

<p rend="gathalast">Gambhīro puthulo caṇḍo upagamma jinantikaṃ;</p>

<p rend="hangnum" n="245"><hi rend="paranum">245</hi><hi rend="dot">.</hi></p>

<p rend="gatha1"> Sarīre lomamattampi temetumasamatthako,</p>

<p rend="gathalast">Gato mahogho buddhassa’bho’nubhāvamahantatā;</p>

<p rend="hangnum" n="246"><hi rend="paranum">246</hi><hi rend="dot">.</hi></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Dutiye mārayuddhamhi mārassāsī parājayo;</p>

<p rend="hangnum" n="247"><hi rend="paranum">247</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna nara sārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="centre">Dutiyo vijayo.</p>

<p rend="hangnum" n="248"><hi rend="paranum">248</hi><hi rend="dot">.</hi><pb ed="V" n="0.0022" /></p>

<p rend="gatha1"> Tato māro asakkonto vassoghena upaddavaṃ,</p>

<p rend="gathalast">Kātuṃ tassa usūyādi kopākulamano tadā;</p>

<p rend="hangnum" n="249"><hi rend="paranum">249</hi><hi rend="dot">.</hi></p>

<p rend="gatha1"> Bhavatajja kimetena māraṇe tassa kiṃ garu,</p>

<p rend="gathalast">Idānaṅgāravuṭṭhīhi jhāpemi sahasā imaṃ;</p>

<p rend="hangnum" n="250"><hi rend="paranum">250</hi><hi rend="dot">.</hi></p>

<p rend="gatha1"> Iti cintiya so māro māpetvāṅgāra vuṭṭhiyo,</p>

<p rend="gathalast">Pesesi nabhasā tassa sambuddhassa upantikaṃ;</p>

<p rend="hangnum" n="251"><hi rend="paranum">251</hi><hi rend="dot">.</hi></p>

<p rend="gatha1"> Mahāpabbatasaṅkāsa jalitaṅgāra rāsayo,</p>

<p rend="gathalast">Dhāviṃsu nahasā tattha accimanto mahabbhayā;</p>

<p rend="hangnum" n="252"><hi rend="paranum">252</hi><hi rend="dot">.</hi></p>

<p rend="gatha1"> Cicciṭāyana saddehi pūrayanto disantaraṃ,</p>

<p rend="gathalast">Dhūpāyanto phuliṅgehi mārassāpi bhayāvahā;</p>

<p rend="hangnum" n="253"><hi rend="paranum">253</hi><hi rend="dot">.</hi></p>

<p rend="gatha1"> Ujjālentā mahārukkhe pabbate’pi ca sammukhe,</p>

<p rend="gathalast">Narakodaruggatā aggī rāsīvāti bhayāvahā;</p>

<p rend="hangnum" n="254"><hi rend="paranum">254</hi><hi rend="dot">.</hi></p>

<p rend="gatha1"> Upagantvā muhuttena nisinnaṃ munipuṅgavaṃ,</p>

<p rend="gathalast">Madhumattālijhaṅkāra nādākuladisāmukhā;</p>

<p rend="hangnum" n="255"><hi rend="paranum">255</hi><hi rend="dot">.</hi></p>

<p rend="gatha1"> Pātenti satatāmanda makarandaja bindavo,</p>

<p rend="gathalast">Mālāvataṃsakā hutvā pādamule patiṃsu tā;</p>

<p rend="hangnum" n="256"><hi rend="paranum">256</hi><hi rend="dot">.</hi></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Tatiye māra yuddhamhi mārassāsi parājayo;</p>

<p rend="hangnum" n="257"><hi rend="paranum">257</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna narasārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="centre">Tatiyo vijayo.</p>

<p rend="hangnum" n="258"><hi rend="paranum">258</hi><hi rend="dot">.</hi></p>

<p rend="gatha1"> Tenānupaddutaṃ buddhaṃ passitvāna pajāpati,</p>

<p rend="gathalast">Dukkhito dummano hutvā evaṃ cintesi dummati;</p>

<p rend="hangnum" n="259"><hi rend="paranum">259</hi><hi rend="dot">.</hi></p>

<p rend="gatha1"> Pāsāṇavassaṃ māpetvā cuṇṇetvā panimaṃ yatiṃ,</p>

<p rend="gathalast">Viddhaṃsemīti cintetvā māpesūpalavassakaṃ;</p>

<p rend="hangnum" n="260"><hi rend="paranum">260</hi><hi rend="dot">.</hi><pb ed="V" n="0.0023" /></p>

<p rend="gatha1"> Tasmiṃ vasse’ti bībhacchā dhūmāyantā sajotikā,</p>

<p rend="gathalast">Jalitaṅgārasaṅkāsā pāsāṇuccāvacā bahū;</p>

<p rend="hangnum" n="261"><hi rend="paranum">261</hi><hi rend="dot">.</hi></p>

<p rend="gatha1"> Karānaññoññasaṅghaṭṭā mahantaṃ bheravaṃ ravaṃ,</p>

<p rend="gathalast">Duddinaṃ dhūmajālāhi kurumānā samantato;</p>

<p rend="hangnum" n="262"><hi rend="paranum">262</hi><hi rend="dot">.</hi></p>

<p rend="gatha1"> Satthūpagantvābhimukhaṃ santamālāgulā viya,</p>

<p rend="gathalast">Patiṃsu siripāde te amandāmodavāhino;</p>

<p rend="hangnum" n="263"><hi rend="paranum">263</hi><hi rend="dot">.</hi></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Catutthe mārayuddhamhi mārassāsi parājayo;</p>

<p rend="hangnum" n="264"><hi rend="paranum">264</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna narasārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="centre">Catuttho vijayo.</p>

<p rend="hangnum" n="265"><hi rend="paranum">265</hi><hi rend="dot">.</hi></p>

<p rend="gatha1"> Disvānattamano māro ditto kodhagginā tadā,</p>

<p rend="gathalast">Māpetvā’yudhavassaṃ so pesesi tadupantikaṃ;</p>

<p rend="hangnum" n="266"><hi rend="paranum">266</hi><hi rend="dot">.</hi></p>

<p rend="gatha1"> Nettiṃsacchūrikā satti heṇḍivāla gadādayo,</p>

<p rend="gathalast">Tiṇgadhārā pajjalitā acirajjuti sannibhā;</p>

<p rend="hangnum" n="267"><hi rend="paranum">267</hi><hi rend="dot">.</hi></p>

<p rend="gatha1"> Yathā pupphopahāropagantvāna gaganaṅganā,</p>

<p rend="gathalast">Evaṃ sambuddhapādesu patiṃsu parivattitā;</p>

<p rend="hangnum" n="268"><hi rend="paranum">268</hi><hi rend="dot">.</hi></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Pañcame mārayuddhamhi mārassāsi parājayo;</p>

<p rend="hangnum" n="269"><hi rend="paranum">269</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna narasārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="centre">Pañcamo vijayo.</p>

<p rend="hangnum" n="270"><hi rend="paranum">270</hi><hi rend="dot">.</hi></p>

<p rend="gatha1"> Taṃ disvā pāpimā kuddho yaṃ yaṃ tassa karoma’haṃ,</p>

<p rend="gathalast">Taṃ taṃ’dānī na sakkoti kiñci kākumu’pakkamaṃ;</p>

<p rend="hangnum" n="271"><hi rend="paranum">271</hi><hi rend="dot">.</hi><pb ed="V" n="0.0024" /></p>

<p rend="gatha1"> Māpesi kukkulaṃ vassaṃ māramīta’dhunā muniṃ,</p>

<p rend="gathalast">So’gā’kāsā sampaditto dhūmāyantova pajjalaṃ;</p>

<p rend="hangnum" n="272"><hi rend="paranum">272</hi><hi rend="dot">.</hi></p>

<p rend="gatha1"> Jinassābhimukhaṃ gantvā kukkulo parivattiya,</p>

<p rend="gathalast">Candanassa sitabbhassa dhūlī hutvāna pagghari;</p>

<p rend="hangnum" n="273"><hi rend="paranum">273</hi><hi rend="dot">.</hi></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Chaṭṭhe namuci yuddhamhi mārassāsī parājayo;</p>

<p rend="hangnum" n="274"><hi rend="paranum">274</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna narasārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="centre">Chaṭṭho vijayo.</p>

<p rend="hangnum" n="275"><hi rend="paranum">275</hi><hi rend="dot">.</hi></p>

<p rend="gatha1"> Tato disvāna taṃ kaṇho kaṇhasenā purakkhato,</p>

<p rend="gathalast">Saṅkuddho pesayi tattha vassaṃ so sikatāmayaṃ;</p>

<p rend="hangnum" n="276"><hi rend="paranum">276</hi><hi rend="dot">.</hi></p>

<p rend="gatha1"> Khadīraṅgāra saṅkāsā vālukā gaganāgatā,</p>

<p rend="gathalast">Bhassantā jinapādante vāsacuṇṇattamāgatā;</p>

<p rend="hangnum" n="277"><hi rend="paranum">277</hi><hi rend="dot">.</hi></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Sattame mārayuddhamhi mārassāsi parājayo;</p>

<p rend="hangnum" n="278"><hi rend="paranum">278</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna nara sārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="centre">Sattamo vijayo.</p>

<p rend="hangnum" n="279"><hi rend="paranum">279</hi><hi rend="dot">.</hi></p>

<p rend="gatha1"> Tampi disvā asajjanto ahirī kopaketuko,</p>

<p rend="gathalast">Māpetvā palipandāni tattha osīdayāmi taṃ;</p>

<p rend="hangnum" n="280"><hi rend="paranum">280</hi><hi rend="dot">.</hi></p>

<p rend="gatha1"> Iti cintiya māpetvā pesesi palipaṃ ghanaṃ,</p>

<p rend="gathalast">Dhūpāyanto pajjalanto gantvā so nabhasā lahuṃ;</p>

<p rend="hangnum" n="281"><hi rend="paranum">281</hi><hi rend="dot">.</hi></p>

<p rend="gatha1"> Sambuddhasiripādamhi sampatto nibbuto tato,</p>

<p rend="gathalast">Nānāsugandhasambhuta gandhakaddamataṃ gato;</p>

<p rend="hangnum" n="282"><hi rend="paranum">282</hi><hi rend="dot">.</hi><pb ed="V" n="0.0025" /></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Aṭṭhame mārayuddhamhi mārassāsi parājayo;</p>

<p rend="hangnum" n="283"><hi rend="paranum">283</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna narasārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="hangnum" n="284"><hi rend="paranum">284</hi><hi rend="dot">.</hi></p>

<p rend="gatha1"> Olokento tato māro mārāriṃ siriyujjalaṃ,</p>

<p rend="gathalast">Disvā cittampasādetumasakkonto’ti kopavā;</p>

<p rend="hangnum" n="285"><hi rend="paranum">285</hi><hi rend="dot">.</hi></p>

<p rend="gatha1"> Ajjetamandhakārasmiṃ pakkhipitvā pamohituṃ,</p>

<p rend="gathalast">Mayhaṃ bhāroti cintetvā māpesi timiraṃ ghanaṃ;</p>

<p rend="hangnum" n="286"><hi rend="paranum">286</hi><hi rend="dot">.</hi></p>

<p rend="gatha1"> Lokantaresu sambhuta timiso’va bhayāvaho,</p>

<p rend="gathalast">Gantvāna gaganā so hi patvāna munisantikaṃ;</p>

<p rend="hangnum" n="287"><hi rend="paranum">287</hi><hi rend="dot">.</hi></p>

<p rend="gatha1"> Yathā timiramāyāti vināsaṃ suriyuggate,</p>

<p rend="gathalast">Evamāsi jinaggamhi andhakāro tathāvidho;</p>

<p rend="hangnum" n="288"><hi rend="paranum">288</hi><hi rend="dot">.</hi></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Navame mārayuddhamhi mārassāsi parājayo;</p>

<p rend="hangnum" n="289"><hi rend="paranum">289</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna narasārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="centre">Navamo vijayo.</p>

<p rend="hangnum" n="290"><hi rend="paranum">290</hi><hi rend="dot">.</hi></p>

<p rend="gatha1"> Evaṃ navahi vuṭṭhihi katvā māro mahā bhavaṃ,</p>

<p rend="gathalast">Na tassopaddavaṃ disvā dittakopānalākulo;</p>

<p rend="hangnum" n="291"><hi rend="paranum">291</hi><hi rend="dot">.</hi></p>

<p rend="gatha1"> Gahetvāna tato khippaṃ ṭhapitaṃ attaguttiyā,</p>

<p rend="gathalast">Cakkāyudhaṃ mahātejaṃ kupito khipi vegasā;</p>

<p rend="hangnum" n="292"><hi rend="paranum">292</hi><hi rend="dot">.</hi></p>

<p rend="gatha1"> Dhārādharaṃ tamuggayha kuddho paharate yadī,</p>

<p rend="gathalast">Kalīraṃva asajjanto vikhaṇḍeti pajāpati;</p>

<p rend="hangnum" n="293"><hi rend="paranum">293</hi><hi rend="dot">.</hi></p>

<p rend="gatha1"> Tatheva so mahiṃ kuddho māro khipati vegavā,</p>

<p rend="gathalast">Na bhavantosadhā pāṇā visussanti sarādayo;</p>

<p rend="hangnum" n="294"><hi rend="paranum">294</hi><hi rend="dot">.</hi><pb ed="V" n="0.0026" /></p>

<p rend="gatha1"> Tatheva kupito tena khipate so mahambudhiṃ,</p>

<p rend="gathalast">Vilayaṃ jalajā yanti sussate so mahaṇṇavo;</p>

<p rend="hangnum" n="295"><hi rend="paranum">295</hi><hi rend="dot">.</hi></p>

<p rend="gatha1"> Evaṃ mahānubhāvo so gacchanto jalambare,</p>

<p rend="gathalast">Patvāna patito nāthaṃ hutvāna pupphacumbaṭaṃ;</p>

<p rend="hangnum" n="296"><hi rend="paranum">296</hi><hi rend="dot">.</hi></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Dasame mārayuddhamhi mārassāsi parājayo;</p>

<p rend="hangnum" n="297"><hi rend="paranum">297</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna narasārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="centre">Dasamo vijayo.</p>

<p rend="hangnum" n="298"><hi rend="paranum">298</hi><hi rend="dot">.</hi></p>

<p rend="gatha1"> Iti kopagginā dittamanaṃ māraṃ tadā jino,</p>

<p rend="gathalast">Karuṇājalasekena nibbāpento nisīdi so;</p>

<p rend="hangnum" n="299"><hi rend="paranum">299</hi><hi rend="dot">.</hi></p>

<p rend="gatha1"> Evaṃ katvāpi so kuddho aladdhavijayo tadā,</p>

<p rend="gathalast">Āmantesi sakaṃ senaṃ palayānalabheravaṃ;</p>

<p rend="hangnum" n="300"><hi rend="paranum">300</hi><hi rend="dot">.</hi></p>

<p rend="gatha1"> Ethāsu vata’re mayhaṃ assavā mārakiṅkarā,</p>

<p rend="gathalast">Nānāvesadharā hotha dhāretha vividhāyudhe;</p>

<p rend="hangnum" n="301"><hi rend="paranum">301</hi><hi rend="dot">.</hi></p>

<p rend="gatha1"> Saddehetaṃ palāpetha yātha gaṇhatha bandhatha,</p>

<p rend="gathalast">Pāde gahetvā khipatha cakkavāḷantaraṃ ito;</p>

<p rend="hangnum" n="302"><hi rend="paranum">302</hi><hi rend="dot">.</hi></p>

<p rend="gatha1"> Athagā saha vācāhi bhiṃsā sā māravāhinī,</p>

<p rend="gathalast">Turaṅga vyaggha mātaṅga sīhādirūpa bhiṃsanā;</p>

<p rend="hangnum" n="303"><hi rend="paranum">303</hi><hi rend="dot">.</hi></p>

<p rend="gatha1"> Sā mārassubhato passe catuvīsatiyojane,</p>

<p rend="gathalast">Ṭhitā pacchimabhāgamhī cakkavāḷasilāvadhiṃ;</p>

<p rend="hangnum" n="304"><hi rend="paranum">304</hi><hi rend="dot">.</hi></p>

<p rend="gatha1"> Bahalattena sā āsi sampuṇṇa navayojanā,</p>

<p rend="gathalast">Yakkha peta pisācādi vesehi bhayavāhinī;</p>

<p rend="hangnum" n="305"><hi rend="paranum">305</hi><hi rend="dot">.</hi></p>

<p rend="gatha1"> Saṃvaṭṭa vātasampāta khubhītambudhino viya,</p>

<p rend="gathalast">Ullola bhimaghoso tu gato brahmapurāvadhiṃ;</p>

<p rend="hangnum" n="306"><hi rend="paranum">306</hi><hi rend="dot">.</hi><pb ed="V" n="0.0027" /></p>

<p rend="gatha1"> Danta saṅghaṭṭa sañjāta jālāmālā samākulā,</p>

<p rend="gathalast">Tesaṃgārā’va dittāsuṃ kodhummīlita locanā</p>

<p rend="hangnum" n="307"><hi rend="paranum">307</hi><hi rend="dot">.</hi></p>

<p rend="gatha1"> Vahanti dhūmakkhandhāni mukhakoṭara koṭihī,</p>

<p rend="gathalast">Nīhaṭā nīhaṭā jivhā subhīmoragataṃ gatā;</p>

<p rend="hangnum" n="308"><hi rend="paranum">308</hi><hi rend="dot">.</hi></p>

<p rend="gatha1"> Uddharitvāna tālādi karitvāna sarāsane,</p>

<p rend="gathalast">Bhujaṅge ca guṇe keci gāḷhamākaḍḍhayanti ca;</p>

<p rend="hangnum" n="309"><hi rend="paranum">309</hi><hi rend="dot">.</hi></p>

<p rend="gatha1"> Puṇḍarīkaccha sīhādī khipantābhimukhe tadā,</p>

<p rend="gathalast">Dhāvanteke samuggayha purato dittapabbate;</p>

<p rend="hangnum" n="310"><hi rend="paranum">310</hi><hi rend="dot">.</hi></p>

<p rend="gatha1"> Bhayānakāti nekāni sīsāneka kalebare,</p>

<p rend="gathalast">Māpayitvāna purato dhāvanti keci kiṅkarā;</p>

<p rend="hangnum" n="311"><hi rend="paranum">311</hi><hi rend="dot">.</hi></p>

<p rend="gatha1"> Sīsena sīhasaṅkāsā gattena manujopamā,</p>

<p rend="gathalast">Buddhassābhimukhaṃ keci dhāvanti māra kiṅkarā;</p>

<p rend="hangnum" n="312"><hi rend="paranum">312</hi><hi rend="dot">.</hi></p>

<p rend="gatha1"> Kaṇṭhīravākāradehā mukhena khalu rakkhasā,</p>

<p rend="gathalast">Hutvāna abhidhāvanti kecimārassa kiṅkarā;</p>

<p rend="hangnum" n="313"><hi rend="paranum">313</hi><hi rend="dot">.</hi></p>

<p rend="gatha1"> Daṇḍamānavakā sīsabhāgenā’tibhayāvahā,</p>

<p rend="gathalast">Gattena rakkhasā hutvā keci dhāvanti kiṅakarā;</p>

<p rend="hangnum" n="314"><hi rend="paranum">314</hi><hi rend="dot">.</hi></p>

<p rend="gatha1"> Dīpacchebha turaṅgānaṃ vyaggha khaggavisāṇinaṃ,</p>

<p rend="gathalast">Varāha mahisādīnaṃ kaṇṇapāvura bhoginaṃ;</p>

<p rend="hangnum" n="315"><hi rend="paranum">315</hi><hi rend="dot">.</hi></p>

<p rend="gatha1"> Sīsākāra mahāsīse tabbiruddhe kalebare,</p>

<p rend="gathalast">Māpetvā abhidhāvanti keci mārassa kiṅkarā;</p>

<p rend="hangnum" n="316"><hi rend="paranum">316</hi><hi rend="dot">.</hi></p>

<p rend="gatha1"> Ākaḍḍhentā kapolānaṃ karasākhāhi sammukhe,</p>

<p rend="gathalast">Dassayantā mahādāṭhaṃ kecenti mārakiṅkarā;</p>

<p rend="hangnum" n="317"><hi rend="paranum">317</hi><hi rend="dot">.</hi></p>

<p rend="gatha1"> Tikhiṇagganakhā keci phālayantā sakodare,</p>

<p rend="gathalast">Ante gale pilandhitvā dhāvanti kiṅkarāpare;</p>

<p rend="hangnum" n="318"><hi rend="paranum">318</hi><hi rend="dot">.</hi></p>

<p rend="gatha1"> Gilantā keci phaṇino uggirantā tatheva ca,</p>

<p rend="gathalast">Sīsa kandhara kaṇṇanta bāhu aṅguli ādisu;</p>

<p rend="hangnum" n="319"><hi rend="paranum">319</hi><hi rend="dot">.</hi><pb ed="V" n="0.0028" /></p>

<p rend="gatha1"> Sakalesu sarīresu visadhūmaggi saṅkule,</p>

<p rend="gathalast">Dhārentā’sivise keci dhāvantyagge bhayāvahā;</p>

<p rend="hangnum" n="320"><hi rend="paranum">320</hi><hi rend="dot">.</hi></p>

<p rend="gatha1"> Padittāyogule gayha khipanteke anekadhā,</p>

<p rend="gatha2">Dittapabbatamuddhacca keci aggikapālake,</p>

<p rend="gathalast">Khipannā abhidhāvanti daṭṭhoṭṭhā bhīmalocanā;</p>

<p rend="hangnum" n="321"><hi rend="paranum">321</hi><hi rend="dot">.</hi></p>

<p rend="gatha1"> Lālayantā sakā jivhā khandhe katvāna muggare,</p>

<p rend="gathalast">Mattabhujaṅga vesena dhāvanti apare bhaṭā;</p>

<p rend="hangnum" n="322"><hi rend="paranum">322</hi><hi rend="dot">.</hi></p>

<p rend="gatha1"> Pibantā lohitāneke khādantā pisite pare,</p>

<p rend="gathalast">Pisācāva’caruṃ keci munirājassa aggato;</p>

<p rend="hangnum" n="323"><hi rend="paranum">323</hi><hi rend="dot">.</hi></p>

<p rend="gatha1"> Ullaṅghantā ca selentā dhāvantā jalitāyudhā,</p>

<p rend="gathalast">Bhimavesadharā yakkhā kecenti bhakuṭīmukhā;</p>

<p rend="hangnum" n="324"><hi rend="paranum">324</hi><hi rend="dot">.</hi></p>

<p rend="gatha1"> Paṇuṇṇa saravassehi kuntatomara vuṭṭhihi,</p>

<p rend="gathalast">Bheṇḍivālā’sicakkehi nibbharāsi digantaraṃ;</p>

<p rend="hangnum" n="325"><hi rend="paranum">325</hi><hi rend="dot">.</hi></p>

<p rend="gatha1"> Yaṃ diṭṭha suta mattena maraṇaṃ citta vibbhamaṃ,</p>

<p rend="gathalast">Yāti loko kathaṃ ko taṃ nissesaṃ bhāsate naro;</p>

<p rend="hangnum" n="326"><hi rend="paranum">326</hi><hi rend="dot">.</hi></p>

<p rend="gatha1"> Nekadantasahassehi nikkhantaggisikhāyutaṃ,</p>

<p rend="gathalast">Dānanijjharasampātaṃ bhīmagajjanagajjitaṃ;</p>

<p rend="hangnum" n="327"><hi rend="paranum">327</hi><hi rend="dot">.</hi></p>

<p rend="gatha1"> Nekasata karaggehi dhatāyolaguḷādikaṃ,</p>

<p rend="gathalast">Sannaddhaṃ kavacādīhi giriṃca girimekhalaṃ;</p>

<p rend="hangnum" n="328"><hi rend="paranum">328</hi><hi rend="dot">.</hi></p>

<p rend="gatha1"> Ārūḷho pāpimā tattha ussāpetvā jayaddhajaṃ,</p>

<p rend="gathalast">Visālāvatta dāṭhaggo cipiṭagga bhagga nāsiko;</p>

<p rend="hangnum" n="329"><hi rend="paranum">329</hi><hi rend="dot">.</hi></p>

<p rend="gatha1"> Daṭṭhoṭṭha bhīmavadano bhakuṭī vali lalāṭako,</p>

<p rend="gathalast">Kodhānalehi sandiddha mahakkho tambadāṭhīko;</p>

<p rend="hangnum" n="330"><hi rend="paranum">330</hi><hi rend="dot">.</hi></p>

<p rend="gatha1"> Nīlapabbata saṅakkāsa visamaṅgo mahodaro,</p>

<p rend="gathalast">Gonasoraga sappādi aṅgīkata subhiṃsano;</p>

<p rend="hangnum" n="331"><hi rend="paranum">331</hi><hi rend="dot">.</hi><pb ed="V" n="0.0029" /></p>

<p rend="gatha1"> Sahassabāhuṃ māpetvā chūrikā yaṭṭhi satti ca,</p>

<p rend="gathalast">Kodaṇḍacaṇḍabāṇe ca cakka kuntagadādi ca;</p>

<p rend="hangnum" n="332"><hi rend="paranum">332</hi><hi rend="dot">.</hi></p>

<p rend="gatha1"> Saṅku vetālikā pharasu pāsamuggara aṅkuse,</p>

<p rend="gathalast">Gahetvā kaṇayañcātha tisūla vajirāyudhe;</p>

<p rend="hangnum" n="333"><hi rend="paranum">333</hi><hi rend="dot">.</hi></p>

<p rend="gatha1"> Parivattesi ākāse tesamaññoñña ghaṭṭanā,</p>

<p rend="gathalast">Uggatehi phuliṅgehi dhāvantehi samantato;</p>

<p rend="hangnum" n="334"><hi rend="paranum">334</hi><hi rend="dot">.</hi></p>

<p rend="gatha1"> Aggi cakkaparītaṃca kurumāno nijaṃ tanuṃ,</p>

<p rend="gatha2">Āvahanto bhayaṃ brahma sura siddhādīnaṃ tadā,</p>

<p rend="gathalast">Sa māraseno so māro bhagavantamupāgami;</p>

<p rend="hangnum" n="335"><hi rend="paranum">335</hi><hi rend="dot">.</hi></p>

<p rend="gatha1"> Udayāvalakūṭamhi bhāsantova pabhākaro,</p>

<p rend="gathalast">Suppatiṭṭhitamerū’va tikūṭācala muddhani;</p>

<p rend="hangnum" n="336"><hi rend="paranum">336</hi><hi rend="dot">.</hi></p>

<p rend="gatha1"> Katvāna piṭṭhito bodhiṃ bhūruhaṃ vajirāsane,</p>

<p rend="gathalast">Nisinno bhagavā’tīva niccalo atirocati;</p>

<p rend="hangnum" n="337"><hi rend="paranum">337</hi><hi rend="dot">.</hi></p>

<p rend="gatha1"> Akampo so munī evamagge’kāsi nijaṃ balaṃ,</p>

<p rend="gathalast">Sammappadhānasaṃyutto dayāmetto mahesiko;</p>

<p rend="hangnum" n="338"><hi rend="paranum">338</hi><hi rend="dot">.</hi></p>

<p rend="gatha1"> Catubuddhabhumisaṅkhāta jayabhumimudikkhiya,</p>

<p rend="gathalast">Catussaṅgahavatthūnaṃ yojetvā dvārakoṭṭhake;</p>

<p rend="hangnum" n="339"><hi rend="paranum">339</hi><hi rend="dot">.</hi></p>

<p rend="gatha1"> Yojetvāna thiraṃ tattha saddhādibalakoṭṭhake,</p>

<p rend="gathalast">Satipaṭṭhānapākāre abhejjindriya gopure;</p>

<p rend="hangnum" n="340"><hi rend="paranum">340</hi><hi rend="dot">.</hi></p>

<p rend="gatha1"> Thirañāṇayudhākiṇṇe mettā sannāha vammito,</p>

<p rend="gathalast">Abhīta bhāratī bhuri bherisaṅkha purakkhato;</p>

<p rend="hangnum" n="341"><hi rend="paranum">341</hi><hi rend="dot">.</hi></p>

<p rend="gatha1"> Caturaṅgaviriyuttuṅga mātaṅgakkhandhasaṅgato,</p>

<p rend="gathalast">Puññasambhārabhārena kampayaṃ vasudhātalaṃ;</p>

<p rend="hangnum" n="342"><hi rend="paranum">342</hi><hi rend="dot">.</hi></p>

<p rend="gatha1"> Cariyattaya saṅkhāta’mussāpita jayaddhajo,</p>

<p rend="gathalast">Evaṃ vidhāya mārāri mārasaṅgāma maṇḍalaṃ;</p>

<p rend="hangnum" n="343"><hi rend="paranum">343</hi><hi rend="dot">.</hi></p>

<p rend="gatha1"> Dānādayo mahāyodhe āhūya sahajātake,</p>

<p rend="gathalast">Suṇātha bho giraṃ mayhaṃ bhavatajja mahā bhavo;</p>

<p rend="hangnum" n="344"><hi rend="paranum">344</hi><hi rend="dot">.</hi><pb ed="V" n="0.0030" /></p>

<p rend="gatha1"> Etha yātha samaggattha na ossakkatha sujjhatha,</p>

<p rend="gathalast">Vijetuṃ mārayuddhamhī na sakkā’sesajantuhi;</p>

<p rend="hangnum" n="345"><hi rend="paranum">345</hi><hi rend="dot">.</hi></p>

<p rend="gatha1"> Ajja gacchati niṭṭhānaṃ so bho pāramitābhaṭā,</p>

<p rend="gathalast">Sahussāhā mamaggamhi dassetha vīriyaṃ sakaṃ;</p>

<p rend="hangnum" n="346"><hi rend="paranum">346</hi><hi rend="dot">.</hi></p>

<p rend="gatha1"> Atha dānabhaṭo āha apphoṭaṃ diguṇaṃ bhujaṃ,</p>

<p rend="gathalast">Passadāni mahāvīra balaṃ me māradhaṃsane;</p>

<p rend="hangnum" n="347"><hi rend="paranum">347</hi><hi rend="dot">.</hi></p>

<p rend="gatha1"> Paramatthapārami yodhaṃ tathe’va upapāramiṃ,</p>

<p rend="gathalast">Ubho passe karitvāna saseno dhāvi dappavā;</p>

<p rend="hangnum" n="348"><hi rend="paranum">348</hi><hi rend="dot">.</hi></p>

<p rend="gatha1"> Tatheva sīlanāmavho pāramībhaṭa’muttamo,</p>

<p rend="gathalast">Nikkhamma saha senāya mārasenamabhiddavī;</p>

<p rend="hangnum" n="349"><hi rend="paranum">349</hi><hi rend="dot">.</hi></p>

<p rend="gatha1"> Tathānekkhammanāmopi sannaddho’sabhaṭo bhaṭo,</p>

<p rend="gathalast">Mārasenāmige hantuṃ dhāvi dīpī’va sāhaso;</p>

<p rend="hangnum" n="350"><hi rend="paranum">350</hi><hi rend="dot">.</hi></p>

<p rend="gatha1"> Paññāyodho’pi gacchanto sāṭopo dhāvi dappavā,</p>

<p rend="gathalast">Māramerumahā ajja sasenummūlayāmiti;</p>

<p rend="hangnum" n="351"><hi rend="paranum">351</hi><hi rend="dot">.</hi></p>

<p rend="gatha1"> Vīriyapāramitā yodho daṭṭhoṭṭho bhīmagajjano,</p>

<p rend="gathalast">Sosemi mama tejena vadaṃ’gā māra sāgaraṃ;</p>

<p rend="hangnum" n="352"><hi rend="paranum">352</hi><hi rend="dot">.</hi></p>

<p rend="gatha1"> Khantisaccavhayā ceva tato’dhiṭṭhānako bhaṭo,</p>

<p rend="gathalast">Āsu dhāviṃsu pātetuṃ mārassa makaraddhajaṃ;</p>

<p rend="hangnum" n="353"><hi rend="paranum">353</hi><hi rend="dot">.</hi></p>

<p rend="gatha1"> Mettānāmo mahāyodho māro mayhamalanti’gā,</p>

<p rend="gathalast">Upekkhako’pī so yodho mārasenaṃ padālituṃ;</p>

<p rend="hangnum" n="354"><hi rend="paranum">354</hi><hi rend="dot">.</hi></p>

<p rend="gatha1"> Pesetvevaṃ jino senaṃ’sarīraṃ daḷhavikkamaṃ,</p>

<p rend="gathalast">Nisidi tassa tejena nirussāhāsi sā camū;</p>

<p rend="hangnum" n="355"><hi rend="paranum">355</hi><hi rend="dot">.</hi></p>

<p rend="gatha1"> Aho bho vimhayaṃ dāni suṇātha munino mama,</p>

<p rend="gathalast">Jeti eko nisinnova samāraṃ māravāhiniṃ;</p>

<p rend="hangnum" n="356"><hi rend="paranum">356</hi><hi rend="dot">.</hi></p>

<p rend="gatha1"> Kopānalena sandittaṃ duṭṭha ruṭṭhaṃ pajāpatiṃ,</p>

<p rend="gathalast">Aduṭṭho jeti sambuddho ānubhāvo hi tādiso;</p>

<p rend="hangnum" n="357"><hi rend="paranum">357</hi><hi rend="dot">.</hi><pb ed="V" n="0.0031" /></p>

<p rend="gatha1"> Dittāyudhe khipante’pi vijjhante vasavattinī,</p>

<p rend="gathalast">Nirāyudho’va taṃ jeti ānubhāvo hi tādiso;</p>

<p rend="hangnum" n="358"><hi rend="paranum">358</hi><hi rend="dot">.</hi></p>

<p rend="gatha1"> Sahāṭopaṃ sahaṅakāraṃ māraṃ sāḍambaraṃ tadā,</p>

<p rend="gathalast">Niccalo jeti sambuddho ānubhāvo hi tādiso;</p>

<p rend="hangnum" n="359"><hi rend="paranum">359</hi><hi rend="dot">.</hi></p>

<p rend="gatha1"> Hatthassa rathapattīhi dhāvantaṃ tamitocito,</p>

<p rend="gathalast">Nisinnova jino jeti ānubhāvo hi tādiso;</p>

<p rend="hangnum" n="360"><hi rend="paranum">360</hi><hi rend="dot">.</hi></p>

<p rend="gatha1"> Bhāsantaṃ nekadhā kaṇṇa kaṭhora giramantakaṃ,</p>

<p rend="gathalast">Nissaddo jeti sambuddho ānubhāvo hi tādiso;</p>

<p rend="hangnum" n="361"><hi rend="paranum">361</hi><hi rend="dot">.</hi></p>

<p rend="gatha1"> Māropāgamma aṭṭhāsi laṅghituṃ asamatthako,</p>

<p rend="gathalast">Buddhatejaggi pākāraṃ dittamabbhuggataṃ thiraṃ;</p>

<p rend="hangnum" n="362"><hi rend="paranum">362</hi><hi rend="dot">.</hi></p>

<p rend="gatha1"> Tadāha namuci kuddho bhujamukkhippa’mīdisaṃ,</p>

<p rend="gathalast">Khippaṃ siddhattha he gaccha santakedaṃ mamāsanaṃ;</p>

<p rend="hangnum" n="363"><hi rend="paranum">363</hi><hi rend="dot">.</hi></p>

<p rend="gatha1"> No ce gacchasi te hadayaṃ phālemi nakhasattihi,</p>

<p rend="gathalast">Vicuṇṇemi tuvaṃ pāde gahetvā pathavītale;</p>

<p rend="hangnum" n="364"><hi rend="paranum">364</hi><hi rend="dot">.</hi></p>

<p rend="gatha1"> Passa me mahatiṃ senaṃ passa āyudhasañcayaṃ,</p>

<p rend="gathalast">Tena taṃ abhimaddāmi tuvaṭaṃ gacchidaṃ mama;</p>

<p rend="hangnum" n="365"><hi rend="paranum">365</hi><hi rend="dot">.</hi></p>

<p rend="gatha1"> Athassa vacanaṃ sutvā jino’ha madhuraṅgiro,</p>

<p rend="gathalast">Kadā te pūritā māra pallaṅkatthāya pāramī;</p>

<p rend="hangnum" n="366"><hi rend="paranum">366</hi><hi rend="dot">.</hi></p>

<p rend="gatha1"> Kadā adāsi sīsādī dānaṃ sīlaṃ kathaṃ tava,</p>

<p rend="gathalast">Tadatthāya kathāpehi ke te paccakkhakārakā;</p>

<p rend="hangnum" n="367"><hi rend="paranum">367</hi><hi rend="dot">.</hi></p>

<p rend="gatha1"> Athā’ha pharuso māro netaṃ garu mune mama,</p>

<p rend="gathalast">Ayaṃ sā parisā sabbā tassa paccakkhakārakaṃ;</p>

<p rend="hangnum" n="368"><hi rend="paranum">368</hi><hi rend="dot">.</hi></p>

<p rend="gatha1"> Ugghosesi mahāsenā pakkhī’hanti visuṃ visuṃ,</p>

<p rend="gathalast">Bhumudriyana mattova tato kolāhalo ahu;</p>

<p rend="hangnum" n="369"><hi rend="paranum">369</hi><hi rend="dot">.</hi></p>

<p rend="gatha1"> Athāha māro samaṇa ahaṃ sakkhi kathāpayiṃ,</p>

<p rend="gathalast">Tava ko sakkhi yajjatthi kathāpehi lahuṃ mama;</p>

<p rend="hangnum" n="370"><hi rend="paranum">370</hi><hi rend="dot">.</hi><pb ed="V" n="0.0032" /></p>

<p rend="gatha1"> Athāha bhagavā tassa gambhīraṃ madhuraṃ giraṃ,</p>

<p rend="gathalast">Nicchārentā mayūrassa sunādaṃ phaṇino yathā;</p>

<p rend="hangnum" n="371"><hi rend="paranum">371</hi><hi rend="dot">.</hi></p>

<p rend="gatha1"> Taveva me na santīdha paccakkhatthaṃ sacetanā,</p>

<p rend="gathalast">Acetanāva medāni santi paccakkhavādino;</p>

<p rend="hangnum" n="372"><hi rend="paranum">372</hi><hi rend="dot">.</hi></p>

<p rend="gatha1"> Iti vatvāna mārāri sañtdhā jimūta gabbhato,</p>

<p rend="gathalast">Nikkhanta vijjusaṅkāsaṃ karaṃ cāmīkarajjutiṃ;</p>

<p rend="hangnum" n="373"><hi rend="paranum">373</hi><hi rend="dot">.</hi></p>

<p rend="gatha1"> Ratta cīvaragabbhamhā nīharitvā jino tadā,</p>

<p rend="gathalast">Dharaṇyabhimukhaṃ’kāsi uddissa bhumikāminiṃ;</p>

<p rend="hangnum" n="374"><hi rend="paranum">374</hi><hi rend="dot">.</hi></p>

<p rend="gatha1"> Dānamānādikamme me kampantī jātijātiyaṃ,</p>

<p rend="gathalast">Kimajja nissaṇāsī’ti jino vācamudāharī;</p>

<p rend="hangnum" n="375"><hi rend="paranum">375</hi><hi rend="dot">.</hi></p>

<p rend="gatha1"> Sakkhi’hanti vadantīva tato bhumivaraṅganā,</p>

<p rend="gathalast">Saḷilāvanipariyantā gajjanti nacci tāvade;</p>

<p rend="hangnum" n="376"><hi rend="paranum">376</hi><hi rend="dot">.</hi></p>

<p rend="gatha1"> Mahī sāgara ūmī’va uṭṭhāpenti mahūmiyo,</p>

<p rend="gathalast">Chaddhā kampi kulālassa cakkaṃvāti paribbhami;</p>

<p rend="hangnum" n="377"><hi rend="paranum">377</hi><hi rend="dot">.</hi></p>

<p rend="gatha1"> Himavā girirājā ca yugandhara nagādayo,</p>

<p rend="gathalast">Kūṭabāgā samukkhippa nacciṃsu naṭakā viya;</p>

<p rend="hangnum" n="378"><hi rend="paranum">378</hi><hi rend="dot">.</hi></p>

<p rend="gatha1"> Disvā sutvā tamaccheraṃ gayenubbigga mānasā,</p>

<p rend="gathalast">Mārasenā pabhinnāsi bhinnavelova sāgaro;</p>

<p rend="hangnum" n="379"><hi rend="paranum">379</hi><hi rend="dot">.</hi></p>

<p rend="gatha1"> Bhayenaṭṭassarā bhantā patantaññoñña ghaṭṭanā,</p>

<p rend="gathalast">Vikiritvā kace piṭṭhe dhāviṃsu mārakiṅkarā;</p>

<p rend="hangnum" n="380"><hi rend="paranum">380</hi><hi rend="dot">.</hi></p>

<p rend="gatha1"> Gahitāyudhāni chaḍḍentā pidahantānanaṃ karā,</p>

<p rend="gathalast">Nivatthavatthamatte’pi dhāviṃsu anapekkhakā;</p>

<p rend="hangnum" n="381"><hi rend="paranum">381</hi><hi rend="dot">.</hi></p>

<p rend="gatha1"> Aṅguliyo mukhe keci pakkhipanti rudanti ca,</p>

<p rend="gathalast">Keci vandanti yāvanti abhayaṃ sāmi dehi no;</p>

<p rend="hangnum" n="382"><hi rend="paranum">382</hi><hi rend="dot">.</hi></p>

<p rend="gatha1"> Siddhattho’yaṃ jito kinnu nissāsā ruddhabhāsanā,</p>

<p rend="gathalast">Piṭṭhipassamudikkhanti dhāviṃsu cakitā pare;</p>

<p rend="hangnum" n="383"><hi rend="paranum">383</hi><hi rend="dot">.</hi><pb ed="V" n="0.0033" /></p>

<p rend="gatha1"> Girimekhalo’pi nāgindo jannukena patī tadā,</p>

<p rend="gathalast">Māro’pi patito khippaṃ dhāvitvā’dassanaṃ gato;</p>

<p rend="hangnum" n="384"><hi rend="paranum">384</hi><hi rend="dot">.</hi></p>

<p rend="gatha1"> Taṅkaṇe uggato āsi satthu kitti jayaddhajo,</p>

<p rend="gathalast">Avahentova surādīnaṃ brahmalokāvadhiṃ gato;</p>

<p rend="hangnum" n="385"><hi rend="paranum">385</hi><hi rend="dot">.</hi></p>

<p rend="gatha1"> Tadāsi vijayo tassa sambuddhassa sirīmato,</p>

<p rend="gathalast">Carime mārayuddhamhi mārassāsi parājayo;</p>

<p rend="hangnum" n="386"><hi rend="paranum">386</hi><hi rend="dot">.</hi></p>

<p rend="gatha1"> Evaṃ mahānubhāvoti mantvāna narasārathiṃ,</p>

<p rend="gathalast">Niccaṃ vandatha pūjetha so hi vo saraṇaṃ sadā;</p>

<p rend="centre">Ekādasamo vijayo.</p>

<p rend="hangnum" n="387"><hi rend="paranum">387</hi><hi rend="dot">.</hi></p>

<p rend="gatha1"> Laddhābhivijaye buddhe nisinne vajirāsane,</p>

<p rend="gathalast">Parivārayuṃ gatāgamma pure viya surādayo;</p>

<p rend="hangnum" n="388"><hi rend="paranum">388</hi><hi rend="dot">.</hi></p>

<p rend="gatha1"> Devā te nikhilā netvā nānāpūjāvidhiṃ tato,</p>

<p rend="gathalast">Santuṭṭhā munino’kāsuṃ mahantaṃ jayamaṅgalaṃ;</p>

<p rend="hangnum" n="389"><hi rend="paranum">389</hi><hi rend="dot">.</hi></p>

<p rend="gatha1"> Sampattātha nisākantā mānetuṃca munissaraṃ,</p>

<p rend="gathalast">Pubbāparambare lagga sasīṇakkaṇṇa bhusaṇa;</p>

<p rend="hangnum" n="390"><hi rend="paranum">390</hi><hi rend="dot">.</hi></p>

<p rend="gatha1"> Sunīlākāsa dhammille dhatta tārālimālikā,</p>

<p rend="gathalast">Vījentīva disā bāhā phullacūtaka cāmare;</p>

<p rend="hangnum" n="391"><hi rend="paranum">391</hi><hi rend="dot">.</hi></p>

<p rend="gatha1"> Mallikā mukulāsatta sammattāligaṇā tadā,</p>

<p rend="gathalast">Dhamentā viya saṅkhāni kūjenti madhuraṃ giraṃ;</p>

<p rend="hangnum" n="392"><hi rend="paranum">392</hi><hi rend="dot">.</hi></p>

<p rend="gatha1"> Sāmoda makarandehi mandamandānilāgatā,</p>

<p rend="gathalast">Sajuṇhā jinabimbamhi utuṃ gāhenti sītalaṃ;</p>

<p rend="hangnum" n="393"><hi rend="paranum">393</hi><hi rend="dot">.</hi></p>

<p rend="gatha1"> Avijjādi mahāmūlaṃ tivaṭṭatthira khandhakaṃ,</p>

<p rend="gathalast">Saṃsāra visarukkhaṃ so āraddhummulituṃ tadā;</p>

<p rend="hangnum" n="394"><hi rend="paranum">394</hi><hi rend="dot">.</hi></p>

<p rend="gatha1"> Bhāvento purime yāme saranto khandhasantatiṃ,</p>

<p rend="gathalast">Pubbenivāsānussati ñāṇaṃ laddhā narissaro;</p>

<p rend="hangnum" n="395"><hi rend="paranum">395</hi><hi rend="dot">.</hi><pb ed="V" n="0.0034" /></p>

<p rend="gatha1"> Tathā majjhima yāmamhi dibbacakkhu visodhanā,</p>

<p rend="gathalast">Cutupapāta ñāṇañca adhigaṃtvāna sabbaso;</p>

<p rend="hangnum" n="396"><hi rend="paranum">396</hi><hi rend="dot">.</hi></p>

<p rend="gatha1"> Rattiyā pacchime yāme cintayanto jarādayo,</p>

<p rend="gathalast">Vipassitvā nāmarūpe āropetvā tilakkhaṇaṃ;</p>

<p rend="hangnum" n="397"><hi rend="paranum">397</hi><hi rend="dot">.</hi></p>

<p rend="gatha1"> Sammasanto kilesehi vivecetvā sakaṃ manaṃ,</p>

<p rend="gathalast">Āsavānaṃ khaye ñāṇā laddhā aggaphalaṃ tadā;</p>

<p rend="hangnum" n="398"><hi rend="paranum">398</hi><hi rend="dot">.</hi></p>

<p rend="gatha1"> Patto nibbāṇanagaraṃ bojjhaṅga ratanissaro,</p>

<p rend="gathalast">Saddhammarājā hutvāna pītivācamudāharī;</p>

<p rend="hangnum" n="399"><hi rend="paranum">399</hi><hi rend="dot">.</hi></p>

<p rend="gatha1"> Anekajāti saṃsāraṃ sandhāvissaṃ anibbisaṃ,</p>

<p rend="gathalast">Gahakārakaṃ gavesanto dukkhā jāti punappunaṃ;</p>

<p rend="hangnum" n="400"><hi rend="paranum">400</hi><hi rend="dot">.</hi></p>

<p rend="gatha1"> Gahakāraka diṭṭhosi puna gehaṃ na kāhasi,</p>

<p rend="gatha2">Sabbā te phāsukā bhaggā gahakūṭaṃ visaṅkhitaṃ,</p>

<p rend="gathalast">Visaṅkhāragataṃ cittaṃ taṇhānaṃ khayamajjhagā;</p>

<p rend="hangnum" n="401"><hi rend="paranum">401</hi><hi rend="dot">.</hi></p>

<p rend="gatha1"> Icceva maggamatadānavidhippavīṇa,</p>

<p rend="gatha2">Kāruññapuññahadayena mahodayena,</p>

<p rend="gatha3">Patvā bhavaṇṇavamapāramanantadukkhaṃ,</p>

<p rend="gathalast">Yenocitā paramapāramitā jinena;</p>

<p rend="hangnum" n="402"><hi rend="paranum">402</hi><hi rend="dot">.</hi></p>

<p rend="gatha1"> Yoceva sabbavibhavaṃ paṇuditva rajjaṃ</p>

<p rend="gatha2">Nikkhamma patva calapattamahīruhassa,</p>

<p rend="gatha3">Mūle nisajja sabalaṃ pabalañca māraṃ,</p>

<p rend="gathalast">Pāpārayo ca vijito sa dadātu santiṃ;</p>

<p rend="centre">Abhisambodhi kathā.</p>

<p rend="hangnum" n="403"><hi rend="paranum">403</hi><hi rend="dot">.</hi></p>

<p rend="gatha1"> Tilokanātho sugato tato tadā</p>

<p rend="gatha2">Udānavācaṃ samudāharitvā,</p>

<p rend="gatha3">Pallaṅkamābhujja dumindamūle</p>

<p rend="gathalast">Cintesi evaṃ vajirāsanasmiṃ;</p>

<p rend="hangnum" n="404"><hi rend="paranum">404</hi><hi rend="dot">.</hi><pb ed="V" n="0.0035" /></p>

<p rend="gatha1"> Dānādayo pāramitā cinitvā</p>

<p rend="gatha2">Asaṅkhakappāni ca khepayitvā,</p>

<p rend="gatha3">Asseva pallaṅkavarassa hetu</p>

<p rend="gathalast">Sandhāvitaṃ taṃ bhajitaṃ vayajja;</p>

<p rend="hangnum" n="405"><hi rend="paranum">405</hi><hi rend="dot">.</hi></p>

<p rend="gatha1"> Yāvassu puṇṇa mama cetanāyo</p>

<p rend="gatha2">Tāvettha acchāmi na vuṭṭhahāmi,</p>

<p rend="gatha3">Maṃtvāna so nekasahassasaṅkhā</p>

<p rend="gathalast">Jino samāpatti valañji tattha;</p>

<p rend="hangnum" n="406"><hi rend="paranum">406</hi><hi rend="dot">.</hi></p>

<p rend="gatha1"> Devātidevo tibhavekanātho</p>

<p rend="gatha2">Hatāvakāso jitapañcamāro,</p>

<p rend="gatha3">Pitāmahādīhi mahīyamāno</p>

<p rend="gathalast">Khepesi satthā divasāni satta;</p>

<p rend="centre">Iti paṭhama sattāhaṃ.</p>

<p rend="hangnum" n="407"><hi rend="paranum">407</hi><hi rend="dot">.</hi></p>

<p rend="gatha1"> Yasmāsanaṃ neva jahāti tasmā</p>

<p rend="gatha2">Tisandhiyuttena nisīditeva,</p>

<p rend="gatha3">Ajjāpi kattabbamanena atthi</p>

<p rend="gathalast">Devānamicchāsi manamhi kaṅkhā;</p>

<p rend="hangnum" n="408"><hi rend="paranum">408</hi><hi rend="dot">.</hi></p>

<p rend="gatha1"> Tesaṃ manaṃ so manasā viditvā</p>

<p rend="gatha2">Vinodanatthaṃ vimatintu tesaṃ,</p>

<p rend="gatha3">Uṭṭhāya tamhā nabhamuppatitvā</p>

<p rend="gathalast">Dassesi tesaṃ munipāṭiheraṃ;</p>

<p rend="hangnum" n="409"><hi rend="paranum">409</hi><hi rend="dot">.</hi></p>

<p rend="gatha1"> Vinodayitvā sugato tadevaṃ</p>

<p rend="gatha2">Sudhāsinaṃ cetasi kaṅkharāsiṃ,</p>

<p rend="gatha3">Pallaṅkato uttarapubbakaṇṇaṃ</p>

<p rend="gathalast">Ākāsatoruyha jalaṃ ravīva;</p>

<p rend="hangnum" n="410"><hi rend="paranum">410</hi><hi rend="dot">.</hi></p>

<p rend="gatha1"> Jino dumindassa ca āsanassa</p>

<p rend="gatha2">Bahūpakārattamanussaranto,</p>

<p rend="gatha3">Ṭhito padaṃ kiñci akopayanto</p>

<p rend="gathalast">Ito cito loka na mujjahanto;</p>

<p rend="hangnum" n="411"><hi rend="paranum">411</hi><hi rend="dot">.</hi><pb ed="V" n="0.0036" /></p>

<p rend="gatha1"> Nīlāyatakkhāmalakantitoya</p>

<p rend="gatha2">Dhārānipātena dumindarājaṃ,</p>

<p rend="gatha3">Nisiñcamāno divasāni satta</p>

<p rend="gathalast">Pūjesi taṃ’nimisalocanehi;</p>

<p rend="hangnum" n="412"><hi rend="paranum">412</hi><hi rend="dot">.</hi></p>

<p rend="gatha1"> Ajjāpi tasmiṃ dharaṇippadese</p>

<p rend="gatha2">Katassa thūpassa tadeva nāmaṃ,</p>

<p rend="gatha3">Ahosi devā ca naro’ragā ca</p>

<p rend="gathalast">Mahenti te tena divaṃ payanti;</p>

<p rend="centre">Iti dutiya sattāhaṃ.</p>

<p rend="hangnum" n="413"><hi rend="paranum">413</hi><hi rend="dot">.</hi></p>

<p rend="gatha1"> Devā tato devavarassa tassa</p>

<p rend="gatha2">Sucaṅkamaṃ’kaṃsu maṇīhi nānā,</p>

<p rend="gatha3">Pallaṅkato ṭhānavarassa majjhe</p>

<p rend="gathalast">Pubbāparāsāyanamantarāle;</p>

<p rend="hangnum" n="414"><hi rend="paranum">414</hi><hi rend="dot">.</hi></p>

<p rend="gatha1"> Narinda nāginda surinda pūjito</p>

<p rend="gatha2">Chabbaṇṇaraṃsīhi samujjalanto,</p>

<p rend="gatha3">Nīlambare tārakito sasī’va</p>

<p rend="gathalast">So caṅkamī satta ahāni tattha;</p>

<p rend="hangnum" n="415"><hi rend="paranum">415</hi><hi rend="dot">.</hi></p>

<p rend="gatha1"> Ajjāpi tasmiṃ dharaṇippadese</p>

<p rend="gatha2">Katassa thūpassa tadeva nāmaṃ,</p>

<p rend="gatha3">Ahosi devā ca naroragā ca</p>

<p rend="gathalast">Mahenti te tena divaṃ payanti;</p>

<p rend="centre">Iti tatiya sattāhaṃ.</p>

<p rend="hangnum" n="416"><hi rend="paranum">416</hi><hi rend="dot">.</hi></p>

<p rend="gatha1"> Tato dumindassa surāsurindā</p>

<p rend="gatha2">Mahītale pacchimottarāyaṃ,</p>

<p rend="gatha3">Māpiṃsu nānāratanālayaggaṃ</p>

<p rend="gathalast">Nisajja pallaṅkavare tahiṃ so;</p>

<p rend="hangnum" n="417"><hi rend="paranum">417</hi><hi rend="dot">.</hi><pb ed="V" n="0.0037" /></p>

<p rend="gatha1"> Sududdasāgādhamapārapāraṃ</p>

<p rend="gatha2">Samantapaṭṭhānataraṅgabhaṅgiṃ,</p>

<p rend="gatha3">Dhammodadhiṃ ñāṇasumerumatthā</p>

<p rend="gathalast">Sālolayaṃ khepayahāni satta;</p>

<p rend="hangnum" n="418"><hi rend="paranum">418</hi><hi rend="dot">.</hi></p>

<p rend="gatha1"> Ajjāpi tasmiṃ dharaṇippadese</p>

<p rend="gatha2">Katassa thūpassa tadeva nāmaṃ,</p>

<p rend="gatha3">Ahosi devā ca naroragā ca</p>

<p rend="gathalast">Mahenti te tena divaṃ payanti;</p>

<p rend="centre">Iti catuttha sattāhaṃ.</p>

<p rend="hangnum" n="419"><hi rend="paranum">419</hi><hi rend="dot">.</hi></p>

<p rend="gatha1"> Tato jino gantva’japālamūle</p>

<p rend="gatha2">Vimuttijaṃ sāduphalaṃ’nubhonto,</p>

<p rend="gatha3">Sattāhamattaṃ ativattayī so</p>

<p rend="gathalast">Devātidevo karuṇāguṇaggo;</p>

<p rend="hangnum" n="420"><hi rend="paranum">420</hi><hi rend="dot">.</hi></p>

<p rend="gatha1"> Tadāgatā māravadhū munitdaṃ</p>

<p rend="gatha2">Palobhituṃ yā pituno sakāsā,</p>

<p rend="gatha3">Tāsaṃ payogampidha bindumattaṃ</p>

<p rend="gathalast">Kathīyate taṃ samupāgatattā;</p>

<p rend="hangnum" n="421"><hi rend="paranum">421</hi><hi rend="dot">.</hi></p>

<p rend="gatha1"> Tadā sa māro samare jinena</p>

<p rend="gatha2">Parājito socanako’pagaṃtvā,</p>

<p rend="gatha3">Pajjhāyamāno’tha adhomukho’ca</p>

<p rend="gathalast">Nisīdi tuṇhī vilikhaṃ chamāyaṃ;</p>

<p rend="hangnum" n="422"><hi rend="paranum">422</hi><hi rend="dot">.</hi></p>

<p rend="gatha1"> Parājayaṃ mayha mameva doso</p>

<p rend="gatha2">Na tassa kasmāhamayaṃ’ca nāsiṃ,</p>

<p rend="gatha3">Sīsakkhimaṃsādi ca puttadāre</p>

<p rend="gathalast">Nādanti evaṃ manasī karonto;</p>

<p rend="hangnum" n="423"><hi rend="paranum">423</hi><hi rend="dot">.</hi></p>

<p rend="gatha1"> Pavattimetaṃ makaraddhajassa</p>

<p rend="gatha2">Sutvāna taṇhā aratī ragā ca,</p>

<p rend="gatha3">Yatthacchi māro parisocayanto</p>

<p rend="gathalast">Tatthāgamuṃ tā cakitā khaṇena;</p>

<p rend="hangnum" n="424"><hi rend="paranum">424</hi><hi rend="dot">.</hi><pb ed="V" n="0.0038" /></p>

<p rend="gatha1"> Disvāna taṃ tattha tathā nisinnaṃ</p>

<p rend="gatha2">Nissāsaruddhaṃ giramuggirantī,</p>

<p rend="gatha3">Tusāra bindunivahehi’sāra</p>

<p rend="gathalast">Paṅkeruhākāra visālanettā;</p>

<p rend="hangnum" n="425"><hi rend="paranum">425</hi><hi rend="dot">.</hi></p>

<p rend="gatha1"> Hā tāta hā tāta kimāsi tedaṃ</p>

<p rend="gatha2">Naṭṭhannu te kiṃ vada patthasī kiṃ,</p>

<p rend="gatha3">Ko te diso kena parājito’si</p>

<p rend="gathalast">Kimānayissāma hanāma kaṃ no;</p>

<p rend="hangnum" n="426"><hi rend="paranum">426</hi><hi rend="dot">.</hi></p>

<p rend="gatha1"> Kimhotiyodāni na passathetaṃ</p>

<p rend="gatha2">Suddhodanīyaṃ tatakittighosaṃ,</p>

<p rend="gatha3">Mukhamhi mayhaṃ masimakkhayantaṃ</p>

<p rend="gathalast">Aticca yantaṃ visayaṃ pasayha;</p>

<p rend="hangnum" n="427"><hi rend="paranum">427</hi><hi rend="dot">.</hi></p>

<p rend="gatha1"> Na bhāriyā tāta manussabhūtaṃ</p>

<p rend="gatha2">Kattuṃ vasaṃ ko vasameti nāmhaṃ,</p>

<p rend="gatha3">Taṃ rāgapāsena gajaṃ’va mattaṃ</p>

<p rend="gathalast">Subandhakaṃ bandhiya ānayema;</p>

<p rend="hangnum" n="428"><hi rend="paranum">428</hi><hi rend="dot">.</hi></p>

<p rend="gatha1"> Na rāgapāsena hi ānanīyo</p>

<p rend="gatha2">Mārassa dheyyaṃ samatikkamīva,</p>

<p rend="gatha3">Apetarāgo arahā akampo</p>

<p rend="gathalast">Sovāma tasmā subhagā tanujā;</p>

<p rend="hangnum" n="429"><hi rend="paranum">429</hi><hi rend="dot">.</hi></p>

<p rend="gatha1"> Sacetano so hi manussabhuto</p>

<p rend="gatha2">Acetanañce samupāgamāma,</p>

<p rend="gatha3">Karoma taṃ no vasagaṃ kimettha</p>

<p rend="gathalast">Cittaṃ balaṃ passatha no khaṇena;</p>

<p rend="hangnum" n="430"><hi rend="paranum">430</hi><hi rend="dot">.</hi></p>

<p rend="gatha1"> Rūpena nettaṃ sumanoharena</p>

<p rend="gatha2">Gandhena ghāṇaṃ savaṇaṃ sarena,</p>

<p rend="gatha3">Phassena gattaṃ rasasā rasaññaṃ</p>

<p rend="gathalast">Manañca pāsena ca kāmajena</p>

<p rend="hangnum" n="431"><hi rend="paranum">431</hi><hi rend="dot">.</hi><pb ed="V" n="0.0039" /></p>

<p rend="gatha1"> Subāhupāsena ca tassa gīvaṃ</p>

<p rend="gatha2">Bāhudvayaṃ dhāritamāladāmā,</p>

<p rend="gatha3">Bandhitvadāneva tamā’nayāma</p>

<p rend="gathalast">Balañhi no passatha tāta’dāni;</p>

<p rend="hangnum" n="432"><hi rend="paranum">432</hi><hi rend="dot">.</hi></p>

<p rend="gatha1"> Vatvāna evaṃ vacanaṃ pitussa</p>

<p rend="gatha2">Paṇamma pādāni pagabbhitantā,</p>

<p rend="gatha3">Yatthacchi mārāri virocamāno</p>

<p rend="gathalast">Tatthā’gamuṃ khippamudaggacittā;</p>

<p rend="hangnum" n="433"><hi rend="paranum">433</hi><hi rend="dot">.</hi></p>

<p rend="gatha1"> Sāmodamālākulakesabhāra</p>

<p rend="gatha2">Payodharā kuṅakkumahārihārā,</p>

<p rend="gatha3">Bimbādharā cārusabhā pabhāsā</p>

<p rend="gathalast">Ummādayantī janamānasāni;</p>

<p rend="hangnum" n="434"><hi rend="paranum">434</hi><hi rend="dot">.</hi></p>

<p rend="gatha1"> Muddhena missaṃ madhure nimuggaṃ</p>

<p rend="gatha2">Snehena tintaṃ rasato’nuviddhaṃ,</p>

<p rend="gatha3">Bhāsiṃsu vācaṃ hadayaṅgamantā</p>

<p rend="gathalast">Vilokaneneva dhitiṃ harantī;</p>

<p rend="hangnum" n="435"><hi rend="paranum">435</hi><hi rend="dot">.</hi></p>

<p rend="gatha1"> Vasantakanto navayobbano’si</p>

<p rend="gatha2">Suvaṇṇavaṇṇo hadayaṅgamo’si</p>

<p rend="gatha3">Eko nisinno’si vaṭassa mūle</p>

<p rend="gathalast">Simantinī sāmi kuhinnu tuyhaṃ;</p>

<p rend="hangnum" n="436"><hi rend="paranum">436</hi><hi rend="dot">.</hi></p>

<p rend="gatha1"> Taraṅgahīno’pi taraṅgamālī</p>

<p rend="gatha2">Sasaṅkahīnā rajanī ca sāmī,</p>

<p rend="gatha3">Haṃsā’lihīnā sarasī suphullā</p>

<p rend="gathalast">Nābhāti kantā virato dhavo’pi;</p>

<p rend="hangnum" n="437"><hi rend="paranum">437</hi><hi rend="dot">.</hi></p>

<p rend="gatha1"> Vasantakālo ca vanaṃ suphullaṃ</p>

<p rend="gatha2">Nisākarābhā bhamarāligītaṃ,</p>

<p rend="gatha3">Sugandhamandopagatā samīrā</p>

<p rend="gathalast">Virocasi tvampi ca yobbanena;</p>

<p rend="hangnum" n="438"><hi rend="paranum">438</hi><hi rend="dot">.</hi><pb ed="V" n="0.0040" /></p>

<p rend="gatha1"> Mayampi cettheva samāgatamha</p>

<p rend="gatha2">Mano’nukūlā ca manuññarūpā,</p>

<p rend="gatha3">Karoti kiṃtva’jja sakāmadāho</p>

<p rend="gathalast">Kāmākaro’dāni samāgato no;</p>

<p rend="hangnum" n="439"><hi rend="paranum">439</hi><hi rend="dot">.</hi></p>

<p rend="gatha1"> Mā tedisaṃ yobbanarūpasāraṃ</p>

<p rend="gatha2">Suviggahaṃ chādaya cīvarena,</p>

<p rend="gatha3">Teneva no nettamanamhi sāmi</p>

<p rend="gathalast">Mā dehi dāhaṃ tava dāsibhute;</p>

<p rend="hangnum" n="440"><hi rend="paranum">440</hi><hi rend="dot">.</hi></p>

<p rend="gatha1"> Nakhaṃsu sutte’ruṇapānipāde</p>

<p rend="gatha2">Nettindanīlāni’va āvuṇanto,</p>

<p rend="gatha3">Tvamacchi no sāmi mukhambujesu</p>

<p rend="gathalast">Na enti kinte nayanālimālā;</p>

<p rend="hangnum" n="441"><hi rend="paranum">441</hi><hi rend="dot">.</hi></p>

<p rend="gatha1"> Sudhāsilāgīñjaka lohadāru</p>

<p rend="gatha2">Jātehi tvaṃ dhīra na nimmito’si,</p>

<p rend="gatha3">Rūpī’si sommo’si tathāpi sāmi</p>

<p rend="gathalast">Kiṃ kāmarāgaṃ manasā nudesi;</p>

<p rend="hangnum" n="442"><hi rend="paranum">442</hi><hi rend="dot">.</hi></p>

<p rend="gatha1"> Ayañca bālā caturā ratīsu</p>

<p rend="gatha2">Bāleti kaṅkhaṃ jaha mānasamhi,</p>

<p rend="gatha3">Kiṃ mañjarī bhijjati sampaphullā</p>

<p rend="gathalast">Mattālirāje paricumbamāne;</p>

<p rend="hangnum" n="443"><hi rend="paranum">443</hi><hi rend="dot">.</hi></p>

<p rend="gatha1"> Ayañca rāmā ramaṇīyarūpā</p>

<p rend="gatha2">Pīṇorugaṇḍā kuvamaṇḍalā ca,</p>

<p rend="gatha3">Taṃ kāminiṃ kāmaya phullakañje</p>

<p rend="gathalast">Haṃso yathā kesara sampagiddho;</p>

<p rend="hangnum" n="444"><hi rend="paranum">444</hi><hi rend="dot">.</hi></p>

<p rend="gatha1"> Cintāmaṇiṃ bhaddaghaṭañca kappa</p>

<p rend="gatha2">Taruṃ samāpajja daḷiddabhāvā,</p>

<p rend="gatha3">Nāpenti sattā khalu dubbhagattā</p>

<p rend="gathalast">Tatheva no’sī tava pādasevā;</p>

<p rend="hangnum" n="445"><hi rend="paranum">445</hi><hi rend="dot">.</hi><pb ed="V" n="0.0041" /></p>

<p rend="gatha1"> Evañhi tā rañjanamañjubhāsā</p>

<p rend="gatha2">Sahassamekañca satāni aṭṭha,</p>

<p rend="gatha3">Vesāni sammā abhinimmiṇitvā</p>

<p rend="gathalast">Palobhayuntaṃ bahūdhā munindaṃ;</p>

<p rend="centre">Tato taṇhā?.</p>

<p rend="hangnum" n="446"><hi rend="paranum">446</hi><hi rend="dot">.</hi></p>

<p rend="gatha1"> Yakkhosi mattosi silāmayosi</p>

<p rend="gatha2">Acetanosā’tha ayomayosi,</p>

<p rend="gatha3">Avītarāgañhi sacetanañce</p>

<p rend="gathalast">Anenupāyenu’pasaṅkamāma;</p>

<p rend="hangnum" n="447"><hi rend="paranum">447</hi><hi rend="dot">.</hi></p>

<p rend="gatha1"> Phaleyya khīppaṃ hadayañhi tassa</p>

<p rend="gatha2">Uṇhaṃva rattaṃ mukhatu’ggameyya,</p>

<p rend="gatha3">Siyāva khippaṃ api cittakhepaṃ</p>

<p rend="gathalast">Ummādabhāvaṃca sa pāpuṇeyya;</p>

<p rend="hangnum" n="448"><hi rend="paranum">448</hi><hi rend="dot">.</hi></p>

<p rend="gatha1"> Yathā palutto haritopalamhi</p>

<p rend="gatha2">Khitto naḷo sussati ātapena,</p>

<p rend="gatha3">Evaṃ visusseti visādameti</p>

<p rend="gathalast">So mucchati muyhati dukkhameti;</p>

<p rend="hangnum" n="449"><hi rend="paranum">449</hi><hi rend="dot">.</hi></p>

<p rend="gatha1"> Sokāvakiṇṇe nu vanamhi jhāyasi</p>

<p rend="gatha2">Vittannu jito uda patthayāno,</p>

<p rend="gatha3">Āgunnū gāmasmiṃ akāsi kiñci</p>

<p rend="gathalast">Janena kasmā na karosi sakkhiṃ;</p>

<p rend="centre">Satthā?.</p>

<p rend="hangnum" n="450"><hi rend="paranum">450</hi><hi rend="dot">.</hi></p>

<p rend="gatha1"> Atthassa pattiṃ hadayassa santiṃ</p>

<p rend="gatha2">Chetvāna senaṃ piyasātarūpaṃ</p>

<p rend="gatha3">Eko’haṃ jhāyaṃ sukhamanubodhiṃ</p>

<p rend="gathalast">Janena tasmā na karoma sakkhiṃ;</p>

<p rend="centre">Imā <pb ed="V" n="0.0042" /> dve pāliyaṃ?.</p>

<p rend="hangnum" n="451"><hi rend="paranum">451</hi><hi rend="dot">.</hi></p>

<p rend="gatha1"> Paluṭṭhagattaṃ dahanena makkaṭiṃ</p>

<p rend="gatha2">Susānapetiñca jigucchanīyaṃ,</p>

<p rend="gatha3">Jegucchiyaṃ jaṅgama mīḷharāsiṃ</p>

<p rend="gathalast">Disvāna ko taṃ varaye sapañño;</p>

<p rend="centre">Atha arati?.</p>

<p rend="hangnum" n="452"><hi rend="paranum">452</hi><hi rend="dot">.</hi></p>

<p rend="gatha1"> Kathaṃ vihārī bahulo ca bhikkhu</p>

<p rend="gatha2">Pañcoghatiṇṇe atarīdha chaṭṭhaṃ,</p>

<p rend="gatha3">Kathaṃ jhāyiṃ bahulaṃ kāmasaññā</p>

<p rend="gathalast">Paribāhirā honti aladdha yo taṃ;</p>

<p rend="centre">Satthā?.</p>

<p rend="hangnum" n="453"><hi rend="paranum">453</hi><hi rend="dot">.</hi></p>

<p rend="gatha1"> Passaddhakāyo suvimuttacitto</p>

<p rend="gatha2">Asaṅkharāno satimā anoko,</p>

<p rend="gatha3">Aññāya dhammaṃ avitakka jhāyī</p>

<p rend="gathalast">Na kuppatī nassaratī na thīno;</p>

<p rend="hangnum" n="454"><hi rend="paranum">454</hi><hi rend="dot">.</hi></p>

<p rend="gatha1"> Evaṃ vihārī bahulo ca bhikkhu</p>

<p rend="gatha2">Pañcoghatiṇṇe atarīdha chaṭṭhaṃ,</p>

<p rend="gatha3">Evaṃ jhāyiṃ bahulaṃ kāmasaññā</p>

<p rend="gathalast">Paribāhirā honti aladdha yo taṃ;</p>

<p rend="centre">Atha ragā?.</p>

<p rend="hangnum" n="455"><hi rend="paranum">455</hi><hi rend="dot">.</hi></p>

<p rend="gatha1"> Acchecchi taṇhaṃ gaṇasaṅghacārī</p>

<p rend="gatha2">Addhā tarissantī bahū ca saddhā,</p>

<p rend="gatha3">Bahuṃ vatāyaṃ janata’manoko</p>

<p rend="gathalast">Acchijja nessati maccurājassa pāraṃ;</p>

<p rend="centre">Satthā? <pb ed="V" n="0.0043" />.</p>

<p rend="hangnum" n="456"><hi rend="paranum">456</hi><hi rend="dot">.</hi></p>

<p rend="gatha1"> Nayanti ve mahāvīrā saddhammena tathāgatā,</p>

<p rend="gathalast">Dhammena nayamānānaṃ kā usūyā vijānataṃ;</p>

<p rend="centre">Imā pañca pāliyaṃ?.</p>

<p rend="hangnum" n="457"><hi rend="paranum">457</hi><hi rend="dot">.</hi></p>

<p rend="gatha1"> Sutvāna taṃ dhammavaraṃ jinassa</p>

<p rend="gatha2">Pamattabandhussa ragādirāmā,</p>

<p rend="gatha3">Palobhituṃ ne’va samatthakā taṃ</p>

<p rend="gathalast">Agaṃsu khippaṃ pituno sakāsaṃ;</p>

<p rend="hangnum" n="458"><hi rend="paranum">458</hi><hi rend="dot">.</hi></p>

<p rend="gatha1"> Māro tadārā’va samekkhamāno</p>

<p rend="gatha2">Disvāgatā kevalameva tāyo,</p>

<p rend="gatha3">Mā kattha kāmaṃ mama bhāsitāni</p>

<p rend="gathalast">Kāmattha pātuṃ migataṇhikāpaṃ;</p>

<p rend="hangnum" n="459"><hi rend="paranum">459</hi><hi rend="dot">.</hi></p>

<p rend="gatha1"> Bālā kumudanāḷehi pabbataṃ abhimanthatha,</p>

<p rend="gathalast">Giriṃ nakhena khaṇatha ayo dantehi khādatha;</p>

<p rend="hangnum" n="460"><hi rend="paranum">460</hi><hi rend="dot">.</hi></p>

<p rend="gatha1"> Selaṃva sirasi ūhacca pātāle gādhamesatha,</p>

<p rend="gathalast">Khānuṃva urasā’sajja nibbijjāpetha gotamā;</p>

<p rend="centre">Imā dve pāliyaṃ?.</p>

<p rend="hangnum" n="461"><hi rend="paranum">461</hi><hi rend="dot">.</hi></p>

<p rend="gatha1"> Vatvāna evaṃ vimano sa māro</p>

<p rend="gatha2">Saṭītuko sambhavanaṃ payāsi,</p>

<p rend="gatha3">Satthātha rāgā parimuttacitto</p>

<p rend="gathalast">Jahāsi tasmiṃ divasāni satta;</p>

<p rend="hangnum" n="462"><hi rend="paranum">462</hi><hi rend="dot">.</hi></p>

<p rend="gatha1"> Ajjāpi taṃ sākhivarampitena</p>

<p rend="gatha2">’Nubhutamattena mahenti sabbe,</p>

<p rend="gatha3">Teneva te saggagatā vimāne</p>

<p rend="gathalast">Modanti kāmehi anūpamehi;</p>

<p rend="centre">Iti pañcama sattāhaṃ.</p>

<p rend="hangnum" n="463"><hi rend="paranum">463</hi><hi rend="dot">.</hi><pb ed="V" n="0.0044" /></p>

<p rend="gatha1"> Tato munindo mucalindamūle</p>

<p rend="gatha2">Nisīdi gantvā pavarāsanamhi,</p>

<p rend="gatha3">Yugandhare bālaravī’va raṃsi</p>

<p rend="gathalast">Jālāhi lokaṃ paripūrayanto;</p>

<p rend="hangnum" n="464"><hi rend="paranum">464</hi><hi rend="dot">.</hi></p>

<p rend="gatha1"> Athāna megho jaladā satehi</p>

<p rend="gatha2">Papūrayaṃ khaṃ thanayaṃ savijju,</p>

<p rend="gatha3">Sasītavāto kiramambudhāraṃ</p>

<p rend="gathalast">Virocamāno visakaṇṭhikāhi;</p>

<p rend="hangnum" n="465"><hi rend="paranum">465</hi><hi rend="dot">.</hi></p>

<p rend="gatha1"> Amandanaṇdo mucalindabhogī</p>

<p rend="gatha2">Disvā munindaṃ mucalindamūle,</p>

<p rend="gatha3">Parikkhipitvāna visālabhogā</p>

<p rend="gathalast">Chādetva sammā saphaṇo phaṇena;</p>

<p rend="hangnum" n="466"><hi rend="paranum">466</hi><hi rend="dot">.</hi></p>

<p rend="gatha1"> Ajjhesi so tassa anuggahāya</p>

<p rend="gatha2">Nisīdi gantvā bhujagā’sanamhi,</p>

<p rend="gatha3">Satthā tadā rūpiyamandireva</p>

<p rend="gathalast">Sattāmahattaṃ suvimuttacitto;</p>

<p rend="hangnum" n="467"><hi rend="paranum">467</hi><hi rend="dot">.</hi></p>

<p rend="gatha1"> Ajjāpi taṃ sākhivarampi tena</p>

<p rend="gatha2">’Nubhutamattena mahenti sabbe,</p>

<p rend="gatha3">Teneva te saggagatā vimāne</p>

<p rend="gathalast">Modanti kāmehi anūpamehi;</p>

<p rend="centre">Iti chaṭṭhama sattāhaṃ.</p>

<p rend="hangnum" n="468"><hi rend="paranum">468</hi><hi rend="dot">.</hi></p>

<p rend="gatha1"> Tato’pagantvā yatirāja rājā</p>

<p rend="gatha2">Nisīdi rājāyatanassa mūle,</p>

<p rend="gatha3">Vimuttijaṃ pītisukhaṃ’nubhonto</p>

<p rend="gathalast">Sattāhamattaṃ karuṇāguṇaggo;</p>

<p rend="hangnum" n="469"><hi rend="paranum">469</hi><hi rend="dot">.</hi></p>

<p rend="gatha1"> Ajjāpi taṃ sākhivarampi tena</p>

<p rend="gatha2">’Nubhutamattena mahentī sabbe,</p>

<p rend="gatha3">Teneva te saggagatā vimāne</p>

<p rend="gathalast">Modanti kāmehi anūpamehi;</p>

<p rend="centre">Iti sattama sattāhaṃ.</p>

<p rend="hangnum" n="470"><hi rend="paranum">470</hi><hi rend="dot">.</hi><pb ed="V" n="0.0045" /></p>

<p rend="gatha1"> Āhāra kiccādi vivajjitassa</p>

<p rend="gatha2">Sukhānubhontassa vimuttijāni,</p>

<p rend="gatha3">Sampīṇitaṅgassa jinassa tassa</p>

<p rend="gathalast">Iccaccaguṃ sattadināni satta;</p>

<p rend="hangnum" n="471"><hi rend="paranum">471</hi><hi rend="dot">.</hi></p>

<p rend="gatha1"> Devānamindena tato’panīta</p>

<p rend="gatha2">Mukhodakādimparibhuñjiyāna,</p>

<p rend="gatha3">Nisinnamatte yatirāja rāje</p>

<p rend="gathalast">Tatthā’gamuṃ dve vāṇijā khaṇena;</p>

<p rend="hangnum" n="472"><hi rend="paranum">472</hi><hi rend="dot">.</hi></p>

<p rend="gatha1"> Ussāhitā devavarena sammā</p>

<p rend="gatha2">Sālohitā tassa tapussa-bhallikā,</p>

<p rend="gatha3">Manthañca sāduṃ madhupiṇḍikañca</p>

<p rend="gathalast">Ādāya nāthaṃ idamabruvunte;</p>

<p rend="hangnum" n="473"><hi rend="paranum">473</hi><hi rend="dot">.</hi></p>

<p rend="gatha1"> Idañhi no dhīra anuggahāya</p>

<p rend="gatha2">Paṭiggahetva paribhuñja dānaṃ,</p>

<p rend="gatha3">Hitāya taṃ hoti sukhāya ceva</p>

<p rend="gathalast">Anappakappesu anāgatesu;</p>

<p rend="hangnum" n="474"><hi rend="paranum">474</hi><hi rend="dot">.</hi></p>

<p rend="gatha1"> Paṭiggahetvā muni devadinna</p>

<p rend="gatha2">Pattena paccagghasilāmayena,</p>

<p rend="gatha3">Bhutvāna tesaṃ anumodanatthaṃ</p>

<p rend="gathalast">Desesi dhammaṃ varadaṃ pasatthaṃ;</p>

<p rend="hangnum" n="475"><hi rend="paranum">475</hi><hi rend="dot">.</hi></p>

<p rend="gatha1"> Dve bhātikā vāṇījakā jinassa</p>

<p rend="gatha2">Dhammaṃ suṇitvāna pasannacittā,</p>

<p rend="gatha3">Dve vācikopāsakataṃ gatāsuṃ</p>

<p rend="gathalast">Yāciṃsu te taṃ puna pūjanīyaṃ;</p>

<p rend="hangnum" n="476"><hi rend="paranum">476</hi><hi rend="dot">.</hi></p>

<p rend="gatha1"> Parāmasitvāna siraṃ tato so</p>

<p rend="gatha2">Adā jino kuntala dhātumuṭṭhiṃ,</p>

<p rend="gatha3">Te tena tuṭṭhā sumanā patītā</p>

<p rend="gathalast">Mahiṃsu netvā vibhavānurūpaṃ;</p>

<p rend="hangnum" n="477"><hi rend="paranum">477</hi><hi rend="dot">.</hi><pb ed="V" n="0.0046" /></p>

<p rend="gatha1"> Satthā’tha gantvā ajapālamūle</p>

<p rend="gatha2">Sahassa raṃsīva yugandharamhi,</p>

<p rend="gatha3">Nisajja lokaṃ anulokayanto</p>

<p rend="gathalast">Vitakki evaṃ manasā vitakkaṃ;</p>

<p rend="hangnum" n="478"><hi rend="paranum">478</hi><hi rend="dot">.</hi></p>

<p rend="gatha1"> Mayajjhapanno varadhammasāro</p>

<p rend="gatha2">Sasassa sindhū’va agādhapāro,</p>

<p rend="gatha3">Abuddhasattehi tamajja kassa</p>

<p rend="gathalast">Pakāsayissañhi jaḷo hi loko;</p>

<p rend="hangnum" n="479"><hi rend="paranum">479</hi><hi rend="dot">.</hi></p>

<p rend="gatha1"> Desemi ce dhammavaraṃ paṇītaṃ</p>

<p rend="gatha2">Kilantabhāvova mamassa asmā,</p>

<p rend="gatha3">Kimattadukkhe niti cintayanto</p>

<p rend="gathalast">Nuyyāmamākā muni desanamhi;</p>

<p rend="hangnum" n="480"><hi rend="paranum">480</hi><hi rend="dot">.</hi></p>

<p rend="gatha1"> Sahampatī nāma tato vidhātā</p>

<p rend="gatha2">Sacetasā tassa manaṃ viditvā,</p>

<p rend="gatha3">Vinassatīdaṃ khalu sabbalokaṃ</p>

<p rend="gathalast">Adesite teni’ti kampamāno;</p>

<p rend="hangnum" n="481"><hi rend="paranum">481</hi><hi rend="dot">.</hi></p>

<p rend="gatha1"> Sakāsamāgamma jinassa tassa</p>

<p rend="gatha2">Sagāravo brahmagaṇena tattha,</p>

<p rend="gatha3">Nihacca jānuṃ pathavītalamhi</p>

<p rend="gathalast">Namassamāno idamabrūvī so;</p>

<p rend="hangnum" n="482"><hi rend="paranum">482</hi><hi rend="dot">.</hi></p>

<p rend="gatha1"> Tvaṃ devadevo sa sumedhakāle</p>

<p rend="gatha2">Palokitaṃ lokamudikkhamāno,</p>

<p rend="gatha3">Vihāya dīpaṅkarapādamūle</p>

<p rend="gathalast">Laddhā’mataṃ taṃ karuṇāguṇena;</p>

<p rend="hangnum" n="483"><hi rend="paranum">483</hi><hi rend="dot">.</hi></p>

<p rend="gatha1"> Pavissa saṃsāravanaṃ viduggaṃ</p>

<p rend="gatha2">Maṃsakkhisīsādima’dāsi dānaṃ,</p>

<p rend="gatha3">Vedesi dukkhaṃ amitaṃ asayhaṃ</p>

<p rend="gathalast">Taṃ te paratthaṃ’va na attahetuṃ;</p>

<p rend="hangnum" n="484"><hi rend="paranum">484</hi><hi rend="dot">.</hi><pb ed="V" n="0.0047" /></p>

<p rend="gatha1"> Santīdha sattā khalu mandarāgā</p>

<p rend="gatha2">Ñātuṃ samatthā sugatassa dhammaṃ,</p>

<p rend="gatha3">Ārādhito me karuṇāguṇaggo</p>

<p rend="gathalast">Desehi dhammaṃ anukampamāno;</p>

<p rend="hangnum" n="485"><hi rend="paranum">485</hi><hi rend="dot">.</hi></p>

<p rend="gatha1"> Kāle vikāsanti kharaṃsu missā</p>

<p rend="gatha2">Thalambujātā kusumāni nānā,</p>

<p rend="gatha3">Tathe’va te dhammakarābhiphuṭṭhā</p>

<p rend="gathalast">Vikāsamāyantī janā anekā</p>

<p rend="hangnum" n="486"><hi rend="paranum">486</hi><hi rend="dot">.</hi></p>

<p rend="gatha1"> Sampanna vijjācaraṇo satīmā</p>

<p rend="gatha2">Jutindharo antimadehadhārī,</p>

<p rend="gatha3">Paṭiggahetvāssa nimantaṇaṃ so</p>

<p rend="gathalast">Janesi satte karuṇā manasmiṃ;</p>

<p rend="hangnum" n="487"><hi rend="paranum">487</hi><hi rend="dot">.</hi></p>

<p rend="gatha1"> Apārutā tesaṃ amatassa dvārā</p>

<p rend="gatha2">Ye sotavanto pamuñcantu saddhaṃ,</p>

<p rend="gatha3">Vihiṃsasaññī paguṇaṃ na bhāsiṃ</p>

<p rend="gathalast">Dhammaṃ paṇītaṃ manujesu brahme;</p>

<p rend="hangnum" n="488"><hi rend="paranum">488</hi><hi rend="dot">.</hi></p>

<p rend="gatha1"> Paṭiggahesīti udaggacitto</p>

<p rend="gatha2">Ajjhesanaṃ me caturāṇano so,</p>

<p rend="gatha3">Natvāna nāthaṃ sahapārisajjo</p>

<p rend="gathalast">Pakkāmi tamhā bhavanaṃ khaṇena;</p>

<p rend="hangnum" n="489"><hi rend="paranum">489</hi><hi rend="dot">.</hi></p>

<p rend="gatha1"> Tato jino tena gahitanuñño</p>

<p rend="gatha2">Desemi kasseti udikkhamāno,</p>

<p rend="gatha3">Āḷāra-udde samudikkha dhīro,</p>

<p rend="gathalast">Mantvāna tesaṃ aciraccutittaṃ;</p>

<p rend="hangnum" n="490"><hi rend="paranum">490</hi><hi rend="dot">.</hi></p>

<p rend="gatha1"> Kahannukho’haṃ varadhammacakkaṃ</p>

<p rend="gatha2">Aññena kenāpi avattanīyaṃ,</p>

<p rend="gatha3">Lokassa cintāmaṇisantibhaggaṃ</p>

<p rend="gathalast">Pavattayissantī vicintayanto;</p>

<p rend="hangnum" n="491"><hi rend="paranum">491</hi><hi rend="dot">.</hi><pb ed="V" n="0.0048" /></p>

<p rend="gatha1"> Disvāna bhikkhū muni pañcavagge</p>

<p rend="gatha2">Ādāya pattañca ticīvarañca,</p>

<p rend="gatha3">Bārāṇasīyaṃ migadāyamento</p>

<p rend="gathalast">Addhānamaggaṃ paṭipajji satthā;</p>

<p rend="hangnum" n="492"><hi rend="paranum">492</hi><hi rend="dot">.</hi></p>

<p rend="gatha1"> Tatthāmarabrahmagaṇehi pūta</p>

<p rend="gatha2">Pathe phaṇī pakkhi catuppadā ca,</p>

<p rend="gatha3">Āraññadevā tarupabbatā ca</p>

<p rend="gathalast">Mahiṃsu nekehi suvimhayehi;</p>

<p rend="hangnum" n="493"><hi rend="paranum">493</hi><hi rend="dot">.</hi></p>

<p rend="gatha1"> Tatopagā so migadāyamagge</p>

<p rend="gatha2">Disvā yatīsaṃ yatayo’pagantvā,</p>

<p rend="gatha3">Akaṃsu vattaṃ paṭipattisārā</p>

<p rend="gathalast">Pavattayī tattha sa dhammacakkaṃ;</p>

<p rend="hangnum" n="494"><hi rend="paranum">494</hi><hi rend="dot">.</hi></p>

<p rend="gatha1"> Aññādikoṇḍaññavasippadhānā</p>

<p rend="gatha2">Koṭīnamaṭṭhārasa kañjayonī,</p>

<p rend="gatha3">Asītikoṭī’pi sudhāsi saṅghā</p>

<p rend="gathalast">Aññāsumaggaṃ kamato tadā te;</p>

<p rend="hangnum" n="495"><hi rend="paranum">495</hi><hi rend="dot">.</hi></p>

<p rend="gatha1"> Aticcayātamhi nidāghakāle</p>

<p rend="gatha2">Vassānakāle samupāgatasmiṃ,</p>

<p rend="gatha3">Tattheva vassaṃ upagamma dhīro</p>

<p rend="gathalast">Temāsamattaṃ avasī vasīso;</p>

<p rend="hangnum" n="496"><hi rend="paranum">496</hi><hi rend="dot">.</hi></p>

<p rend="gatha1"> Tato yasaṃ tassa sahāyakepi</p>

<p rend="gatha2">Patiṭṭhapetvā arahattamagge,</p>

<p rend="gatha3">Bhutiṃ janānaṃ anubrūhayanto</p>

<p rend="gathalast">Vassassa antaṃ akarī tahiṃ so;</p>

<p rend="hangnum" n="497"><hi rend="paranum">497</hi><hi rend="dot">.</hi></p>

<p rend="gatha1"> Vassaccaye lokavidū munindo</p>

<p rend="gatha2">Āmantayī te yatayo saputte,</p>

<p rend="gatha3">Te’thāgamuṃ nibbaṇathā katañjalī</p>

<p rend="gathalast">’Damabruvi tesama’nanta pañño;</p>

<p rend="hangnum" n="498"><hi rend="paranum">498</hi><hi rend="dot">.</hi><pb ed="V" n="0.0049" /></p>

<p rend="gatha1"> Ugghosayantā mama dhammaghosaṃ</p>

<p rend="gatha2">Samāhanantā mama dhammabheriṃ,</p>

<p rend="gatha3">Sādhuṃ dhamentā mama dhammasaṅkhaṃ</p>

<p rend="gathalast">Carātha tumhe sanarāmarānaṃ;</p>

<p rend="hangnum" n="499"><hi rend="paranum">499</hi><hi rend="dot">.</hi></p>

<p rend="gatha1"> Jayaddhajaṃ me bhuvanukkhipantā</p>

<p rend="gatha2">Ussāpayantā mama dhammaketuṃ,</p>

<p rend="gatha3">Athukkhipantā mama dhammakuntaṃ</p>

<p rend="gathalast">Carātha lokesu sadevakesu;</p>

<p rend="hangnum" n="500"><hi rend="paranum">500</hi><hi rend="dot">.</hi></p>

<p rend="gatha1"> Susajjitattaṃ amatassa maggaṃ</p>

<p rend="gatha2">Sakaṇṭakattaṃ narakāyanassa,</p>

<p rend="gatha3">Mārānanasmiṃ masimakkhitattaṃ</p>

<p rend="gathalast">Kathetha lokassa sadevakassa;</p>

<p rend="hangnum" n="501"><hi rend="paranum">501</hi><hi rend="dot">.</hi></p>

<p rend="gatha1"> Buddhantaraṃ suppihitaṃ acāraṃ</p>

<p rend="gatha2">Purassa mokkhassa visāladvāraṃ,</p>

<p rend="gatha3">Avāpurī no bhagavā’dhunā bho</p>

<p rend="gathalast">Yathajja sabbetī nivedayavho;</p>

<p rend="hangnum" n="502"><hi rend="paranum">502</hi><hi rend="dot">.</hi></p>

<p rend="gatha1"> Uppannabhāvaṃ bhuvane mamajja</p>

<p rend="gatha2">Tatheva dhammassa ca pātubhāvaṃ,</p>

<p rend="gatha3">Uppannabhāvañca mamorasānaṃ</p>

<p rend="gathalast">Pakāsayantā jagatiṃ carātha;</p>

<p rend="hangnum" n="503"><hi rend="paranum">503</hi><hi rend="dot">.</hi></p>

<p rend="gatha1"> Vanamhi pante girigabbharāyaṃ</p>

<p rend="gatha2">Rukkhassa mūle’pi ca suññā’gāre,</p>

<p rend="gatha3">Vasaṃ yatattā mama dhammamaggaṃ</p>

<p rend="gathalast">Desetha loke sanarāmarānaṃ;</p>

<p rend="hangnum" n="504"><hi rend="paranum">504</hi><hi rend="dot">.</hi></p>

<p rend="gatha1"> Vatvāna evaṃ yatayo disāsu</p>

<p rend="gatha2">Pesetva nātho uruvelagāmī,</p>

<p rend="gatha3">Paṭipajji maggaṃ atha antarāle</p>

<p rend="gathalast">Kappāsikavhaṃ vipinaṃ pavissa;</p>

<p rend="hangnum" n="505"><hi rend="paranum">505</hi><hi rend="dot">.</hi><pb ed="V" n="0.0050" /></p>

<p rend="gatha1"> Tasmiṃ ramante samatiṃsamatte</p>

<p rend="gatha2">Rājorase so pavaro vinetvā,</p>

<p rend="gatha3">Datvā’mataṃ dhammamathuddisitvā</p>

<p rend="gathalast">Agoruvelaṃ gajarājagāmī;</p>

<p rend="hangnum" n="506"><hi rend="paranum">506</hi><hi rend="dot">.</hi></p>

<p rend="gatha1"> Tatthoruvelādhikakassapoti</p>

<p rend="gatha2">Pasiddhanāmassa sasissakassa,</p>

<p rend="gatha3">Aggaṃ phalaṃ so paripāvayanto</p>

<p rend="gathalast">Vasī vasante vasīnaṃ variṭṭho;</p>

<p rend="hangnum" n="507"><hi rend="paranum">507</hi><hi rend="dot">.</hi></p>

<p rend="gatha1"> Tadāharuṃ negama nāgarā ca</p>

<p rend="gatha2">Yaññaṃ mahākassapa tāpasassa,</p>

<p rend="gatha3">Jino viditvāssa manaṃ manena</p>

<p rend="gathalast">Vasī visuṃ tassa pasāda hetu;</p>

<p rend="bodytext">Kathaṃ?</p>

<p rend="hangnum" n="508"><hi rend="paranum">508</hi><hi rend="dot">.</hi></p>

<p rend="gatha1"> Gantvāna uttarakuruṃ bhagavā tadāni</p>

<p rend="gatha2">Piṇḍañcaritva ramaṇīya himālayaddiṃ,</p>

<p rend="gatha3">Āgamma sādurasa nīra bharābhirāme</p>

<p rend="gathalast">’Notattake munivaro paribhuñjiyāna;</p>

<p rend="hangnum" n="509"><hi rend="paranum">509</hi><hi rend="dot">.</hi></p>

<p rend="gatha1"> Cintesi evamahamappataraṃva kālaṃ</p>

<p rend="gatha2">Ṭhassāmi sāsana mamañhi anāgatesu,</p>

<p rend="gatha3">Laṅkātale bhavati tattha idāni yakkha</p>

<p rend="gathalast">Sambādhamatthi mama tattha gatesu’dāni;</p>

<p rend="hangnum" n="510"><hi rend="paranum">510</hi><hi rend="dot">.</hi></p>

<p rend="gatha1"> Sabbā’manussaja bhayaṃ pavinassatī’ti</p>

<p rend="gatha2">Mantvā tato yativaro karuṇāya satte,</p>

<p rend="gatha3">Sañjhāghanehi parinaddha ravīva ratta</p>

<p rend="gathalast">Nigrodhapakka sadisaṃ carapaṃsukūlaṃ;</p>

<p rend="hangnum" n="511"><hi rend="paranum">511</hi><hi rend="dot">.</hi></p>

<p rend="gatha1"> Dhāretva selamaya sundara pattahattho</p>

<p rend="gatha2">Chabbaṇṇaraṃsi nivahaṃ disi pūrayanto,</p>

<p rend="gatha3">Sambodhito navama phussaja puṇṇamāyaṃ</p>

<p rend="gathalast">Laṅkātalaṃ vijayituṃ nabhasā’gamāsi;</p>

<p rend="hangnum" n="512"><hi rend="paranum">512</hi><hi rend="dot">.</hi><pb ed="V" n="0.0051" /></p>

<p rend="gatha1"> Brahmāsurāmara phaṇi garuḷā ca siddha</p>

<p rend="gatha2">Vijjādharādi janatā sahapārisajjā,</p>

<p rend="gatha3">Ketā’tapatta ghaṭa dīpuru toraṇehi</p>

<p rend="gathalast">Pūjaṃ akaṃsu mahatiṃ gaganāyanamhi;</p>

<p rend="hangnum" n="513"><hi rend="paranum">513</hi><hi rend="dot">.</hi></p>

<p rend="gatha1"> Laṅkaṅganā urasi bhāsura tāra hāra</p>

<p rend="gatha2">Saṅkāsa sītala manohara nīra pūrā,</p>

<p rend="gatha3">Tasmiṃ mahādipada vāluka nāma gaṅgā</p>

<p rend="gathalast">Bhumajjhagāsi jana netta harābhirāmā;</p>

<p rend="hangnum" n="514"><hi rend="paranum">514</hi><hi rend="dot">.</hi></p>

<p rend="gatha1"> Tassāvidūra suci rammatare padese</p>

<p rend="gatha2">Āyāmato mitatiyojana vitthatena,</p>

<p rend="gatha3">Cattāri gāvutamitaṃ nayanābhirāmaṃ</p>

<p rend="gathalast">Āsāra sītajala nijjhara bhurighosaṃ;</p>

<p rend="hangnum" n="515"><hi rend="paranum">515</hi><hi rend="dot">.</hi></p>

<p rend="gatha1"> Mattālipāli khaga gītija missarāgaṃ</p>

<p rend="gatha2">Sammatta citta migasaṅgha nisevitaṃ taṃ,</p>

<p rend="gatha3">Naccanta nekasikhi saṅgata pādapiṇḍaṃ</p>

<p rend="gathalast">Uyyānamāsi urunāgavanābhidhānaṃ;</p>

<p rend="hangnum" n="516"><hi rend="paranum">516</hi><hi rend="dot">.</hi></p>

<p rend="gatha1"> Ramme tadā ratanadīpavaramhi laṅkā</p>

<p rend="gatha2">Lokābhidhāna harikaṇḍaka yakkhadāse,</p>

<p rend="gatha3">Odumbare sumanakūṭaka taṇḍuleyye</p>

<p rend="gathalast">Selesu māragiri missakariṭṭhanāme;</p>

<p rend="hangnum" n="517"><hi rend="paranum">517</hi><hi rend="dot">.</hi></p>

<p rend="gatha1"> Ye’ññepi santi girayo vanarāmaṇeyyā</p>

<p rend="gatha2">Gaṅgā nadī giriguhā sikatātalā ca,</p>

<p rend="gatha3">Tatthāvasanti rahasā pharusāniruddā</p>

<p rend="gathalast">Pāṇātipāta niratā saṭhakūṭa yakkhā;</p>

<p rend="hangnum" n="518"><hi rend="paranum">518</hi><hi rend="dot">.</hi></p>

<p rend="gatha1"> Saṅgamma te mahati nāgavanamhi tamhi</p>

<p rend="gatha2">Sammantayiṃsu sabhaṭā saha pārisajjā,</p>

<p rend="gatha3">Tvaṃ ko’si re! Iti paro aparaṃ kharena</p>

<p rend="gathalast">Tikkhena vādakaṇayena aruntudantā;</p>

<p rend="hangnum" n="519"><hi rend="paranum">519</hi><hi rend="dot">.</hi><pb ed="V" n="0.0052" /></p>

<p rend="gatha1"> Kujjhiṃsu te athitarītara kāraṇena</p>

<p rend="gatha2">Vākyena yuddha pariraddha pagabbhitattā,</p>

<p rend="gatha3">Saṅkhābhitāpaga patīva’navaṭṭhacittā</p>

<p rend="gathalast">Sārambhagabbitamanā parirāvayanti;</p>

<p rend="hangnum" n="520"><hi rend="paranum">520</hi><hi rend="dot">.</hi></p>

<p rend="gatha1"> Tasmiṃ khaṇe’bhimatado sugato nabhamhi</p>

<p rend="gatha2">Āgamma tesa’manukampita mānasena,</p>

<p rend="gatha3">Gopānasī sama manohara raṃsimāli</p>

<p rend="gathalast">Tatthacchi khe guṇamaṇī maṇikaṇṇikāva;</p>

<p rend="hangnum" n="521"><hi rend="paranum">521</hi><hi rend="dot">.</hi></p>

<p rend="gatha1"> Tesaṃ jino kalahavūpasamāya hetu</p>

<p rend="gatha2">Māpesi vuṭṭhi timirā’nilasītabhītiṃ,</p>

<p rend="gatha3">Tatthāsi gajjitaghano suracāpakhitta</p>

<p rend="gathalast">Dhārāsarehi vitudaṃ nisivāra saṅghaṃ;</p>

<p rend="hangnum" n="522"><hi rend="paranum">522</hi><hi rend="dot">.</hi></p>

<p rend="gatha1"> Andhāva te ghanatare timire nimuggā</p>

<p rend="gatha2">Muḷhā disañca vidisaṃ na vidiṃsu bhītā,</p>

<p rend="gatha3">Caṇḍāniluddhaṭa mahā girikūṭarukkha</p>

<p rend="gathalast">Sampāta bhīta ruditā gatimesayanti;</p>

<p rend="hangnum" n="523"><hi rend="paranum">523</hi><hi rend="dot">.</hi></p>

<p rend="gatha1"> Sītena te atha dije parikoṭayantā</p>

<p rend="gatha2">Aññoññagattamavalamba parodayiṃsu,</p>

<p rend="gatha3">Rūpāni nekabhayadāni ca ghosaṇāni</p>

<p rend="gathalast">Vattiṃsu tena vividhaṃ bhayamāsi tesaṃ;</p>

<p rend="hangnum" n="524"><hi rend="paranum">524</hi><hi rend="dot">.</hi></p>

<p rend="gatha1"> Buddhāpi dukkhitamanā paradukkhakena</p>

<p rend="gatha2">Kasmā karonti anayaṃ’ti na cintanīyaṃ,</p>

<p rend="gatha3">Loko hanāti viṭapi phaladāna hetu</p>

<p rend="gathalast">Satthena soma ripugāhaka vāsaramhi;</p>

<p rend="hangnum" n="525"><hi rend="paranum">525</hi><hi rend="dot">.</hi></p>

<p rend="gatha1"> Satthā tato tamanudo sabhaye sasoke</p>

<p rend="gatha2">Disvāna guyhaka jane karuṇāyitatto,</p>

<p rend="gatha3">Vuṭṭhiṃ tamañca pavanaṃ paṇuditva sabbaṃ</p>

<p rend="gathalast">Dassesi attamakhilaṃ dumaṇīva khamhi;</p>

<p rend="hangnum" n="526"><hi rend="paranum">526</hi><hi rend="dot">.</hi><pb ed="V" n="0.0053" /></p>

<p rend="gatha1"> Disvāna te munivara’ñjali paṅkajehi</p>

<p rend="gatha2">Sajjetva sīsa sarasī idama’bruviṃsu,</p>

<p rend="gatha3">Yācāma no’bhayapadaṃ bhavato sakāsā</p>

<p rend="gathalast">Dāsesu dhīra karuṇaṃ karaṇīyameva;</p>

<p rend="hangnum" n="527"><hi rend="paranum">527</hi><hi rend="dot">.</hi></p>

<p rend="gatha1"> Evaṃ tadā’vaca jino madhurassarena</p>

<p rend="gatha2">Āmanta te nisicare’vanate samekkha,</p>

<p rend="gatha3">Tumhe dadātha yadi ṭhānamamekadesaṃ</p>

<p rend="gathalast">Sabbe apentī ghanavātaja sītadukkhā;</p>

<p rend="hangnum" n="528"><hi rend="paranum">528</hi><hi rend="dot">.</hi></p>

<p rend="gatha1"> Yajjevamītima’payāti karoma bho taṃ</p>

<p rend="gatha2">Gaṇhāhi dhīra yadi icchasi sabbadīpaṃ,</p>

<p rend="gatha3">Vatvāna tehi paridinna chamāya maggo</p>

<p rend="gathalast">Ogamma tattha puthu patthari camma kaṇḍaṃ;</p>

<p rend="hangnum" n="529"><hi rend="paranum">529</hi><hi rend="dot">.</hi></p>

<p rend="gatha1"> Tasmiṃ nisajja kasiṇaṃ samāpajja tejo</p>

<p rend="gatha2">Jālākulaṃ jalita maggīmamāpayī so,</p>

<p rend="gatha3">So dhūmaketu gaganuggata tuṅgasiṅgo</p>

<p rend="gathalast">Sandaḍḍhayaṃ girivanānu’rughosayanto;</p>

<p rend="hangnum" n="530"><hi rend="paranum">530</hi><hi rend="dot">.</hi></p>

<p rend="gatha1"> Rukkhehi rukkhavana pabbata laṅghanena</p>

<p rend="gatha2">Sākhāmige ca vihage anubandhayaṃ’va,</p>

<p rend="gatha3">Vessānaro vanamarū migasūkare’pi</p>

<p rend="gathalast">Sandhāvi guyhaka jane iti cintayanto;</p>

<p rend="hangnum" n="531"><hi rend="paranum">531</hi><hi rend="dot">.</hi></p>

<p rend="gatha1"> Disvāna tattha pacurātana vipphuliṅga</p>

<p rend="gatha2">Sammissa jāla dahanaṃ guhakā samecca,</p>

<p rend="gatha3">Dhāvuṃ vikiṇṇakaca bappajala’ddanettā</p>

<p rend="gathalast">Dārattajehi sahitā gatimesamānā;</p>

<p rend="hangnum" n="532"><hi rend="paranum">532</hi><hi rend="dot">.</hi></p>

<p rend="gatha1"> Sambuddhateja paridaḍḍha sarīracittā</p>

<p rend="gatha2">Āhacca sāgarataṭaṃ paridhāvamānā,</p>

<p rend="gatha3">Tasmimpi te pavisituṃ saraṇaṃ na laddhā</p>

<p rend="gathalast">Chamhi tato sapadi sannipatiṃsu sabbe;</p>

<p rend="hangnum" n="533"><hi rend="paranum">533</hi><hi rend="dot">.</hi><pb ed="V" n="0.0054" /></p>

<p rend="gatha1"> Disvāna te munivaro sahaye sasoke</p>

<p rend="gatha2">Rammaṃ tadā jaladhimajjhagataṃ mahantaṃ,</p>

<p rend="gatha3">Iddhīhi sehi giridīpami’dhānayitvā</p>

<p rend="gathalast">Āropayitva nikhile puna tattha’kāsi;</p>

<p rend="hangnum" n="534"><hi rend="paranum">534</hi><hi rend="dot">.</hi></p>

<p rend="gatha1"> Katvevame’samasamo’pasamanta’mītiṃ</p>

<p rend="gatha2">Tattheva bhāsurataro bhagavā nisīdi,</p>

<p rend="gatha3">Brahmāmarā’suraphaṇī garuḷādi siddhā</p>

<p rend="gathalast">Saṅgamma’kaṃsu mahatiṃ mahama’ggarūpaṃ;</p>

<p rend="hangnum" n="535"><hi rend="paranum">535</hi><hi rend="dot">.</hi></p>

<p rend="gatha1"> Desesi saṃsadi jino sutisādhu dhammaṃ</p>

<p rend="gatha2">Tasmiṃ sadāsavanudaṃ sivadaṃ janānaṃ,</p>

<p rend="gatha3">Sutvāna nekasatakoṭi pamāṇa pāṇā</p>

<p rend="gatha3">Laddhā tadā samabhavuṃ caradhammacakkhuṃ;</p>

<p rend="hangnum" n="536"><hi rend="paranum">536</hi><hi rend="dot">.</hi></p>

<p rend="gatha1"> Tasmiṃ dine sumanakūṭa varādhivāso</p>

<p rend="gatha2">Tejiddhibuddhivibhavo sumanābhidhāno,</p>

<p rend="gatha3">Devo pasannahadayo ratanattayamhi</p>

<p rend="gathalast">Sampāpuṇittha paṭhamaṃ phalamuttamaṃ so;</p>

<p rend="hangnum" n="537"><hi rend="paranum">537</hi><hi rend="dot">.</hi></p>

<p rend="gatha1"> Uṭṭhāya tuṭṭhavadano katapañjalīko</p>

<p rend="gatha2">Muggo jinagga nakharaṃsi payodadhimhi</p>

<p rend="gatha3">Vanditva evamavacā’tula vīra dhīra</p>

<p rend="gathalast">Lokagga puggala varaṃ dada sāmi dhīsa;</p>

<p rend="hangnum" n="538"><hi rend="paranum">538</hi><hi rend="dot">.</hi></p>

<p rend="gatha1"> Dāsosmi te caraṇa paṅkaja pūjakohaṃ</p>

<p rend="gatha2">Saddhādayādi vibhavo tanayo’hamasmi,</p>

<p rend="gatha3">Tumhe vinā khaṇalavaṃ vasituṃ na icche</p>

<p rend="gathalast">Tasmā dadātu bhagavā mama pūjanīyaṃ;</p>

<p rend="hangnum" n="539"><hi rend="paranum">539</hi><hi rend="dot">.</hi></p>

<p rend="gatha1"> Sutvāna taṃ dhitimatī parimajja sīsaṃ</p>

<p rend="gatha2">Saṃsatta chappada saroruha sannibhena,</p>

<p rend="gatha3">Hatthena nīla saka kuntala dhātumuṭṭhiṃ</p>

<p rend="gathalast">Dajjātha so maṇimayena karaṇḍakena;</p>

<p rend="hangnum" n="540"><hi rend="paranum">540</hi><hi rend="dot">.</hi><pb ed="V" n="0.0055" /></p>

<p rend="gatha1"> Paggayha bāhuyugalena ṭhīto namitvā</p>

<p rend="gatha2">Muddhā dadhāsi makuṭaṃ viya pīṇitatto,</p>

<p rend="gatha3">Katvā’tha so vara mahaṃ tidivehi saddhi</p>

<p rend="gathalast">’Mappetva dhīra pharibhutta vasundharāyaṃ;</p>

<p rend="hangnum" n="541"><hi rend="paranum">541</hi><hi rend="dot">.</hi></p>

<p rend="gatha1"> So’kāsi nīlaratanehi mahārahehi</p>

<p rend="gatha2">Ubbedhato ratana satta pamāṇa thūpaṃ,</p>

<p rend="gatha3">Nāthe dharantasamayeva patiṭṭhahī so</p>

<p rend="gathalast">Thūpo tilokasukhado maṇi kāmado’va;</p>

<p rend="hangnum" n="542"><hi rend="paranum">542</hi><hi rend="dot">.</hi></p>

<p rend="gatha1"> Pacchā tilokasaraṇe parinibbutamhi</p>

<p rend="gatha2">Khīṇā savo samahimo sarabhu yatindo,</p>

<p rend="gatha3">Ādāya taṃ citakato jinagīvadhātuṃ</p>

<p rend="gathalast">Tasmiṃ nidhāya’kari bārasa hatthathūpaṃ;</p>

<p rend="hangnum" n="543"><hi rend="paranum">543</hi><hi rend="dot">.</hi></p>

<p rend="gatha1"> Cūḷābhayahvavanipo samaye’parasmiṃ</p>

<p rend="gatha2">Battiṃsa hatthama’kariyattha varoruthūpaṃ,</p>

<p rend="gatha3">Duṭṭhādigāmaṇi nupo damiḷe hananto</p>

<p rend="gathalast">Kāresi kañcukamatho catusaṭṭhihatthaṃ;</p>

<p rend="hangnum" n="544"><hi rend="paranum">544</hi><hi rend="dot">.</hi></p>

<p rend="gatha1"> Evaṃ sa sīhalamahāsaramajajharūḷhaṃ</p>

<p rend="gatha2">Setambujaṃ’va madhupāvali sevanīyaṃ,</p>

<p rend="gatha3">Bhumaṅganā karatale sitavitthalīlo</p>

<p rend="gathalast">Thūpo dadātu masamopasamaṃ janānaṃ;</p>

<p rend="hangnum" n="545"><hi rend="paranum">545</hi><hi rend="dot">.</hi></p>

<p rend="gatha1"> Laṅkopasaggama’vadhūya vidhāya khemaṃ</p>

<p rend="gatha2">Laṅkaṃ nijāya varakuntala dhātuyā taṃ,</p>

<p rend="gatha3">Katvāna bhāsurataraṃ muni maṅgalāya</p>

<p rend="gathalast">Pāyāsi tāraka pathe’nuruvelameva;</p>

<p rend="hangnum" n="546"><hi rend="paranum">546</hi><hi rend="dot">.</hi></p>

<p rend="gatha1"> Tasmiṃ vidhāya bahuvimhita pāṭiheraṃ</p>

<p rend="gatha2">Bhetvā sasissaki’sino puna diṭṭhijālaṃ,</p>

<p rend="gatha3">Datvāna nibbutipadaṃ sahasissakassa</p>

<p rend="gathalast">Nibbāṇa sundara puraṃ paripūrayittha;</p>

<p rend="hangnum" n="547"><hi rend="paranum">547</hi><hi rend="dot">.</hi><pb ed="V" n="0.0056" /></p>

<p rend="gatha1"> Tamhā vikāsita kusesaya kānanābha</p>

<p rend="gatha2">Vītāsavehi nivuto sugatebhagāmī,</p>

<p rend="gatha3">Pāyāsi rājagaha gāmī’mudāramaggaṃ</p>

<p rend="gathalast">Veneyya jantu kamalākara bhānurūpo;</p>

<p rend="hangnum" n="548"><hi rend="paranum">548</hi><hi rend="dot">.</hi></p>

<p rend="gatha1"> Tasmiṃ gate jinavare vara bimbisāro</p>

<p rend="gatha2">Pūjaṃ akāsi mahatiṃ saha devatāhi,</p>

<p rend="gatha3">Tasmiñhi saṃsadi labhiṃsu anappapāṇā</p>

<p rend="gathalast">Magge phale ca saraṇe ca patiṭṭhahiṃsu</p>

<p rend="hangnum" n="549"><hi rend="paranum">549</hi><hi rend="dot">.</hi></p>

<p rend="gatha1"> Rājā tato vipula veluvanābhirāmaṃ</p>

<p rend="gatha2">Sālaṅkataṃ vividha pādapa maṇḍapehi,</p>

<p rend="gatha3">Pādāsi dakkhiṇakare jalapātanena</p>

<p rend="gathalast">Katvā dharādharadharaṃ himavañca kampaṃ;</p>

<p rend="hangnum" n="550"><hi rend="paranum">550</hi><hi rend="dot">.</hi></p>

<p rend="gatha1"> Tasmiṃ samantanayano nayanābhirāmo</p>

<p rend="gatha2">Bhutiṃ janassa satataṃ abhivaḍḍhayanto,</p>

<p rend="gatha3">Dhammambu vuṭṭhi nikaraṃ parivassayanto</p>

<p rend="gathalast">Vassaṃ vasī adutiyo dutiyamhi vasse;</p>

<p rend="hangnum" n="551"><hi rend="paranum">551</hi><hi rend="dot">.</hi></p>

<p rend="gatha1"> Devinda moli samalaṅkata pādapiṭṭho</p>

<p rend="gatha2">Lokassa atthacaraṇe satatābhiyutto,</p>

<p rend="gatha3">Tattheva so hi tatiye’pi catutthavasse</p>

<p rend="gathalast">Vāsaṃ akāsi sugato sirisantivāso;</p>

<p rend="hangnum" n="552"><hi rend="paranum">552</hi><hi rend="dot">.</hi></p>

<p rend="gatha1"> Lokassa dhamma ma’malaṃ satataṃ vahanto</p>

<p rend="gatha2">Sāvatthiyaṃ rucira jetavane’bhirāme,</p>

<p rend="gatha3">Vāsaṃ akāsi sukhado munipañcamasmiṃ</p>

<p rend="gathalast">Veneyya sattasamayaṃ samudikkhamāno;</p>

<p rend="centre">Iti laṅkāya paṭhamā’gamanaṃ.</p>

<p rend="hangnum" n="553"><hi rend="paranum">553</hi><hi rend="dot">.</hi></p>

<p rend="gatha1"> Atha bhagavati tasmiṃ jetanāme vanasmiṃ</p>

<p rend="gatha2">Nivasati satilaṅkā maṅgalā’vāsarūpā,</p>

<p rend="gatha3">Upavanamiva nāke nandanaṃ devatānaṃ</p>

<p rend="gathalast">Amara uragavāsā rammarūpā babhūva;</p>

<p rend="hangnum" n="554"><hi rend="paranum">554</hi><hi rend="dot">.</hi><pb ed="V" n="0.0057" /></p>

<p rend="gatha1"> Tahimati rucirasmiṃ vaḍḍhamānādi sele</p>

<p rend="gatha2">Madhura salilavāhe rammakalyāṇikādo,</p>

<p rend="gatha3">Udadhi bhujagavāse nāgadīpantike ca</p>

<p rend="gathalast">Mahati mahima yuttā nāgasaṅghā vasanti;</p>

<p rend="hangnum" n="555"><hi rend="paranum">555</hi><hi rend="dot">.</hi></p>

<p rend="gatha1"> Pacura mahima yutto vaḍḍhamānācalasmiṃ</p>

<p rend="gatha2">Adhipati bhujagānaṃ āsi cūlodaravho,</p>

<p rend="gatha3">Mahudara iti nāmo nāgadīpodadhimhi</p>

<p rend="gathalast">Nivasati atha tesaṃ pabbateyyo’ragindo;</p>

<p rend="hangnum" n="556"><hi rend="paranum">556</hi><hi rend="dot">.</hi></p>

<p rend="gatha1"> Itara bhujaga rañño dhītaraṃ nāgakaññaṃ</p>

<p rend="gatha2">Piyatarama’bhirūpaṃ’kāsi dāraṃ tadā hi,</p>

<p rend="gatha3">Atha ca duhituyā so dīyamānaṃ dadanto</p>

<p rend="gathalast">Rucira maṇīmayagghaṃ āsanañcāpadāsi;</p>

<p rend="hangnum" n="557"><hi rend="paranum">557</hi><hi rend="dot">.</hi></p>

<p rend="gatha1"> Duhitari matakāle te’tha pallaṅkahetu</p>

<p rend="gatha2">Jalaja thalaja nāgā yuddhasajjā ahesuṃ,</p>

<p rend="gatha3">Atha thalaja bhujaṅgā bhaṅgakallolamālā</p>

<p rend="gathalast">Sadisa lūlita cittā gabbitevaṃ ravanti;</p>

<p rend="hangnum" n="558"><hi rend="paranum">558</hi><hi rend="dot">.</hi></p>

<p rend="gatha1"> Kimu’dadhija phaṇīnaṃ kitti sampattiyā no</p>

<p rend="gatha2">Api yasaparivārā kiṃ baleniddhiyā kiṃ,</p>

<p rend="gatha3">Ahamahamīti gabbā kiṃ kimissāya tesaṃ</p>

<p rend="gathalast">Bhavati timira’rīnaṃ bhānumaggunnatī kā;</p>

<p rend="hangnum" n="559"><hi rend="paranum">559</hi><hi rend="dot">.</hi></p>

<p rend="gatha1"> Atha jalaja’lagaddā gajjanaṃ gajjayantā</p>

<p rend="gatha2">Bhayajanaka pagabbhā phoṭayantā bhūjānaṃ,</p>

<p rend="gatha3">Ahamaha pabhū re!Re! Pabbateyyāna’metaṃ</p>

<p rend="gathalast">Paṭutaraḍasitoṭṭhā kakkha’ḷevaṃ ravanti;</p>

<p rend="hangnum" n="560"><hi rend="paranum">560</hi><hi rend="dot">.</hi></p>

<p rend="gatha1"> Paṭutara garunādā tāva gajjanti dantī</p>

<p rend="gatha2">Nayana pathamu’pente yāva kaṇṭhiravānaṃ,</p>

<p rend="gatha3">Tathariva thalajātā jumhayantā samaggā</p>

<p rend="gathalast">Nayana pathagatā no suññadappā bhavanti;</p>

<p rend="hangnum" n="561"><hi rend="paranum">561</hi><hi rend="dot">.</hi><pb ed="V" n="0.0058" /></p>

<p rend="gatha1"> Iti tadubhayasenā ghaṭṭayantā’ññamaññaṃ</p>

<p rend="gatha2">Vividha paharaṇho uggirantī giranti,</p>

<p rend="gatha3">Satata khubhita velā sāgarūmīva bhantā</p>

<p rend="gathalast">Lulita lulita cittā yuddhaninnā ṭhitāsuṃ;</p>

<p rend="hangnum" n="562"><hi rend="paranum">562</hi><hi rend="dot">.</hi></p>

<p rend="gatha1"> Atha tadahu munindo yāminīyāma’mante</p>

<p rend="gatha2">Patiniya matijālaṃ lokamolokayanto,</p>

<p rend="gatha3">Samara vasagatānaṃ bhogīnaṃ bhāvibhutiṃ</p>

<p rend="gathalast">Tadupari ca’bhivuddhiṃ passi laṅkātalassa;</p>

<p rend="hangnum" n="563"><hi rend="paranum">563</hi><hi rend="dot">.</hi></p>

<p rend="gatha1"> Atha muni madhumāse’posathe kālapakkhe</p>

<p rend="gatha2">Kata nikhila vidhāno gayha saṅghāṭikādiṃ,</p>

<p rend="gatha3">Anugatikamudikkhaṃ pañcanetto samantā</p>

<p rend="gathalast">Sumana sumana nāmaṃ passi devaṃ samiddhiṃ;</p>

<p rend="hangnum" n="564"><hi rend="paranum">564</hi><hi rend="dot">.</hi></p>

<p rend="gatha1"> Tadahu sumanadevo jetanāme suramme</p>

<p rend="gatha2">Adhivasati vihāre dvārakoṭṭhopakaṭṭhe,</p>

<p rend="gatha3">Ṭhita viṭapa samiddhe khīrikāpādapasmiṃ</p>

<p rend="gathalast">Sugata mabhinamanto anvahaṃ pūjayanto;</p>

<p rend="hangnum" n="565"><hi rend="paranum">565</hi><hi rend="dot">.</hi></p>

<p rend="gatha1"> Tamasammuni disvā’mantayitvā’gate taṃ</p>

<p rend="gatha2">Idamavaca mayā bho saddhimāgaccha laṅkaṃ,</p>

<p rend="gatha3">Saha tava bhavanamhā pubbavutthappadese</p>

<p rend="gathalast">Tava bhavati patiṭṭhā bhoginañjā’bhivuddhi;</p>

<p rend="hangnum" n="566"><hi rend="paranum">566</hi><hi rend="dot">.</hi></p>

<p rend="gatha1"> Atha munivacanaṃ so muddhanāma’ggahetvā</p>

<p rend="gatha2">Samuditahadayo taṃ rukkhamuddhacca mūlā,</p>

<p rend="gatha3">Sugatamupari katvā dhārayanto suphullaṃ</p>

<p rend="gathalast">Barihi barihi chattākāramāgā nabhamhī;</p>

<p rend="hangnum" n="567"><hi rend="paranum">567</hi><hi rend="dot">.</hi></p>

<p rend="gatha1"> Dasabala tanubhā’bhissaṅgamā so dumando</p>

<p rend="gatha2">Tarala maṇīva nānā’bhāhi sambhāvanīyo,</p>

<p rend="gatha3">Vilasita iva sabbe rukkhaselādayo’pi</p>

<p rend="gathalast">Apagata sakavaṇṇāvaṇṇavantā virejuṃ;</p>

<p rend="hangnum" n="568"><hi rend="paranum">568</hi><hi rend="dot">.</hi><pb ed="V" n="0.0059" /></p>

<p rend="gatha1"> Khaga bhujaga surādi massitā chappabhāhi</p>

<p rend="gatha2">Nijapati nijajāyā svaññamaññāsu muyhuṃ,</p>

<p rend="gatha3">Asita gagana majjhe sobhamāno munindo</p>

<p rend="gathalast">Vitata vividha raṃsī raṃsimālīva gañchi;</p>

<p rend="hangnum" n="569"><hi rend="paranum">569</hi><hi rend="dot">.</hi></p>

<p rend="gatha1"> Jalada paṭala saṇḍe vajjhamuddāḷayitvā</p>

<p rend="gatha2">Bahi vilasitakāyo sommadosākaro,va</p>

<p rend="gatha3">Katupari taruchāyo jotamāno samāno</p>

<p rend="gathalast">Uraga samaraṭhānaṃ ganthvā’kāse nisajja;</p>

<p rend="hangnum" n="570"><hi rend="paranum">570</hi><hi rend="dot">.</hi></p>

<p rend="gatha1"> Ghanatara timiraṃ so iddhiyā saṅgharitvā</p>

<p rend="gatha2">Tahimatirava bhīmaṃ ghorasaṃrambhavantaṃ,</p>

<p rend="gatha3">Asani sata nipātaṃ vassadhārā karālaṃ</p>

<p rend="gathalast">Urutara tata meghaṃ māpayī sītavātaṃ;</p>

<p rend="hangnum" n="571"><hi rend="paranum">571</hi><hi rend="dot">.</hi></p>

<p rend="gatha1"> Iti tibhuvananātho dappite nāgasaṅghe</p>

<p rend="gatha2">Vimada karaṇa hetu dassayī bheravānī,</p>

<p rend="gatha3">Atha’pagata pagabbhe te viditvāna satthā</p>

<p rend="gathalast">Apanudi bhayajātaṃ taṅkhaṇaṃyeva tattha;</p>

<p rend="hangnum" n="572"><hi rend="paranum">572</hi><hi rend="dot">.</hi></p>

<p rend="gatha1"> Taruṇa taraṇisobhā ketumālāvilāsiṃ</p>

<p rend="gatha2">Subharuci mukhavandaṃ lakkhaṇākiṇṇagattaṃ,</p>

<p rend="gatha3">Tibhava vibhavadāyiṃ taṃ viditvāna nāgā</p>

<p rend="gathalast">Cutapaharaṇa hatthā vandamānā mahiṃsu;</p>

<p rend="hangnum" n="573"><hi rend="paranum">573</hi><hi rend="dot">.</hi></p>

<p rend="gatha1"> Sirasī nihitapāṇī rattapaṅkeruhehi</p>

<p rend="gatha2">Vikaca vadana nettā’manda kañjuppalehi,</p>

<p rend="gatha3">Saka saka dhata nānāvaṇṇa vammādikehi</p>

<p rend="gathalast">Vividha kusumavatthā’manda dīpaddhajehi;</p>

<p rend="hangnum" n="574"><hi rend="paranum">574</hi><hi rend="dot">.</hi></p>

<p rend="gatha1"> Uraga bhavanavāsā nāgakaññā samecca</p>

<p rend="gatha2">Kuca kalasa sahassaṃ dhārayanti salīlaṃ,</p>

<p rend="gatha3">Lalita kaṇaka valli līlamādhatta gattā</p>

<p rend="gathalast">Thuti mukhara mukhā tā sādhu kīḷaṃ akaṃsu;</p>

<p rend="hangnum" n="575"><hi rend="paranum">575</hi><hi rend="dot">.</hi><pb ed="V" n="0.0060" /></p>

<p rend="gatha1"> Atha muni uragānaṃ viggahaṃ taṃ sametuṃ</p>

<p rend="gatha2">Sutimana kamanīyaṃ niccharaṃ brahmaghosaṃ,</p>

<p rend="gatha3">Ajaramamara maggaṃ suppasatthaṃ sudhihi</p>

<p rend="gathalast">Varamati varadhammaṃ desayī naṃ phaṇīnaṃ;</p>

<p rend="hangnum" n="576"><hi rend="paranum">576</hi><hi rend="dot">.</hi></p>

<p rend="gatha1"> Na bho bho saṃsāre khalu bhavati sāraṃ lavampi</p>

<p rend="gatha2">Visesā taṃ sītaṃ jalita dahane vijjati kadā,</p>

<p rend="gatha3">Sadā rāgaṃ rogaṃ byadhati janataṃ nekaduritaṃ</p>

<p rend="gathalast">Tathāpā’yuṃ pāto ravirabhimukhussāva sadisaṃ;</p>

<p rend="hangnum" n="577"><hi rend="paranum">577</hi><hi rend="dot">.</hi></p>

<p rend="gatha1"> Sarīro’yaṃ battiṃsa vidha kuṇapo sāra rahito</p>

<p rend="gatha2">Parittaṃ yobbaññaṃ kusuma sadisaṃ niggatasiri,</p>

<p rend="gatha3">Pahantvā gantabbaṃ bhavaja vibhavaṃ sambhatamidaṃ</p>

<p rend="gathalast">Athevaṃ sante bho varayati bhavaṃ ko nu hi budho;</p>

<p rend="hangnum" n="578"><hi rend="paranum">578</hi><hi rend="dot">.</hi></p>

<p rend="gatha1"> Palāsī makkhī kodhūpaha mato mānavibhavo</p>

<p rend="gatha2">Jano’tīto’to bho payati narakaṃ dāruṇataraṃ,</p>

<p rend="gatha3">Phaṇī majjāro sā guhaka kapayo bhūya bahuso</p>

<p rend="gathalast">Vadhentaññoññaṃ te nanubhavamidaṃ dukkhama’nisaṃ;</p>

<p rend="hangnum" n="579"><hi rend="paranum">579</hi><hi rend="dot">.</hi></p>

<p rend="gatha1"> Pure kāko’lukā atha vanabhavā phandana isā</p>

<p rend="gatha2">Karitvā’ṭṭhāne’ghaṃ ciramanubhavuṃ dukkhamanisaṃ,</p>

<p rend="gatha3">Aho kappaṭṭhantaṃ saratha duritaṃ verajamidaṃ</p>

<p rend="gathalast">Na hetthassādo bho’ṇumapi kalahe mettima’mataṃ;</p>

<p rend="hangnum" n="580"><hi rend="paranum">580</hi><hi rend="dot">.</hi></p>

<p rend="gatha1"> Balaṃ bālānaṃ bho saka saka vadhāyeva bhavati</p>

<p rend="gatha2">Atītekā khuddā laṭukikadijā naṭṭhatanayā,</p>

<p rend="gatha3">Gajaṃ bālaṃ mattaṃ pavidhi na balaṃ hoti saraṇaṃ</p>

<p rend="gathalast">Athaṭṭhāne kiṃ bho kurutha vīriyaṃ bhuti hananaṃ;</p>

<p rend="hangnum" n="581"><hi rend="paranum">581</hi><hi rend="dot">.</hi></p>

<p rend="gatha1"> Na dukkhaṃ tesaṃ ye vigata kalahā ekamanasā</p>

<p rend="gatha2">Atīte bho lāpā aghaṭita mānā peyyavacanā,</p>

<p rend="gatha3">Sukhaṃ vāsaṃ’kāsuṃ yadahani bhavuṃ te’tha vidhurā</p>

<p rend="gathalast">Vasaṃ vyādhassāguṃ tadahani aho!Medhaga balaṃ;</p>

<p rend="hangnum" n="582"><hi rend="paranum">582</hi><hi rend="dot">.</hi><pb ed="V" n="0.0061" /></p>

<p rend="gatha1"> Iti tikhiṇa sudhimā kattumete samagge</p>

<p rend="gatha2">Avadi pavara dhammaṃ sādhu viññuppasatthaṃ,</p>

<p rend="gatha3">Atha muditamanā te pīṇitā tassa nāgā</p>

<p rend="gathalast">Maṇimayama’tulaṃ taṃ āsanaṃ pūjayiṃsu;</p>

<p rend="hangnum" n="583"><hi rend="paranum">583</hi><hi rend="dot">.</hi></p>

<p rend="gatha1"> Atha muni gaganamboruyha bhumippadesaṃ</p>

<p rend="gatha2">Taruṇa raviva tasmiṃ āsane āsi bhāsaṃ,</p>

<p rend="gatha3">Atha bhujagagaṇā te dibba khajjādikehi</p>

<p rend="gathalast">Parivisiya munindaṃ sādhu dhammaṃ suṇiṃsu;</p>

<p rend="hangnum" n="584"><hi rend="paranum">584</hi><hi rend="dot">.</hi></p>

<p rend="gatha1"> Atha jala thalajānaṃ tattha yuddhā’gatānaṃ</p>

<p rend="gatha2">Agaṇita bhūjagānaṃ’sītikoṭī bhujaṅgā,</p>

<p rend="gatha3">Vimala saraṇasīle suppatiṭṭhā sutuṭṭhā</p>

<p rend="gathalast">Akaru’matimuḷāraṃ satthu pūjāvidhānaṃ;</p>

<p rend="hangnum" n="585"><hi rend="paranum">585</hi><hi rend="dot">.</hi></p>

<p rend="gatha1"> Atha mahudara rañgño mātulo nāgarājā</p>

<p rend="gatha2">Maninayanakanāmo rammakaḷyāṇadesā,</p>

<p rend="gatha3">Uraga samara hetū āgato nāgadīpaṃ</p>

<p rend="gathalast">Sugatavara sarīraṃ disva natvālapevaṃ;</p>

<p rend="hangnum" n="586"><hi rend="paranum">586</hi><hi rend="dot">.</hi></p>

<p rend="gatha1"> Yadi sugata! Imaṃ tvaṃ nāgato assa ṭhānaṃ</p>

<p rend="gatha2">Mayamapagata pāṇā homa jhatvā’ññamaññaṃ,</p>

<p rend="gatha3">Rudhiravaha vikiṇṇo assa bhumippadeso</p>

<p rend="gathalast">Pasami dahana dittaṃ ambudeneva taṃ tvaṃ;</p>

<p rend="hangnum" n="587"><hi rend="paranum">587</hi><hi rend="dot">.</hi></p>

<p rend="gatha1"> Mama bhagava! Purāme diṭṭhapubbaṃ tavetaṃ</p>

<p rend="gatha2">Rucira sirisarīraṃ raṃsijālā’bhikiṇṇaṃ,</p>

<p rend="gatha3">Api sumadhura dhammaṃ desayante surānaṃ</p>

<p rend="gathalast">Dasabala sutapubbaṃ ānubhāvañca tuyhaṃ;</p>

<p rend="hangnum" n="588"><hi rend="paranum">588</hi><hi rend="dot">.</hi></p>

<p rend="gatha1"> Ahamasama pure te vissutoyeva dāso</p>

<p rend="gatha2">Yadi manasi dayā te hoti dāse punā’pi,</p>

<p rend="gatha3">Pavara ratanadīpe hoti kaḷyāṇigaṅgā</p>

<p rend="gathalast">Mama vasati tahiṃ taṃ daṭṭhukāmo’bhiyāce;</p>

<p rend="hangnum" n="589"><hi rend="paranum">589</hi><hi rend="dot">.</hi><pb ed="V" n="0.0062" /></p>

<p rend="gatha1"> Iti yatipati tassā’rādhanaṃ paggahetvā</p>

<p rend="gatha2">Saka paricita bhumyā cetiyatthaṃ vidhāya,</p>

<p rend="gatha3">Maṇimaya paribhuttaṃ āsanaṃ cā’pi tesaṃ</p>

<p rend="gathalast">Sa sumana taru rājaṃ pūjanatthaṃ vidhāya;</p>

<p rend="hangnum" n="590"><hi rend="paranum">590</hi><hi rend="dot">.</hi></p>

<p rend="gatha1"> Dasabala paribhuttaṃ sabbametaṃ bhujaṅgā</p>

<p rend="gatha2">Maṇiriva rucīdaṃ te dhātuyoyeva tasmā,</p>

<p rend="gatha3">Mahatha namatha niccaṃ maṃva saggā’pavaggaṃ</p>

<p rend="gathalast">Dadati iti ca vatvā ovaditvāna satthā;</p>

<p rend="hangnum" n="591"><hi rend="paranum">591</hi><hi rend="dot">.</hi></p>

<p rend="gatha1"> Nabhatala’mu’pagantvā devanāge mahente</p>

<p rend="gatha2">Disi disi visaranto nīlapītādi raṃsi,</p>

<p rend="gatha3">Mana nayana haranto jantunaṃ lokasāro</p>

<p rend="gathalast">Agami ravi’va khamhā jetanāmaṃ vihāraṃ;</p>

<p rend="hangnum" n="592"><hi rend="paranum">592</hi><hi rend="dot">.</hi></p>

<p rend="gatha1"> Atha manujamarānaṃ nattasiddhādikānaṃ</p>

<p rend="gatha2">Satata’mamata dhammaṃ desayanto phaṇīnaṃ,</p>

<p rend="gatha3">Vanabhavana suramme maṅkulavhe naginde</p>

<p rend="gathalast">Akari muni nivāsaṃ chaṭṭhame hāyanamhi;</p>

<p rend="hangnum" n="593"><hi rend="paranum">593</hi><hi rend="dot">.</hi></p>

<p rend="gatha1"> Surapurupavane’tho pārijātassa mūle</p>

<p rend="gatha2">Aruṇa mudusilāyaṃ bhāsamāno munindo</p>

<p rend="gatha3">Sunipuṇa’mabhidhammaṃ desayanto surānaṃ</p>

<p rend="gathalast">Akari varanivāsaṃ sattame tattha vasse;</p>

<p rend="hangnum" n="594"><hi rend="paranum">594</hi><hi rend="dot">.</hi></p>

<p rend="gatha1"> Atha sukhada munindo jetanāme vihāre</p>

<p rend="gatha2">Avasi vimalapañño aṭṭhame sāradasmiṃ,</p>

<p rend="gatha3">Ajara’mamara santiṃ phasamāno paresaṃ</p>

<p rend="gathalast">Vividha naya vicittaṃ desanaṃ desayanto;</p>

<p rend="centre">Iti laṅkāya dutiyāgamanaṃ.</p>

<p rend="hangnum" n="595"><hi rend="paranum">595</hi><hi rend="dot">.</hi></p>

<p rend="gatha1"> Evaṃ jino jetavane vasanto</p>

<p rend="gatha2">Nīssāya sāvatthipuraṃ vihāsi,</p>

<p rend="gatha3">Sā kidisī āsi purī tadānī</p>

<p rend="gathalast">Taṃ kīdisaṃ jetavanaṃ vihāraṃ;</p>

<p rend="hangnum" n="596"><hi rend="paranum">596</hi><hi rend="dot">.</hi><pb ed="V" n="0.0063" /></p>

<p rend="gatha1"> Bhūmaṅganāyāhita uttamaṅge</p>

<p rend="gatha2">Bhāsanta nānāratanābhirāmā,</p>

<p rend="gatha3">Visālamolīva visālabhogā</p>

<p rend="gathalast">Sā jambudīpamhī babhuva rammā;</p>

<p rend="hangnum" n="597"><hi rend="paranum">597</hi><hi rend="dot">.</hi></p>

<p rend="gatha1"> Sirīnikete sirimāvahantī</p>

<p rend="gatha2">Virājate yā vasudhā talasmiṃ,</p>

<p rend="gatha3">Sā devarājassa’marāvatī’va</p>

<p rend="gathalast">Rañño kuverassa’lakāva rammā;</p>

<p rend="hangnum" n="598"><hi rend="paranum">598</hi><hi rend="dot">.</hi></p>

<p rend="gatha1"> Sā puññapaññālu janādhivutthā</p>

<p rend="gatha2">Soṇṇādi puṇṇāpanākiṇṇavīthī,</p>

<p rend="gatha3">Uttuṅga mātaṅga turaṅga raṅgā</p>

<p rend="gathalast">Sā rājate kañcana mandirālī;</p>

<p rend="hangnum" n="599"><hi rend="paranum">599</hi><hi rend="dot">.</hi></p>

<p rend="gatha1"> Rarāja sā bhāsura rājaputtā</p>

<p rend="gatha2">Puññaṅganālāsa vilāsayantī,</p>

<p rend="gatha3">Vedaṅgapāraṅgata vippacārā</p>

<p rend="gathalast">Dvipañca saddehi ca niccaghosā;</p>

<p rend="hangnum" n="600"><hi rend="paranum">600</hi><hi rend="dot">.</hi></p>

<p rend="gatha1"> Anekasippī sata sampakiṇṇā</p>

<p rend="gatha2">Nānādisāhā’gata satthavāhā,</p>

<p rend="gatha3">Pahutakhīṇāsavapādapūtā</p>

<p rend="gathalast">Babhāsa sā maṅgala mandiraṃ’va;</p>

<p rend="hangnum" n="601"><hi rend="paranum">601</hi><hi rend="dot">.</hi></p>

<p rend="gatha1"> Bhavantare yo cariyaṃ caranto</p>

<p rend="gatha2">Suvo’panissāya vasaṃ guṇena,</p>

<p rend="gatha3">Yaññaṅgasākhiṃ matasīnapattaṃ</p>

<p rend="gathalast">Akā samiddhaṃ phalapallavehi;</p>

<p rend="hangnum" n="602"><hi rend="paranum">602</hi><hi rend="dot">.</hi></p>

<p rend="gatha1"> Idāni patvāna bhavassa antaṃ</p>

<p rend="gatha2">Nissāya yaṃ so vasate munindo,</p>

<p rend="gatha3">Tassā guṇaṃ ko hi asesayitvā</p>

<p rend="gathalast">Katheti sā vassū’pamāya tassā;</p>

<p rend="hangnum" n="603"><hi rend="paranum">603</hi><hi rend="dot">.</hi><pb ed="V" n="0.0064" /></p>

<p rend="gatha1"> Tassopakaṭṭhe ratanaṃva’nagghaṃ</p>

<p rend="gatha2">Manoharo uttamasattasevi,</p>

<p rend="gatha3">Janānamākakhiṅatado vihāro</p>

<p rend="gathalast">Babhuva jetādi vanavhayena;</p>

<p rend="hangnum" n="604"><hi rend="paranum">604</hi><hi rend="dot">.</hi></p>

<p rend="gatha1"> Samaphulla puppharasa modita chappadālī</p>

<p rend="gatha2">Jhaṅkāra nāda parivādita tantinādā,</p>

<p rend="gatha3">Sammatta’nanta dija kujita gītavantā</p>

<p rend="gathalast">Tiṭṭhanti yattha taravo naṭakāva chekā;</p>

<p rend="hangnum" n="605"><hi rend="paranum">605</hi><hi rend="dot">.</hi></p>

<p rend="gatha1"> Khīraṇṇavāhariya dhoviya khīranīrā</p>

<p rend="gatha2">Sosetva sajjhumalaye sasikanti massaṃ</p>

<p rend="gatha3">Yatthokiritva tanitā viya vālukāyo</p>

<p rend="gathalast">Sā mālakāvali babhāsa payodadhi’va;</p>

<p rend="hangnum" n="606"><hi rend="paranum">606</hi><hi rend="dot">.</hi></p>

<p rend="gatha1"> Vijjotamāna ratanappamukhānanamhi</p>

<p rend="gatha2">Sopāna māla padagaṇṭhidujehi hāsaṃ,</p>

<p rend="gatha3">Katveva devabhavanānamahaṃ virāga</p>

<p rend="gathalast">Vantī’ti gandhakuṭi yattha pahāsayittha;</p>

<p rend="hangnum" n="607"><hi rend="paranum">607</hi><hi rend="dot">.</hi></p>

<p rend="gatha1"> Kammāra gaggari mukho’pari sampapuṇṇā</p>

<p rend="gatha2">Aṅgāra kantara viniggata jālakāva,</p>

<p rend="gatha3">Sambuddhadeha pariniggata raṃsimālā</p>

<p rend="gathalast">Dāyagga niggata karā visaranti yasmiṃ;</p>

<p rend="hangnum" n="608"><hi rend="paranum">608</hi><hi rend="dot">.</hi></p>

<p rend="gatha1"> Tumhe sarāga janasaṅgamato’ti gītā</p>

<p rend="gatha2">Dhaññā mayantī vimalehī samaṅgitattā,</p>

<p rend="gatha3">Tuṭṭhāva hāsa makarā surapādapānaṃ</p>

<p rend="gathalast">Rājenti yattha yatinissita pādapindā;</p>

<p rend="hangnum" n="609"><hi rend="paranum">609</hi><hi rend="dot">.</hi></p>

<p rend="gatha1"> Punnāga nīpa vakula’jjuna rājarukkha</p>

<p rend="gatha2">Nāgā’ga cūta yugapattaka campakānaṃ,</p>

<p rend="gatha3">Pupphābhikiṇṇa dharaṇī ratanehi nānā</p>

<p rend="gathalast">Pacchanna dibbabhavanaṃ viya bhāti yattha;</p>

<p rend="hangnum" n="610"><hi rend="paranum">610</hi><hi rend="dot">.</hi><pb ed="V" n="0.0065" /></p>

<p rend="gatha1"> Brahmāsurāsura naroraga liṅgisiddha</p>

<p rend="gatha2">Vijjādharādi janatā katavandanehi,</p>

<p rend="gatha3">Teheva ghuṭṭha thutimaṅgala gītikāhi</p>

<p rend="gathalast">Yatthopagāna mananettagaṇā mudenti;</p>

<p rend="hangnum" n="611"><hi rend="paranum">611</hi><hi rend="dot">.</hi></p>

<p rend="gatha1"> Nigghositāmala susītala nijjharehi</p>

<p rend="gatha2">Sammatta nekadija ghuṭṭha jalāsayehi,</p>

<p rend="gatha3">Kiñjakkha patta parikiṇṇa silātalehi</p>

<p rend="gathalast">Tussanti yattha satataṃ yatīnaṃ manāti;</p>

<p rend="hangnum" n="612"><hi rend="paranum">612</hi><hi rend="dot">.</hi></p>

<p rend="gatha1"> Yo neka kappa sata sañcita puññarāsi</p>

<p rend="gatha2">Hitvā’mitaṃ kapilavatthu mahāsirimpi,</p>

<p rend="gatha3">Āgamma yattha nīrato sugato mahesi</p>

<p rend="gathalast">Ko tattha bhuti matulaṃ kathiko katheti;</p>

<p rend="hangnum" n="613"><hi rend="paranum">613</hi><hi rend="dot">.</hi></p>

<p rend="gatha1"> Tasmiṃ jino vasati jetavane vihāre</p>

<p rend="gatha2">Indo yathā rucira nandana kānanamhi,</p>

<p rend="gatha3">Brahmā’va brahmabhavane sapitāmahehi</p>

<p rend="gathalast">Tārāvalī parivuto gagane’va vando;</p>

<p rend="hangnum" n="614"><hi rend="paranum">614</hi><hi rend="dot">.</hi></p>

<p rend="gatha1"> Tadāgamma mahānāgo maṇi akkhikanāmako,</p>

<p rend="gathalast">Laṅkāto jinapādasmiṃ phaṇiṃ pacceda’mabruvi;</p>

<p rend="hangnum" n="615"><hi rend="paranum">615</hi><hi rend="dot">.</hi></p>

<p rend="gatha1"> Sambuddhā dhīra lokasmiṃ lokassatthābhivuddhiyā,</p>

<p rend="gathalast">Jāyanti sāmi tumhākaṃ dayāyanto’gadhā mayaṃ;</p>

<p rend="hangnum" n="616"><hi rend="paranum">616</hi><hi rend="dot">.</hi></p>

<p rend="gatha1"> Tena me dāsabhutassa saṃsārandugharā thirā,</p>

<p rend="gathalast">Muttiṃ yadicchase mayhaṃ gahaṇīyaṃ nimantaṇaṃ;</p>

<p rend="hangnum" n="617"><hi rend="paranum">617</hi><hi rend="dot">.</hi></p>

<p rend="gatha1"> Sutvāna taṃ mahānāgo mahānāga nimantaṇaṃ,</p>

<p rend="gathalast">Paṭiggahesi taṃ tuṇhībhāvena karuṇāya so;</p>

<p rend="hangnum" n="618"><hi rend="paranum">618</hi><hi rend="dot">.</hi></p>

<p rend="gatha1"> Ñatvā taṃ sumano nāgo lahumāgamma sīhalaṃ,</p>

<p rend="gathalast">Kaḷyāṇāpagapassamhi manonandana bhutale;</p>

<p rend="hangnum" n="619"><hi rend="paranum">619</hi><hi rend="dot">.</hi></p>

<p rend="gatha1"> Sajjhu kambumaṇi mutta pavāla vajirāmaye,</p>

<p rend="gathalast">Vahārahe mahāthūne ghaṭakādiṃ nidhāpiya;</p>

<p rend="hangnum" n="620"><hi rend="paranum">620</hi><hi rend="dot">.</hi><pb ed="V" n="0.0066" /></p>

<p rend="gatha1"> Datvā tulādayo sesa mandiraṅge tatheva ca,</p>

<p rend="gathalast">Viṭaṅka vyāla sīhādi pantiyo’pi tathevahi;</p>

<p rend="hangnum" n="621"><hi rend="paranum">621</hi><hi rend="dot">.</hi></p>

<p rend="gatha1"> Sātakumhamayā’neka cittehi sādhu cittitaṃ,</p>

<p rend="gathalast">Nimmāya gopānasiyo pakkhapāse ca kaṇṇikaṃ;</p>

<p rend="hangnum" n="622"><hi rend="paranum">622</hi><hi rend="dot">.</hi></p>

<p rend="gatha1"> Siṅgi nikkhena siṅgañca chadanindamaṇīhi ca,</p>

<p rend="gathalast">Soṇṇa kiṅkiṇi mālāyo kaṇṇamālā ca māpiya;</p>

<p rend="hangnum" n="623"><hi rend="paranum">623</hi><hi rend="dot">.</hi></p>

<p rend="gatha1"> Cittavitānaṃ bandhitvā muttolambe tahiṃ tahiṃ,</p>

<p rend="gathalast">Katvāna gandhadāmehi pupphadāmehi saṅkulaṃ;</p>

<p rend="hangnum" n="624"><hi rend="paranum">624</hi><hi rend="dot">.</hi></p>

<p rend="gatha1"> Indanīlamayaṃ bhumi majjhe’naggha mahāsanaṃ,</p>

<p rend="gathalast">Māpesi parito sesa bhikkhūnañca subhāsane;</p>

<p rend="hangnum" n="625"><hi rend="paranum">625</hi><hi rend="dot">.</hi></p>

<p rend="gatha1"> Ratanehe’vāpassaye vedikā eḷikāmaye,</p>

<p rend="gathalast">Muttā vāluka saṅkiṇṇaṃ mālakañca manoramaṃ;</p>

<p rend="hangnum" n="626"><hi rend="paranum">626</hi><hi rend="dot">.</hi></p>

<p rend="gatha1"> Satta ratana sambhuta toraṇū’pari toraṇe,</p>

<p rend="gathalast">Santīra kusumā’kiṇṇa hāṭakādi ghaṭākulaṃ;</p>

<p rend="hangnum" n="627"><hi rend="paranum">627</hi><hi rend="dot">.</hi></p>

<p rend="gatha1"> Neka rāgaddhajākiṇṇa vitāna samalaṅkataṃ,</p>

<p rend="gathalast">Dīpa dhūpāli saṅkiṇṇa gandhapuppha samākulaṃ;</p>

<p rend="hangnum" n="628"><hi rend="paranum">628</hi><hi rend="dot">.</hi></p>

<p rend="gatha1"> Evamādihi nekehi vaṇṇehi samalaṅkataṃ,</p>

<p rend="gathalast">Māpetvā maṇḍapaṃ seṭṭhaṃ devamaṇḍapa santibhaṃ;</p>

<p rend="hangnum" n="629"><hi rend="paranum">629</hi><hi rend="dot">.</hi></p>

<p rend="gatha1"> Sīta vāluka sañchannaṃ mudu pādapaṭatthataṃ,</p>

<p rend="gathalast">Māpetvevaṃ mahāmaggaṃ surañjasa samañjasaṃ;</p>

<p rend="hangnum" n="630"><hi rend="paranum">630</hi><hi rend="dot">.</hi></p>

<p rend="gatha1"> Sañcinitvāna te nāgā khajja bhojja phalāphale,</p>

<p rend="gathalast">Dibbannapāne pacure paṭimaggaṃ gamuṃ tadā;</p>

<p rend="hangnum" n="631"><hi rend="paranum">631</hi><hi rend="dot">.</hi></p>

<p rend="gatha1"> Tato kāruṇiko nātho bodhito aṭṭhame same,</p>

<p rend="gathalast">Vesākha puṇṇamāsimhi sannipātiya sāvake;</p>

<p rend="hangnum" n="632"><hi rend="paranum">632</hi><hi rend="dot">.</hi></p>

<p rend="gatha1"> Ethajja bhikkhavo laṅkaṃ nāgānaṃ’nuggahāya bho,</p>

<p rend="gathalast">Maṇiakkhiko nimantesi pasanno buddhasāsane;</p>

<p rend="hangnum" n="633"><hi rend="paranum">633</hi><hi rend="dot">.</hi></p>

<p rend="gatha1"> Sutvāna vacanaṃ tassa sambuddhassa sirīmato,</p>

<p rend="gathalast">Assavā pesalā bhikkhū paccassosuṃ samāhitā;</p>

<p rend="hangnum" n="634"><hi rend="paranum">634</hi><hi rend="dot">.</hi><pb ed="V" n="0.0067" /></p>

<p rend="gatha1"> Sāriputto tato thero paññāya’gga dhurandharo,</p>

<p rend="gathalast">Pattacīvaramā’dāya agamā jinu’pantikaṃ;</p>

<p rend="hangnum" n="635"><hi rend="paranum">635</hi><hi rend="dot">.</hi></p>

<p rend="gatha1"> Moggallāno mahāthero dutiyo aggasāvako,</p>

<p rend="gathalast">Pattacīvaramādāya sopāga jina santikaṃ;</p>

<p rend="hangnum" n="636"><hi rend="paranum">636</hi><hi rend="dot">.</hi></p>

<p rend="gatha1"> Dhūtapāpo dhutaṅgaggo mahākassapa nāmako,</p>

<p rend="gathalast">Pattacīvaramādāya āgamā jinasantikaṃ;</p>

<p rend="hangnum" n="637"><hi rend="paranum">637</hi><hi rend="dot">.</hi></p>

<p rend="gatha1"> Sāsane vinayañña namaggo’ pālivhayo yata,</p>

<p rend="gathalast">Pattacīvaramādāya jinantikamu’pāgami;</p>

<p rend="hangnum" n="638"><hi rend="paranum">638</hi><hi rend="dot">.</hi></p>

<p rend="gatha1"> Dibbacakkhūnamaggo yo ruddhapāpāri dappako,</p>

<p rend="gathalast">Thero’nuruddho varado sopāga munisantikaṃ;</p>

<p rend="hangnum" n="639"><hi rend="paranum">639</hi><hi rend="dot">.</hi></p>

<p rend="gatha1"> Maṇiva kāmado kāmamu’pavāno’ti vissuto,</p>

<p rend="gathalast">Ñāṇī gaṇī dakkhiṇeyyo theropāga jinantikaṃ;</p>

<p rend="hangnum" n="640"><hi rend="paranum">640</hi><hi rend="dot">.</hi></p>

<p rend="gatha1"> Bakkulo vimalo sīla samādhādi guṇākaro,</p>

<p rend="gathalast">Āgato saparikkhāro bhikkhūnaṃ samitiṃ tadā;</p>

<p rend="hangnum" n="641"><hi rend="paranum">641</hi><hi rend="dot">.</hi></p>

<p rend="gatha1"> Buddhasāsana dhorayho thero aṅgulimālako,</p>

<p rend="gathalast">Sahā’gantuṃ munindena sannaddho sahasā gato;</p>

<p rend="hangnum" n="642"><hi rend="paranum">642</hi><hi rend="dot">.</hi></p>

<p rend="gatha1"> Sāsanodaya selagge sūriyo viya bhāti yo,</p>

<p rend="gathalast">So’yaṃ rāhulathero’pi lahu’gā pitu santikaṃ;</p>

<p rend="hangnum" n="643"><hi rend="paranum">643</hi><hi rend="dot">.</hi></p>

<p rend="gatha1"> Bhaddācāro bhaddiyavho thero bhaddaghaṭo viya,</p>

<p rend="gathalast">Pākaṭo bhuvane so’pi gato sambuddha santikaṃ;</p>

<p rend="hangnum" n="644"><hi rend="paranum">644</hi><hi rend="dot">.</hi></p>

<p rend="gatha1"> Devaddumo’va lokassa yo dadāti’cchiti’cchitaṃ,</p>

<p rend="gathalast">Jinorasopi selavho gato sambuddhasantikaṃ;</p>

<p rend="hangnum" n="645"><hi rend="paranum">645</hi><hi rend="dot">.</hi></p>

<p rend="gatha1"> Yāminī sāmiko’vāti bhāti yo sāsanambare,</p>

<p rend="gathalast">Mahānāma mahāthero sopāga munisantikaṃ;</p>

<p rend="hangnum" n="646"><hi rend="paranum">646</hi><hi rend="dot">.</hi></p>

<p rend="gatha1"> Manosilātalaggamhi jumhamāno’va kesarī,</p>

<p rend="gathalast">Subhutivha mahāthero buddhupantika māgato;</p>

<p rend="hangnum" n="647"><hi rend="paranum">647</hi><hi rend="dot">.</hi></p>

<p rend="gatha1"> Buddhasāsana chaddanta sarasī sāraso viya,</p>

<p rend="gathalast">Vissuto tissathero’pi gato bhikkhusamāgamaṃ;</p>

<p rend="hangnum" n="648"><hi rend="paranum">648</hi><hi rend="dot">.</hi><pb ed="V" n="0.0068" /></p>

<p rend="gatha1"> Jinasāsana samphullasarasīruha majjhago,</p>

<p rend="gathalast">Madhubbata nibho rādhathero’pi sahasā gato;</p>

<p rend="hangnum" n="649"><hi rend="paranum">649</hi><hi rend="dot">.</hi></p>

<p rend="gatha1"> Bhagu dabbopa’seno ca koṇḍañña’ssaji sīvali,</p>

<p rend="gathalast">Ete jinatrajā therā gatāsuṃ munisantikaṃ;</p>

<p rend="hangnum" n="650"><hi rend="paranum">650</hi><hi rend="dot">.</hi></p>

<p rend="gatha1"> Kumārakassapo puṇṇosoṇosobhita revatā,</p>

<p rend="gathalast">Therāpete abhiññātā gatāsuṃ satthusantikaṃ;</p>

<p rend="hangnum" n="651"><hi rend="paranum">651</hi><hi rend="dot">.</hi></p>

<p rend="gatha1"> Vaṅgīso sāgato nando bhāradvājo gavampati,</p>

<p rend="gathalast">Pattacīvaramādāya gatāsuṃ jinasantikaṃ;</p>

<p rend="hangnum" n="652"><hi rend="paranum">652</hi><hi rend="dot">.</hi></p>

<p rend="gatha1"> Evamādi mahānāgā pañcasata jinorasā,</p>

<p rend="gathalast">Samāgañchuṃ sahāgantuṃ muninā lokasāminaṃ;</p>

<p rend="hangnum" n="653"><hi rend="paranum">653</hi><hi rend="dot">.</hi></p>

<p rend="gatha1"> Tato so jagadānando karuṇāyābhirādhito,</p>

<p rend="gathalast">Meruṃ parikkhipantova anekajjuti vijjuyā;</p>

<p rend="hangnum" n="654"><hi rend="paranum">654</hi><hi rend="dot">.</hi></p>

<p rend="gatha1"> Nivāsetvā suddharaṃsi visarantaravāsakaṃ,</p>

<p rend="gathalast">Tassūpari jino rattaṃ bandhitvā kāyabandhaṃ;</p>

<p rend="hangnum" n="655"><hi rend="paranum">655</hi><hi rend="dot">.</hi></p>

<p rend="gatha1"> Accuggataṃ mahāthūpaṃ cāru cāmīkarajjutiṃ,</p>

<p rend="gathalast">Paṭicchādayamānova rattakambala kañcunā;</p>

<p rend="hangnum" n="656"><hi rend="paranum">656</hi><hi rend="dot">.</hi></p>

<p rend="gatha1"> Vaṇṇa nigrodhapakkaṃva surattaṃ paṃsukulikaṃ,</p>

<p rend="gathalast">Saṅghāṭiyā karitvāna saguṇaṃ uttarīyakaṃ;</p>

<p rend="hangnum" n="657"><hi rend="paranum">657</hi><hi rend="dot">.</hi></p>

<p rend="gatha1"> Hutvāna supaṭicchanto pārupitvāna sādhukaṃ,</p>

<p rend="gathalast">Pattatthāya pasāresi jālākulakarañjino;</p>

<p rend="hangnum" n="658"><hi rend="paranum">658</hi><hi rend="dot">.</hi></p>

<p rend="gatha1"> Lokanāthappabhāvena tato pattamadhubbato,</p>

<p rend="gathalast">Pāṇi saroruhassanto sampattosi tamaggahi;</p>

<p rend="hangnum" n="659"><hi rend="paranum">659</hi><hi rend="dot">.</hi></p>

<p rend="gatha1"> Tato sasissako nātho uggantvā gaganaṅganaṃ,</p>

<p rend="gathalast">Nānāvaṇṇambude tattha maddanto gantumārahabhi;</p>

<p rend="hangnum" n="660"><hi rend="paranum">660</hi><hi rend="dot">.</hi></p>

<p rend="gatha1"> Tato sambuddha dehasmā nikkhantāsuṃ cha raṃsiyo,</p>

<p rend="gathalast">Hemakaṇṇikato yāta maṇigopānasī yathā;</p>

<p rend="hangnum" n="661"><hi rend="paranum">661</hi><hi rend="dot">.</hi></p>

<p rend="gatha1"> Bāṇindīvara pupphehi meva’kindamaṇihi ca,</p>

<p rend="gathalast">Chādenti viya nakkhattā nīlaṃ’su munidehato;</p>

<p rend="hangnum" n="662"><hi rend="paranum">662</hi><hi rend="dot">.</hi><pb ed="V" n="0.0069" /></p>

<p rend="gatha1"> Campakuddālamālābhī hemacuṇṇambarehi ca,</p>

<p rend="gathalast">Pūrayanti viyāsaṅga pītaṃsū jinadehato;</p>

<p rend="hangnum" n="663"><hi rend="paranum">663</hi><hi rend="dot">.</hi></p>

<p rend="gatha1"> Bhaṇḍīpupphakadambehi lohitaṅkamaṇihi ca,</p>

<p rend="gathalast">Lohitābhā papūrenti disā’gā munidehato;</p>

<p rend="hangnum" n="664"><hi rend="paranum">664</hi><hi rend="dot">.</hi></p>

<p rend="gatha1"> Hāra mallika mālāhi somaṃsu phalikādihi,</p>

<p rend="gathalast">Pūrayanti viyāsaṅga odātā munidehato;</p>

<p rend="hangnum" n="665"><hi rend="paranum">665</hi><hi rend="dot">.</hi></p>

<p rend="gatha1"> Piñjumañjeṭṭharāsīhi padumābhamaṇīhi ca,</p>

<p rend="gathalast">Disaṃ chādayamānāgā mañjiṭṭhābhā jinaṅgato;</p>

<p rend="hangnum" n="666"><hi rend="paranum">666</hi><hi rend="dot">.</hi></p>

<p rend="gatha1"> Nekindacāpa kiṇṇaṃva divasaṃ ratanutthataṃ,</p>

<p rend="gathalast">Cittapaṭaṃva muñcantaṃ missābhāgā jinaṅgato;</p>

<p rend="hangnum" n="667"><hi rend="paranum">667</hi><hi rend="dot">.</hi></p>

<p rend="gatha1"> Girikūṭa kūṭāgāra mattā chabbaṇṇa raṃsiyo,</p>

<p rend="gathalast">Āvelavelā dhāvanti dippamānetaretarā;</p>

<p rend="hangnum" n="668"><hi rend="paranum">668</hi><hi rend="dot">.</hi></p>

<p rend="gatha1"> Gacchamānā’hanitvāna cakkavāḷa siluccaye,</p>

<p rend="gathalast">Uggantvā parato yantī nīra nijjhara sannībhā;</p>

<p rend="hangnum" n="669"><hi rend="paranum">669</hi><hi rend="dot">.</hi></p>

<p rend="gatha1"> Sammukhe sammukhe tāyo rukkhapabbata ādayo,</p>

<p rend="gathalast">Kārayantā sakaṃ vaṇṇaṃ dhāvantā’pi ca sindhavo;</p>

<p rend="hangnum" n="670"><hi rend="paranum">670</hi><hi rend="dot">.</hi></p>

<p rend="gatha1"> Uddhamuggataraṃsīhi rañjitā jaladā tadā,</p>

<p rend="gathalast">Nānāvaṇṇe punevāsi nūtano ravimaṇḍalo;</p>

<p rend="hangnum" n="671"><hi rend="paranum">671</hi><hi rend="dot">.</hi></p>

<p rend="gatha1"> Jinappahā pavāhesu nimuggā devatā gatā,</p>

<p rend="gathalast">Pūjetuṃva nijattehi nānāvaṇṇā siyuṃ tadā;</p>

<p rend="hangnum" n="672"><hi rend="paranum">672</hi><hi rend="dot">.</hi></p>

<p rend="gatha1"> Paviṭṭhā buddharaṃsīnamantaraṃ devadhītaro,</p>

<p rend="gathalast">Asañjānīya muyhiṃsu muhuttaṃ attano dhavaṃ;</p>

<p rend="hangnum" n="673"><hi rend="paranum">673</hi><hi rend="dot">.</hi></p>

<p rend="gatha1"> Surā suroraga brahma siddha vijjādharādayo,</p>

<p rend="gathalast">Cāmaracchattaketuhi pūjayantā jinantvaguṃ;</p>

<p rend="hangnum" n="674"><hi rend="paranum">674</hi><hi rend="dot">.</hi></p>

<p rend="gatha1"> Agghikaṃ pantiyo keci toraṇūpari toraṇe,</p>

<p rend="gathalast">Ghaṭadīpāliyo tantha karonti abhito’bhito;</p>

<p rend="hangnum" n="675"><hi rend="paranum">675</hi><hi rend="dot">.</hi></p>

<p rend="gatha1"> Pādapaṭe pattharanti vitatvanti vitānake,</p>

<p rend="gathalast">Tatthūpari anekānī kusumāno’kiranti ca;</p>

<p rend="hangnum" n="676"><hi rend="paranum">676</hi><hi rend="dot">.</hi><pb ed="V" n="0.0070" /></p>

<p rend="gatha1"> Katamaṃ devalokannuyāti lokagganāyako,</p>

<p rend="gathalast">Yāti kiṃ buhmalokannu amhākaṃ bhavanannu kho;</p>

<p rend="hangnum" n="677"><hi rend="paranum">677</hi><hi rend="dot">.</hi></p>

<p rend="gatha1"> Kattha nu kho devadevo kassanuggahabuddhīyā,</p>

<p rend="gathalast">Yātī’ti kaṅkhitā keci saṃsaranti itocito;</p>

<p rend="hangnum" n="678"><hi rend="paranum">678</hi><hi rend="dot">.</hi></p>

<p rend="gatha1"> Māpetvā abhito magge maṇḍape ratanāmaye,</p>

<p rend="gathalast">Sayanāsanaṃ paññapetvā kāci tiṭṭhanti devatā;</p>

<p rend="hangnum" n="679"><hi rend="paranum">679</hi><hi rend="dot">.</hi></p>

<p rend="gatha1"> Tahiṃ tahiṃ paṭṭhapentā sudhanta madhurodakaṃ,</p>

<p rend="gathalast">Yāvamānā jinaṃ keci tiṭṭhanti ca mahanti ca;</p>

<p rend="hangnum" n="680"><hi rend="paranum">680</hi><hi rend="dot">.</hi></p>

<p rend="gatha1"> Evaṃ mahāmahe nātho vattamāne anūpame,</p>

<p rend="gathalast">Jalaṃ sambuddhasiriyā nūtano sūriyo viya;</p>

<p rend="hangnum" n="681"><hi rend="paranum">681</hi><hi rend="dot">.</hi></p>

<p rend="gatha1"> Brahmasenābhito yāna brahmāvātha sahampati,</p>

<p rend="gathalast">Surasenābhito yāna sakkova samalaṅkato;</p>

<p rend="hangnum" n="682"><hi rend="paranum">682</hi><hi rend="dot">.</hi></p>

<p rend="gatha1"> Gagālimabhito yāna gahaṅgā maṇi sannibho,</p>

<p rend="gathalast">Dhataraṭṭhakhagindova haṃsasenāli pubbago;</p>

<p rend="hangnum" n="683"><hi rend="paranum">683</hi><hi rend="dot">.</hi></p>

<p rend="gatha1"> Apeta rāgadosehi vītamohehi sabbaso,</p>

<p rend="gathalast">Paṭisambhidatta sampatta sāvakehi anuggato;</p>

<p rend="hangnum" n="684"><hi rend="paranum">684</hi><hi rend="dot">.</hi></p>

<p rend="gatha1"> Yesaṃ yesaṃ manasmiṃ yaṃ yamatthi kiñci saṃsayaṃ,</p>

<p rend="gathalast">Tesaṃ taṃ taṃ paṇudento desanāya sudhāsinaṃ;</p>

<p rend="hangnum" n="685"><hi rend="paranum">685</hi><hi rend="dot">.</hi></p>

<p rend="gatha1"> Tattha tatthānurūpena pāṭihāriya kambunā,</p>

<p rend="gathalast">Lokassa nayanālī so tosassusu nimujjayaṃ;</p>

<p rend="hangnum" n="686"><hi rend="paranum">686</hi><hi rend="dot">.</hi></p>

<p rend="gatha1"> Sampatto’laṅkataṃ laṅkamathāgu phaṇino tadā,</p>

<p rend="gathalast">Paṭimaggaṃ karontā te tattha tattha mahāmahaṃ;</p>

<p rend="hangnum" n="687"><hi rend="paranum">687</hi><hi rend="dot">.</hi></p>

<p rend="gatha1"> Uragānamantare devā brahmāsuṃ tesamantare,</p>

<p rend="gathalast">Evaṃ sammissako loke brahmalokā papūrayi;</p>

<p rend="hangnum" n="688"><hi rend="paranum">688</hi><hi rend="dot">.</hi></p>

<p rend="gatha1"> Ye passanti jinaṃ tattha sasissaṃ siriyā jalaṃ,</p>

<p rend="gathalast">Suladdhā tehi nettāni tesamakkhīni locanā;</p>

<p rend="hangnum" n="689"><hi rend="paranum">689</hi><hi rend="dot">.</hi></p>

<p rend="gatha1"> Ye suṇanti tadā dhammaṃ dhammissara pabhāvitaṃ,</p>

<p rend="gathalast">Suladdhā tehi sotāni tesaṃ sotāni sotakā;</p>

<p rend="hangnum" n="690"><hi rend="paranum">690</hi><hi rend="dot">.</hi><pb ed="V" n="0.0071" /></p>

<p rend="gatha1"> Ye lapanti tadā buddhaguṇañhi guṇabhūsaṇā,</p>

<p rend="gathalast">Suladdhā tehi ve jivhā tesaṃ jivhā rasaññakā</p>

<p rend="hangnum" n="691"><hi rend="paranum">691</hi><hi rend="dot">.</hi></p>

<p rend="gatha1"> Ye vandanti jinaṃ yantaṃ sasaṅghaṃ gaganaṅgane,</p>

<p rend="gathalast">Suladdhā tehi hatthāni tesaṃyeva bhujā bhujā;</p>

<p rend="hangnum" n="692"><hi rend="paranum">692</hi><hi rend="dot">.</hi></p>

<p rend="gatha1"> Tadā tathāgataṃ disvā ye santuṭṭhā tathāgataṃ,</p>

<p rend="gathalast">Tathāgatānaṃ sabbesaṃ yo toso hotu sabbadā;</p>

<p rend="hangnum" n="693"><hi rend="paranum">693</hi><hi rend="dot">.</hi></p>

<p rend="gatha1"> Gato kalyāṇīyaṃ nātho mahentevaṃ sadevake,</p>

<p rend="gathalast">Tesaṃ pūjāvidhānaṃ ko mukhenekena bhāsati;</p>

<p rend="hangnum" n="694"><hi rend="paranum">694</hi><hi rend="dot">.</hi></p>

<p rend="gatha1"> Tato gaṅgā manuññañhi sampattaṃ taṃ saputtakaṃ,</p>

<p rend="gathalast">Taraṅga mudu bāhāhi gahetvā caraṇambuje;</p>

<p rend="hangnum" n="695"><hi rend="paranum">695</hi><hi rend="dot">.</hi></p>

<p rend="gatha1"> Pāde pakkhālayi sammā pheṇa pupphupahārikā,</p>

<p rend="gathalast">Tato tatotuṃ gaṇhitvā akā dehassanuggahaṃ;</p>

<p rend="hangnum" n="696"><hi rend="paranum">696</hi><hi rend="dot">.</hi></p>

<p rend="gatha1"> Tato so yācito satthā nāgasaṅghehi vandiya,</p>

<p rend="gathalast">Agamā maṇḍapaṃ rammaṃ manonandanamāvahaṃ;</p>

<p rend="hangnum" n="697"><hi rend="paranum">697</hi><hi rend="dot">.</hi></p>

<p rend="gatha1"> Gantvā maṇḍapa majjhamhi buddhāraha mahāsane,</p>

<p rend="gathalast">Nisīdobhāsayaṃ āsā ravīva udayāvale;</p>

<p rend="hangnum" n="698"><hi rend="paranum">698</hi><hi rend="dot">.</hi></p>

<p rend="gatha1"> Tato bhikkhu nisīdiṃsu patta pattāsane tadā,</p>

<p rend="gathalast">Babhāsa maṇḍapaṃ’tīva saraṃva padumākulaṃ;</p>

<p rend="hangnum" n="699"><hi rend="paranum">699</hi><hi rend="dot">.</hi></p>

<p rend="gatha1"> Jananettālino’gamma vasī sommamukhambuje,</p>

<p rend="gathalast">Patantā kusalāmode gaṇhantā tittino gatā;</p>

<p rend="hangnum" n="700"><hi rend="paranum">700</hi><hi rend="dot">.</hi></p>

<p rend="gatha1"> Tathā sabhikkhukā nāgā munino rūpasāgare,</p>

<p rend="gathalast">Nettinda maṇināvāhi pāraṃ gantuṃ na te pabhu;</p>

<p rend="hangnum" n="701"><hi rend="paranum">701</hi><hi rend="dot">.</hi></p>

<p rend="gatha1"> Tato sasaṅghaṃ sugataṃ sajano maṇi akkhiko,</p>

<p rend="gathalast">Sakkaccaṃ sakahatthehi annapānena tappayī;</p>

<p rend="hangnum" n="702"><hi rend="paranum">702</hi><hi rend="dot">.</hi></p>

<p rend="gatha1"> Athonīta pattapāṇima’ccayitvā tathāgataṃ,</p>

<p rend="gathalast">Bhattininno nimantesi desanatthānumodanaṃ;</p>

<p rend="hangnum" n="703"><hi rend="paranum">703</hi><hi rend="dot">.</hi></p>

<p rend="gatha1"> Tato brahmassaro satthā niccharaṃ brahmaghosanaṃ,</p>

<p rend="gathalast">Viññāpento jane sabbe sakasaddena desanaṃ;</p>

<p rend="hangnum" n="704"><hi rend="paranum">704</hi><hi rend="dot">.</hi></p>

<p rend="gatha1"> Desesvevaṃ jino dhamma’manilāsanakādinaṃ,</p>

<p rend="gathalast">Pītipāmojja jananaṃ nibbāṇāmata’māvahaṃ;</p>

<p rend="hangnum" n="705"><hi rend="paranum">705</hi><hi rend="dot">.</hi></p>

<p rend="gatha1"> Bho bho suṇātha bhujagā bhavasāgaramhi</p>

<p rend="gatha2">Pāpārinakkamakarākula duggamamhi,</p>

<p rend="gatha3">Maggā janā khalu labhanti kadā patiṭṭhaṃ,</p>

<p rend="gathalast">Ohāya buddhathirasāratariṃ visālaṃ;</p>

<p rend="hangnum" n="706"><hi rend="paranum">706</hi><hi rend="dot">.</hi></p>

<p rend="gatha1"> Laddhāna dullabhataraṃ munipātubhūta</p>

<p rend="gatha2">Kālaṃ cirena bhujagā na pamādayittha,</p>

<p rend="gatha3">Jātī jarā maraṇa dukkha pariddavā ca</p>

<p rend="gathalast">Saṃsārikassa na tatopa’gatassa hoti;</p>

<p rend="hangnum" n="707"><hi rend="paranum">707</hi><hi rend="dot">.</hi></p>

<p rend="gatha1"> Tāruññamambujasiriṃva parittakālaṃ</p>

<p rend="gatha2">Pāṇaṃ tusāralava’sārataraṃ janānaṃ,</p>

<p rend="gatha3">Bhogaṃ dadhāti jaladhimhi taraṅgabhaṅgiṃ</p>

<p rend="gathalast">Niccaṃ mano dahati sokasikhībhi nānā;</p>

<p rend="hangnum" n="708"><hi rend="paranum">708</hi><hi rend="dot">.</hi></p>

<p rend="gatha1"> Katvāna rāgamisayo’pi khagā dupaññā</p>

<p rend="gatha2">Thirūpi nārikusumesupi rūpagiddhā,</p>

<p rend="gatha3">Pattā’nayaṃ khalu pure parihīna jhānā</p>

<p rend="gathalast">Rūpe na rajjatha tato khalu sādhupaññā;</p>

<p rend="hangnum" n="709"><hi rend="paranum">709</hi><hi rend="dot">.</hi></p>

<p rend="gatha1"> Saddānurāgamanugopi pure sikhaṇḍī</p>

<p rend="gatha2">Sutvāna mori madhuraṃ giramañjitaṅgo,</p>

<p rend="gatha3">Vyādhassa hatthamagamāsi bhavesu tasmā</p>

<p rend="gathalast">Nattheva saddasamadukkhakaraṃ janānaṃ;</p>

<p rend="hangnum" n="710"><hi rend="paranum">710</hi><hi rend="dot">.</hi></p>

<p rend="gatha1"> Ohāya nekakusumesu parāgarāgaṃ</p>

<p rend="gatha2">Mattebhakumbha magamā madagandhaluddho,</p>

<p rend="gatha3">Bhiṅgo pabhagga tanuko karikaṇṇatālā</p>

<p rend="gathalast">Nattheva gandhasadisaṃ tibhavesu pāsaṃ;</p>

<p rend="hangnum" n="711"><hi rend="paranum">711</hi><hi rend="dot">.</hi></p>

<p rend="gatha1"> Gambhīra nīradhibhavo pavurāsano’pi</p>

<p rend="gatha2">Miccho gilitva balisaṃ rasagedhahetu,</p>

<p rend="gatha3">Pappoti dukkhamatulaṃ na rasesu sāta</p>

<p rend="gathalast">Matthiti mantva pajabhātha rasesu gedhaṃ;</p>

<p rend="hangnum" n="712"><hi rend="paranum">712</hi><hi rend="dot">.</hi><pb ed="V" n="0.0073" /></p>

<p rend="gatha1"> Bho buhmalokā’gata suddhasatto</p>

<p rend="gatha2">Buddhattameva niyato api bodhisatto,</p>

<p rend="gatha3">Thisaṅgamāya parihāyi sarajjato’pi</p>

<p rend="gathalast">Tasmā hi phassasadiso anayo navatthi;</p>

<p rend="hangnum" n="713"><hi rend="paranum">713</hi><hi rend="dot">.</hi></p>

<p rend="gatha1"> Bheraṇḍa pelaka kapu’ddaka hetuhīna</p>

<p rend="gatha2">Sattāpi dānaruci dānamaṇippabhāvā,</p>

<p rend="gatha3">Pattā’pavagga varasārapuraṃ bhujaṅgā</p>

<p rend="gathalast">Ko nappadāti dhaniko siva’mesamāno;</p>

<p rend="hangnum" n="714"><hi rend="paranum">714</hi><hi rend="dot">.</hi></p>

<p rend="gatha1"> Pāletva sīlama’malaṃ visakaṇṭhikāpi</p>

<p rend="gatha2">Indassa nandanavane’si piyā mahesī,</p>

<p rend="gatha3">Tasmā pasatthavibhavaṃ yadi patthayavho</p>

<p rend="gathalast">Pāletha sīlama’malaṃ khalu jivitaṃ’va;</p>

<p rend="hangnum" n="715"><hi rend="paranum">715</hi><hi rend="dot">.</hi></p>

<p rend="gatha1"> Saggo visāla ratanālaya sampakiṇṇo</p>

<p rend="gatha2">Sānanda’manda surasundari sundaro so,</p>

<p rend="gatha3">Phullambujākara vanādihi nandanīyo</p>

<p rend="gathalast">Tatthāmarā viya’marā’virataṃ ramanti;</p>

<p rend="hangnum" n="716"><hi rend="paranum">716</hi><hi rend="dot">.</hi></p>

<p rend="gatha1"> Tamhāpi bho rucira brahmanikāya bhuti</p>

<p rend="gatha2">Rammā tatopi mahitaṃ amataṃ variṭṭhaṃ,</p>

<p rend="gatha3">Tasmāttakāma niratā janatā sapaññā</p>

<p rend="gathalast">Taṇhakkhayāya satataṃ vīriyaṃ karotha;</p>

<p rend="hangnum" n="717"><hi rend="paranum">717</hi><hi rend="dot">.</hi></p>

<p rend="gatha1"> Evaṃ saddhammamaggaṃ varamati sugato desayi pannagānaṃ</p>

<p rend="gatha2">Sutvā te sampahaṭṭhā mahamahamakaruṃ nijjarādīhi saddhiṃ,</p>

<p rend="gatha3">Tesaṃ ve desanāyaṃ suraviṭapi samā sātthikā tattha jātā</p>

<p rend="gathalast">So nātho tañca dhammaṃ bhagavati tanayā te ca vo pālayantu</p>

<p rend="centre">Kalyāṇi desāgamanaṃ.</p>

<p rend="hangnum" n="718"><hi rend="paranum">718</hi><hi rend="dot">.</hi><pb ed="V" n="0.0074" /></p>

<p rend="gatha1"> Nagādhirāje sumanābhidhāne</p>

<p rend="gatha2">Vasaṃ sumedho sumanābhidhāno,</p>

<p rend="gatha3">Devo tadā’gamma sapārisajjo</p>

<p rend="gathalast">Kalyāṇiyaṃ tattha phaṇīhi saddhiṃ;</p>

<p rend="hangnum" n="719"><hi rend="paranum">719</hi><hi rend="dot">.</hi></p>

<p rend="gatha1"> Datvā’pavaggassa nidānadānaṃ</p>

<p rend="gatha2">Sutvāna dhammaṃ sutisītibhutaṃ,</p>

<p rend="gatha3">Pahaṭṭhacitto upagamma buddhaṃ</p>

<p rend="gathalast">Natvāha evaṃ katapañjalīko;</p>

<p rend="hangnum" n="720"><hi rend="paranum">720</hi><hi rend="dot">.</hi></p>

<p rend="gatha1"> Na ve phaṇīnaṃ napi mānusānaṃ</p>

<p rend="gatha2">Nānimmisānaṃ na pitāmahānaṃ,</p>

<p rend="gatha3">Hitattha mevākhila lokanāthā</p>

<p rend="gathalast">Jāyantī loke karuṇāguṇaggā;</p>

<p rend="hangnum" n="721"><hi rend="paranum">721</hi><hi rend="dot">.</hi></p>

<p rend="gatha1"> Antogadhā nūna mayampi tuyhaṃ</p>

<p rend="gatha2">Dayāya tasmā phaṇīnaṃ vimesaṃ,</p>

<p rend="gatha3">Karohi mayhaṃ bhavanamhi dhīra</p>

<p rend="gathalast">Pādaṃ’sunā’tīva pavittarūpaṃ;</p>

<p rend="hangnum" n="722"><hi rend="paranum">722</hi><hi rend="dot">.</hi></p>

<p rend="gatha1"> Yo’yaṃ nago dissati’to purattha</p>

<p rend="gatha2">Bhumaṅganā molisiriṃ vahanto,</p>

<p rend="gatha3">Samantakūṭoti samantacakkhu</p>

<p rend="gathalast">Jānāti loko vasatiṃ mametaṃ;</p>

<p rend="hangnum" n="723"><hi rend="paranum">723</hi><hi rend="dot">.</hi></p>

<p rend="gatha1"> Yo nīla nānā vanarāji rājito</p>

<p rend="gatha2">Āsāra dhārā giri nijjharākulo,</p>

<p rend="gatha3">Āpīta nīlāruṇa pallavāvalī</p>

<p rend="gathalast">Jimūtakūṭo viya bhāti uggato;</p>

<p rend="hangnum" n="724"><hi rend="paranum">724</hi><hi rend="dot">.</hi></p>

<p rend="gatha1"> Yo sindhuvāriṃ urasā pabhejja</p>

<p rend="gatha2">Āgamma te pādapaṇāma hetu,</p>

<p rend="gatha3">Vijjotamāno viyacakkapāṇi</p>

<p rend="gathalast">Mahāti tuṅgagga dharādharindo;</p>

<p rend="hangnum" n="725"><hi rend="paranum">725</hi><hi rend="dot">.</hi><pb ed="V" n="0.0075" /></p>

<p rend="gatha1"> Gaṅgāvadhū kuṭakirīṭadhārī</p>

<p rend="gatha2">Sāmanta selinda camūpatīko,</p>

<p rend="gatha3">Yo’yaṃ dharādhāra mahāmahīpo</p>

<p rend="gathalast">Ra rāja laṅkā nagaraṅgaṇamhi;</p>

<p rend="hangnum" n="726"><hi rend="paranum">726</hi><hi rend="dot">.</hi></p>

<p rend="gatha1"> Pāroha danto citakūṭa kumbho</p>

<p rend="gatha2">Aneka soṇḍikkha savanti hattho,</p>

<p rend="gatha3">Yo nijjharāsāra madappavāho</p>

<p rend="gathalast">Gajorivā’bhāti surādhipassa;</p>

<p rend="hangnum" n="727"><hi rend="paranum">727</hi><hi rend="dot">.</hi></p>

<p rend="gatha1"> Samphūlla pupphatthabakā’napattā</p>

<p rend="gatha2">Satdhatta rattaṅkuramolimālā,</p>

<p rend="gatha3">Kantālatā’liṅgita khandhadehā</p>

<p rend="gathalast">Tiṭṭhanti bhūpāva yahiṃ kujindā;</p>

<p rend="hangnum" n="728"><hi rend="paranum">728</hi><hi rend="dot">.</hi></p>

<p rend="gatha1"> Siddhaṅganā rattapadambujālī</p>

<p rend="gatha2">Samhinna hatthābharaṇāli yuttā,</p>

<p rend="gatha3">Kekīkalāpuppala mālamālī</p>

<p rend="gathalast">Silātalākañja nibhanti yattha;</p>

<p rend="hangnum" n="729"><hi rend="paranum">729</hi><hi rend="dot">.</hi></p>

<p rend="gatha1"> Maṅgura pāṭhīna savaṅka siṅgu</p>

<p rend="gatha2">Rohicca muñjā?Mara pāvusehi,</p>

<p rend="gatha3">Kulīranakkāda’nimesakehi</p>

<p rend="gathalast">Nikīḷītaṃ daddara rattapehi;</p>

<p rend="hangnum" n="730"><hi rend="paranum">730</hi><hi rend="dot">.</hi></p>

<p rend="gatha1"> Niccañhi saṃrāva virācitānaṃ</p>

<p rend="gatha2">Balāka kādamba kadambakānaṃ,</p>

<p rend="gatha3">Āpānasālā viya sārasānaṃ</p>

<p rend="gathalast">Haṃsālinaṃ maṅgala vāsabhūtaṃ;</p>

<p rend="hangnum" n="731"><hi rend="paranum">731</hi><hi rend="dot">.</hi></p>

<p rend="gatha1"> Nirantarāmoda mudāvagehi</p>

<p rend="gatha2">Suphulla kokāsa’ravindakehi,</p>

<p rend="gatha3">Sogandhi’kindīvara keravehi</p>

<p rend="gathalast">Kiñjakkha channaṇṇatalehi cittaṃ;</p>

<p rend="hangnum" n="732"><hi rend="paranum">732</hi><hi rend="dot">.</hi><pb ed="V" n="0.0076" /></p>

<p rend="gatha1"> Sītaccha sātodaka sampapuṇṇa</p>

<p rend="gatha2">Sarojinī laṅkata bhumibhāgo,</p>

<p rend="gatha3">Yo’yaṃ pure bhāti manuññarūpo</p>

<p rend="gathalast">Samantakūṭo sa samantakūṭo;</p>

<p rend="hangnum" n="733"><hi rend="paranum">733</hi><hi rend="dot">.</hi></p>

<p rend="gatha1"> Dalita vipinasaṇḍā yattha sele samantā</p>

<p rend="gatha2">Samupagata janānaṃ cittamāmodayanti,</p>

<p rend="gatha3">Madhuka vaṭa kareri bodhi jambīra bhalli</p>

<p rend="gathalast">Khadira’bhaya kadambā phulla sellū palāsā;</p>

<p rend="hangnum" n="734"><hi rend="paranum">734</hi><hi rend="dot">.</hi></p>

<p rend="gatha1"> Paṇasa’mata pilakkhā kaṇhavaṇṭa’kkha ciñcā</p>

<p rend="gatha2">Labuja badari nīpā phandani’ndīvarāva</p>

<p rend="gatha3">Makula’sana piyālā gaddabhaṇḍa’jjunā ca</p>

<p rend="gathalast">Kamuka salla tindu’dumbarambassa’kaṇṇā;</p>

<p rend="hangnum" n="735"><hi rend="paranum">735</hi><hi rend="dot">.</hi></p>

<p rend="gatha1"> Punnāga campaka dumuppala dāḍimā ca</p>

<p rend="gatha2">Khajjūri tāla girimallika’soka tālā,</p>

<p rend="gatha3">Hintāla nāga nivulā yugapatta’riṭṭha</p>

<p rend="gathalast">Setamba eravatakāpi ca ketakā ca</p>

<p rend="hangnum" n="736"><hi rend="paranum">736</hi><hi rend="dot">.</hi></p>

<p rend="gatha1"> Samaphullabhaṇḍi sumana’jjaka yūthikā ca</p>

<p rend="gatha2">Vāsanti cittaka japā ravimālatī ca,</p>

<p rend="gatha3">Kundassa’māraka kuraṇḍaka bījapūra</p>

<p rend="gathalast">Sephālikā ca tiṇasūla samīraṇā ca;</p>

<p rend="hangnum" n="737"><hi rend="paranum">737</hi><hi rend="dot">.</hi></p>

<p rend="gatha1"> Vocu’cju kīcaka haliddi viḷaṅgi bimbi</p>

<p rend="gatha2">Nīlī vacā’tivisālābu ca nāgavallī,</p>

<p rend="gatha3">Vallīha sārada’parājitavāru’sīrā</p>

<p rend="gathalast">Phalādi neka vanarāji virājito so;</p>

<p rend="hangnum" n="738"><hi rend="paranum">738</hi><hi rend="dot">.</hi></p>

<p rend="gatha1"> Tiṭṭhanti keci taravo surabhiṃ kirantā</p>

<p rend="gatha2">Tattheva keci phalitā madhurapphalāni,</p>

<p rend="gatha3">Andolitā phalitapallavitā latāyo</p>

<p rend="gathalast">Sandhārayaṃ viṭapa jattusu bhanti keci;</p>

<p rend="hangnum" n="739"><hi rend="paranum">739</hi><hi rend="dot">.</hi><pb ed="V" n="0.0077" /></p>

<p rend="gatha1"> Sāmantage janagaṇe satataṃ dumindā</p>

<p rend="gatha2">Sampīṇayanti dalitā phalino ca yasmiṃ,</p>

<p rend="gatha3">Te avhayanti viya locana gocarehi</p>

<p rend="gathalast">Vāte’ritehi taruṇāruṇa pallavehi;</p>

<p rend="hangnum" n="740"><hi rend="paranum">740</hi><hi rend="dot">.</hi></p>

<p rend="gatha1"> Tasmiṃ vane vanasurā nijavasundarīhi</p>

<p rend="gatha2">Ramme silātaladahe sikatātale ca,</p>

<p rend="gatha3">Naccanti tanti turiyāni ca vādayanti</p>

<p rend="gathalast">Gāyanti mālabharino satataṃ patītā;</p>

<p rend="hangnum" n="741"><hi rend="paranum">741</hi><hi rend="dot">.</hi></p>

<p rend="gatha1"> Siddhā ca siddhavanitā hi tahiṃ tahiṃ te</p>

<p rend="gatha2">Dibbanti pupphaphala pattarasāhinandi,</p>

<p rend="gatha3">Acchanti tattha giripādapa rāmaṇeyye</p>

<p rend="gathalast">Yogehi saṅgata manā bahitāpasāpi;</p>

<p rend="hangnum" n="742"><hi rend="paranum">742</hi><hi rend="dot">.</hi></p>

<p rend="gatha1"> Tasmiṃ vane hariṇa rohita puṇḍarīka</p>

<p rend="gatha2">Gokaṇṇa salla sasa jambuka sūkarā ca,</p>

<p rend="gatha3">Sākhāmige’ṇivaga babbu rurū kuruṅga</p>

<p rend="gathalast">Godhā’khu pampaka kapī gavayā ca’nekā;</p>

<p rend="hangnum" n="743"><hi rend="paranum">743</hi><hi rend="dot">.</hi></p>

<p rend="gatha1"> Te vagga vagga carino hayamārakādī</p>

<p rend="gatha2">Nānā catuppadagaṇā muditā vasanti,</p>

<p rend="gatha3">Pakkhīpi kosiya kapotaka nīlagīva</p>

<p rend="gathalast">Dhaṅkā’ṭa lāpa parapuṭṭha madhubbatāva;</p>

<p rend="hangnum" n="744"><hi rend="paranum">744</hi><hi rend="dot">.</hi></p>

<p rend="gatha1"> Nijjivha dindiha cakoraka sāḷikā ca</p>

<p rend="gatha2">Cakkavha kīra kurarā kulalā ca kaṅkā,</p>

<p rend="gatha3">Citracchadā madhura kūjaka nekapakkhī</p>

<p rend="gathalast">Saṅgamma yattha nivasanti manuññarūpā;</p>

<p rend="hangnum" n="745"><hi rend="paranum">745</hi><hi rend="dot">.</hi></p>

<p rend="gatha1"> Tesaṃ vanantamatha nāṭakamaṇḍalā’ca</p>

<p rend="gatha2">Gītālayaṃ viya ahosi ca gāyakānaṃ,</p>

<p rend="gatha3">Āpānabhumi sadisaṃ migapakkhikānaṃ</p>

<p rend="gathalast">Niccussavaṃ ratikaraṃ nayanābhirāmaṃ;</p>

<p rend="hangnum" n="746"><hi rend="paranum">746</hi><hi rend="dot">.</hi><pb ed="V" n="0.0078" /></p>

<p rend="gatha1"> Evaṃ vidho vipinarāji virājitehi</p>

<p rend="gatha2">Kūṭehi nekasura sundari maṇḍitehi,</p>

<p rend="gatha3">Atyucca nīlasikhigīva samāna vaṇṇo</p>

<p rend="gathalast">Eso samantagiri me vasatī muninda;</p>

<p rend="hangnum" n="747"><hi rend="paranum">747</hi><hi rend="dot">.</hi></p>

<p rend="gatha1"> Evaṃ patīta manaso sumanābhidhāno</p>

<p rend="gatha2">Vatvāna natvamasamaṃ gamanopayuttaṃ,</p>

<p rend="gatha3">Kāsātha sopi muni tassa vacaṃ paṭicca</p>

<p rend="gathalast">Sabbhikkhu nikkhami jino gaganāyanamhi;</p>

<p rend="hangnum" n="748"><hi rend="paranum">748</hi><hi rend="dot">.</hi></p>

<p rend="gatha1"> Niccetanāpi giripādapa ādayopi</p>

<p rend="gatha2">Nāgā supaṇṇa miga pakkhika hetukāpi,</p>

<p rend="gatha3">Vijjādharāmara’surā caturāṇanāpi</p>

<p rend="gathalast">Saṅgamma’kaṃsu sumanā mahamabbhutaṃ te;</p>

<p rend="hangnum" n="749"><hi rend="paranum">749</hi><hi rend="dot">.</hi></p>

<p rend="gatha1"> Muninde payante samiddhaṃ tilokaṃ</p>

<p rend="gatha2">Girindābhinandā dumindā pabuddhā,</p>

<p rend="gatha3">Migindā sutuṭṭhā khagindā sughuṭṭhā</p>

<p rend="gathalast">Pavuṭṭho mahindo paṇaṭṭho nidāgho;</p>

<p rend="hangnum" n="750"><hi rend="paranum">750</hi><hi rend="dot">.</hi></p>

<p rend="gatha1"> Gacchante gaganāyanena sugate bhānu’si santo tadā</p>

<p rend="gatha2">Vāresuṃ sūriyātapañca jaladā siñjiṃsu bhumyā jalaṃ,</p>

<p rend="gatha3">Mandāmanda sugandha muddha pavano pāpeti sitaṃ sukhaṃ,</p>

<p rend="gathalast">Devādi dhaja chatta cāmarakarā pūjenti mānenti ca;</p>

<p rend="hangnum" n="751"><hi rend="paranum">751</hi><hi rend="dot">.</hi></p>

<p rend="gatha1"> Sannīra hintāla’ga sindi pūga</p>

<p rend="gatha2">Tālambasālādi mahīruhitdā,</p>

<p rend="gatha3">Tiṭṭhanti te cāmarahatthakā’va</p>

<p rend="gathalast">Pupphehi channo gaganaṅganopi;</p>

<p rend="hangnum" n="752"><hi rend="paranum">752</hi><hi rend="dot">.</hi></p>

<p rend="gatha1"> Anena vidhinā jagadeka nātho</p>

<p rend="gatha2">Pavattamānesu mahāmahesu,</p>

<p rend="gatha3">Disañca vidisaṃ paripūrayanto</p>

<p rend="gathalast">Jabbaṇṇaraṃsīhi agā nagindaṃ;</p>

<p rend="hangnum" n="753"><hi rend="paranum">753</hi><hi rend="dot">.</hi><pb ed="V" n="0.0079" /></p>

<p rend="gatha1"> Tasmiṃ samantanagamuddhani lokanātho</p>

<p rend="gatha2">Chabbaṇṇaraṃsi nikaraṃ disi pattharanto,</p>

<p rend="gatha3">Bhikkhūhi so parivuto parasāgarantaṃ</p>

<p rend="gathalast">Olokayaṃ ṭhitimakāsi aanomavaṇṇo;</p>

<p rend="hangnum" n="754"><hi rend="paranum">754</hi><hi rend="dot">.</hi></p>

<p rend="gatha1"> Laṅkāvadhū sumanakūṭa kirīṭa kūṭaṃ</p>

<p rend="gatha2">Sajjesi’naggha jana rāja maṇī mahanto,</p>

<p rend="gatha3">Icchatthadaṃ sivadamappaṭimaṃ tiloke</p>

<p rend="gathalast">Taṃ’dāni bho bhajatha sevatha sabbakālaṃ;</p>

<p rend="hangnum" n="755"><hi rend="paranum">755</hi><hi rend="dot">.</hi></p>

<p rend="gatha1"> Kāsuṃ tadā suravarā surasundarīhi</p>

<p rend="gatha2">Laṅkāya selasikharesu mahāsamajjaṃ,</p>

<p rend="gatha3">Vajjiṃsu bheri vikatī sayameva sabbā</p>

<p rend="gathalast">Bhassiṃsu dibbakusumābharaṇā nabhamhā;</p>

<p rend="hangnum" n="756"><hi rend="paranum">756</hi><hi rend="dot">.</hi></p>

<p rend="gatha1"> Laṅkambaraṃ nikhilamāsi ca chattachattaṃ</p>

<p rend="gatha2">Nānā virāga dhaja ketu samākulañca,</p>

<p rend="gatha3">Nānāsugandha kusumādi disantarālaṃ,</p>

<p rend="gathalast">Nānagghikāvali virājita mantaḷikkhaṃ;</p>

<p rend="hangnum" n="757"><hi rend="paranum">757</hi><hi rend="dot">.</hi></p>

<p rend="gatha1"> Tasmiṃ dine’si ratanaṃ maṇitoraṇehi</p>

<p rend="gatha2">Dīpāli puṇṇaghaṭapantīhi dassanīyaṃ,</p>

<p rend="gatha3">Sambuddha dehaparitogata chappabhāhi</p>

<p rend="gathalast">Rattaṃ nabhāvani carācara sabbadabbaṃ;</p>

<p rend="hangnum" n="758"><hi rend="paranum">758</hi><hi rend="dot">.</hi></p>

<p rend="gatha1"> Mālāvataṃsa samakā girayo samantā</p>

<p rend="gatha2">Hutvā namanti ca bhamanti sacetanā’va,</p>

<p rend="gatha3">Sabbepi tattha taravoca latādayo ca</p>

<p rend="gathalast">Naccanti dibbanaṭakā viya onataggā;</p>

<p rend="hangnum" n="759"><hi rend="paranum">759</hi><hi rend="dot">.</hi></p>

<p rend="gatha1"> Evaṃ tadā mahata vimhaya pāṭihere</p>

<p rend="gatha2">Buddhānubhāva janite idha vattamāne,</p>

<p rend="gatha3">Tatvāna dhīracaraṇaṃ samano sudhāsī</p>

<p rend="gathalast">Evaṃ vadī parama pitimano udaggo;</p>

<p rend="hangnum" n="760"><hi rend="paranum">760</hi><hi rend="dot">.</hi><pb ed="V" n="0.0080" /></p>

<p rend="gatha1"> Ye te mudu komala rattapādā</p>

<p rend="gatha2">Suratta phullamburuhopamānā,</p>

<p rend="gatha3">Vaṭṭānupubbāyata aṅgulikā</p>

<p rend="gathalast">Sutambatuṅgagga nakhāvalīkā;</p>

<p rend="hangnum" n="761"><hi rend="paranum">761</hi><hi rend="dot">.</hi></p>

<p rend="gatha1"> Suvaṇṇakummu’nnata pādapiṭṭhi</p>

<p rend="gatha2">Niguḷha gopphāyata paṇhibhāgā</p>

<p rend="gatha3">Samacchamāyaṃ sakalaṃ patiṭṭhitā</p>

<p rend="gathalast">Na limpate succhavitā rajādi;</p>

<p rend="hangnum" n="762"><hi rend="paranum">762</hi><hi rend="dot">.</hi></p>

<p rend="gatha1"> Sammatta hatthosabha haṃsa sīha</p>

<p rend="gatha2">Samāna līlāya yahiṃ payāti,</p>

<p rend="gatha3">Ninnunnatā bheritalā’va bhumi</p>

<p rend="gathalast">Hotātha pupphādi sumaṇḍitā ca;</p>

<p rend="hangnum" n="763"><hi rend="paranum">763</hi><hi rend="dot">.</hi></p>

<p rend="gatha1"> Apenti maggā sayameva khāṇu</p>

<p rend="gatha2">Sakaṇṭamūlā kaṭhalā ca sabbe,</p>

<p rend="gatha3">Gambhīra nīrāpaga paṅkaduggā</p>

<p rend="gathalast">Hitvā sabhāvaṃ ramaṇīyamenti;</p>

<p rend="hangnum" n="764"><hi rend="paranum">764</hi><hi rend="dot">.</hi></p>

<p rend="gatha1"> Vajanti bhumiṃ girayo purattha</p>

<p rend="gatha2">Pasārite pādavare jinassa,</p>

<p rend="gatha3">Nibbāti aggī narakodarepi</p>

<p rend="gathalast">Gaṇhanti pāde padumādayo ca;</p>

<p rend="hangnum" n="765"><hi rend="paranum">765</hi><hi rend="dot">.</hi></p>

<p rend="gatha1"> Idañhi te pādatale yatīsa</p>

<p rend="gatha2">Sanābhi nemi ghaṭikāvalīhi,</p>

<p rend="gatha3">Susaṇṭhitaṃ cā’rasahassavantaṃ</p>

<p rend="gathalast">Sandissate cakkavaraṃ mahantaṃ;</p>

<p rend="hangnum" n="766"><hi rend="paranum">766</hi><hi rend="dot">.</hi></p>

<p rend="gatha1"> Tameva cakkaṃ parivārayitvā</p>

<p rend="gatha2">Sirivaccha sovatthi’vataṃsakā ca,</p>

<p rend="gatha3">Pāsāda bhadrāsana puṇṇapāti</p>

<p rend="gathalast">Sitātapattāsi mayūrahatthā;</p>

<p rend="hangnum" n="767"><hi rend="paranum">767</hi><hi rend="dot">.</hi><pb ed="V" n="0.0081" /></p>

<p rend="gatha1"> Nīlādibhedā kamaluppalā ca</p>

<p rend="gatha2">Sameru sattaddi mahāsamuddā,</p>

<p rend="gatha3">Sattāpagā satta mahāsarā ca</p>

<p rend="gathalast">Himālayo cakkavāḷaddiko ca;</p>

<p rend="hangnum" n="768"><hi rend="paranum">768</hi><hi rend="dot">.</hi></p>

<p rend="gatha1"> Candakkatārā ca chadevalokā</p>

<p rend="gatha2">Pitāmahāvāsa manussalokaṃ,</p>

<p rend="gatha3">Suvaṇṇa nāvā sivikā ca saṅkhaṃ</p>

<p rend="gathalast">Kelāsaselaṃ dhajatoraṇā ca;</p>

<p rend="hangnum" n="769"><hi rend="paranum">769</hi><hi rend="dot">.</hi></p>

<p rend="gatha1"> Cintāmaṇuṇhīsa savaccha dhenū</p>

<p rend="gatha2">Mīnadvayaṃ cakkavatti saseno,</p>

<p rend="gatha3">Sīha’ssa mātaṅga viyaggharājā</p>

<p rend="gathalast">Haṃsosabho kimpuriso mayūro;</p>

<p rend="hangnum" n="770"><hi rend="paranum">770</hi><hi rend="dot">.</hi></p>

<p rend="gatha1"> Koñcā ca erāvaṇa hatthirājā</p>

<p rend="gatha2">Sacakkavākā makarādayo ca,</p>

<p rend="gatha3">Nānā mahāmaṅgala lakkhaṇā te</p>

<p rend="gathalast">Virocamānā vilasanti niccaṃ;</p>

<p rend="hangnum" n="771"><hi rend="paranum">771</hi><hi rend="dot">.</hi></p>

<p rend="gatha1"> Jātakkhaṇe yassa mahiṃ pabhejja</p>

<p rend="gatha2">Visāla sattuddaya paṅkajāni,</p>

<p rend="gatha3">Paṭiggahesuṃ caraṇāni yāni</p>

<p rend="gathalast">Te tānimānacchariyāni loke;</p>

<p rend="hangnum" n="772"><hi rend="paranum">772</hi><hi rend="dot">.</hi></p>

<p rend="gatha1"> Vandāpanatthāyu’panītakāle</p>

<p rend="gatha2">Pitūhi te devala tāpasindaṃ,</p>

<p rend="gatha3">Pādāni gantvāna jaṭāsu tassa</p>

<p rend="gathalast">Āsuṃ tave’taṅghiyugaṃ aho bho;</p>

<p rend="hangnum" n="773"><hi rend="paranum">773</hi><hi rend="dot">.</hi></p>

<p rend="gatha1"> Suddhodanavhassa narādhipassa</p>

<p rend="gatha2">Santosa toyehi papūritassa,</p>

<p rend="gatha3">Siro visuddhambu ruhākarassa</p>

<p rend="gathalast">Saroru hāsuṃ caraṇāni tuyhaṃ;</p>

<p rend="hangnum" n="774"><hi rend="paranum">774</hi><hi rend="dot">.</hi><pb ed="V" n="0.0082" /></p>

<p rend="gatha1"> Ye caṅkame caṅkamaṇāvasāne</p>

<p rend="gatha2">Onamma merūdaya pabbaniṇdā,</p>

<p rend="gatha3">Paṭiggahesuṃ caraṇāni yāni</p>

<p rend="gathalast">Te tānimā’nacchariyāni loke;</p>

<p rend="hangnum" n="775"><hi rend="paranum">775</hi><hi rend="dot">.</hi></p>

<p rend="gatha1"> Yaṃ vandamāno tidivādhipo so</p>

<p rend="gatha2">Yassānubhāvena gatāyukopi,</p>

<p rend="gatha3">Sakiyaṭhāne’sinapunāpi te’vaṃ</p>

<p rend="gathalast">Pādambujaṃ dhīra!Mahānubhāvaṃ;</p>

<p rend="hangnum" n="776"><hi rend="paranum">776</hi><hi rend="dot">.</hi></p>

<p rend="gatha1"> Dehīnamaggopi nisākarāri</p>

<p rend="gatha2">Mānunnato so sayitassa tuyhaṃ,</p>

<p rend="gatha3">Pādassa antampi na sakkhi daṭṭhuṃ</p>

<p rend="gathalast">Acchera rūpaṃ idamaṅghikañjaṃ;</p>

<p rend="hangnum" n="777"><hi rend="paranum">777</hi><hi rend="dot">.</hi></p>

<p rend="gatha1"> Gaṅgāya gaṅgāpati sannidhāne</p>

<p rend="gatha2">Tīre tadā nammada jimhagassa,</p>

<p rend="gatha3">Pādassa lañchaṃ akarī muninda</p>

<p rend="gathalast">Mayhaṃ’pi hotaṃ karuṇā tavesā;</p>

<p rend="hangnum" n="778"><hi rend="paranum">778</hi><hi rend="dot">.</hi></p>

<p rend="gatha1"> Ārādhito saccaka tāpasena</p>

<p rend="gatha2">Akā tuvaṃ saccaka baddhasele,</p>

<p rend="gatha3">Pādassa lañchaṃ jagato hitāya</p>

<p rend="gathalast">Mayhampi hotaṃ tamanuggahante;</p>

<p rend="hangnum" n="779"><hi rend="paranum">779</hi><hi rend="dot">.</hi></p>

<p rend="gatha1"> Sutvāna nātho girametamassa</p>

<p rend="gatha2">Passaṃ mahābhuti’manāgatesu,</p>

<p rend="gatha3">Lokassa lokehi mahīya māno</p>

<p rend="gathalast">Akāsi vāmena padena lañchaṃ;</p>

<p rend="hangnum" n="780"><hi rend="paranum">780</hi><hi rend="dot">.</hi></p>

<p rend="gatha1"> Sambodhito aṭṭhama sāradasmiṃ</p>

<p rend="gatha2">Vesākhamāse muṇi puṇṇamāyaṃ,</p>

<p rend="gatha3">Pādassa’bhiññāṇamakā’paraṇhe</p>

<p rend="gathalast">Sadevake sassamaṇe mahente;</p>

<p rend="hangnum" n="781"><hi rend="paranum">781</hi><hi rend="dot">.</hi><pb ed="V" n="0.0083" /></p>

<p rend="gatha1"> Pataṅakgikā sitthaka matthakamhi</p>

<p rend="gatha2">Yathaṅkitā khattiya muddikāya,</p>

<p rend="gatha3">Āseva’mevaṃ jinapādalañchaṃ</p>

<p rend="gathalast">Samantakūṭamhi namassanīyaṃ;</p>

<p rend="hangnum" n="782"><hi rend="paranum">782</hi><hi rend="dot">.</hi></p>

<p rend="gatha1"> Akālamegho ca tato pavassi</p>

<p rend="gatha2">Vassiṃsu nānāratanāni khamhā,</p>

<p rend="gatha3">Tathā parito kusumambarāni</p>

<p rend="gathalast">Suvaṇṇacuṇṇāni jinekavaṇṇā;</p>

<p rend="hangnum" n="783"><hi rend="paranum">783</hi><hi rend="dot">.</hi></p>

<p rend="gatha1"> Tato’pagantvā sugatebhagāmī</p>

<p rend="gatha2">Tasmiṃ nitambe girigabbharāyaṃ,</p>

<p rend="gatha3">Divāvihārāya nisīdi yattha</p>

<p rend="gathalast">Supākaṭaṃ taṃ bhagavāguhā’ti;</p>

<p rend="hangnum" n="784"><hi rend="paranum">784</hi><hi rend="dot">.</hi></p>

<p rend="gatha1"> Tatorahantā sugatorasā te</p>

<p rend="gatha2">Gandhādinā sādhu mahetva sabbe,</p>

<p rend="gatha3">Vanditva katvāna padakkhiṇantaṃ</p>

<p rend="gathalast">Tahaṃ tahaṃ’kaṃsu divāvihāraṃ;</p>

<p rend="hangnum" n="785"><hi rend="paranum">785</hi><hi rend="dot">.</hi></p>

<p rend="gatha1"> Lataṅganāyo viṭapīdhavāna</p>

<p rend="gatha2">Mālamba sākhāputhulaṃ’sapasse,</p>

<p rend="gatha3">Suphulla namañjūkara mañjarīhi</p>

<p rend="gathalast">Namassamānā’va sadonataggā;</p>

<p rend="hangnum" n="786"><hi rend="paranum">786</hi><hi rend="dot">.</hi></p>

<p rend="gatha1"> Tiṭṭhanti rukkhā naṭakā’va tattha</p>

<p rend="gatha2">Suphulla sākhākara’mukkhipitvā,</p>

<p rend="gatha3">Namassamānā viya onataggā</p>

<p rend="gathalast">Vattanti mānacchariyāni niccaṃ;</p>

<p rend="hangnum" n="787"><hi rend="paranum">787</hi><hi rend="dot">.</hi></p>

<p rend="gatha1"> Tatheva uccāvaca pabbatā ca</p>

<p rend="gatha2">Namassamānā viya pādalañchaṃ,</p>

<p rend="gatha3">Tiṭṭhanti ninnagga sikhā samantā</p>

<p rend="gathalast">Idampi niccababhutameva tattha;</p>

<p rend="hangnum" n="788"><hi rend="paranum">788</hi><hi rend="dot">.</hi><pb ed="V" n="0.0084" /></p>

<p rend="gatha1"> Tasmiṃ nage pādavaraṅkitasmiṃ</p>

<p rend="gatha2">Khalamaṇḍalokāsa padesamatte,</p>

<p rend="gatha3">Samosarante bahuke janepi</p>

<p rend="gathalast">Hoteva okāsama,ho padaṅkaṃ;</p>

<p rend="hangnum" n="789"><hi rend="paranum">789</hi><hi rend="dot">.</hi></p>

<p rend="gatha1"> Samosaritvāna mahetva satte</p>

<p rend="gatha2">Nikkhantamatte jaladā samecca,</p>

<p rend="gatha3">Sodhenti māla’mbuvahehi sādhu</p>

<p rend="gathalast">Idampi niccabbhutameva tattha;</p>

<p rend="hangnum" n="790"><hi rend="paranum">790</hi><hi rend="dot">.</hi></p>

<p rend="gatha1"> Pādena phuṭṭhassa silātalassa</p>

<p rend="gatha2">Etādisānacchariyāni honti,</p>

<p rend="gatha3">Lokekanāthassa anāsavassa</p>

<p rend="gathalast">Mahabbhutaṃ konu kathaṃ bhaṇeyya;</p>

<p rend="hangnum" n="791"><hi rend="paranum">791</hi><hi rend="dot">.</hi></p>

<p rend="gatha1"> Divāvihāraṃ bhagavā sasaṅgho</p>

<p rend="gatha2">Katvāna tasmiṃ pana kiñcikālaṃ,</p>

<p rend="gatha3">Mahīyamānesu sadevakesu</p>

<p rend="gathalast">Tato gato rohaṇamambaramhā;</p>

<p rend="hangnum" n="792"><hi rend="paranum">792</hi><hi rend="dot">.</hi></p>

<p rend="gatha1"> Tasmiṃ sasaṅgho muni dīghavāpiyaṃ</p>

<p rend="gatha2">Thūpassa ṭhāne paramāya bhumiyā,</p>

<p rend="gatha3">Garuṃ karonto pana taṃ mahītalaṃ</p>

<p rend="gathalast">Nirodhabhāvena nisīdi satrajo;</p>

<p rend="hangnum" n="793"><hi rend="paranum">793</hi><hi rend="dot">.</hi></p>

<p rend="gatha1"> Tato’nurādhaṃ bhagavā nabhamhā</p>

<p rend="gatha2">Gantvāna bodhiṭṭhitabhumiyā ca,</p>

<p rend="gatha3">Ṭhāne mahāmaṅgalacetiyassa</p>

<p rend="gathalast">Tatheva akkhantinahitassa ṭhāne;</p>

<p rend="hangnum" n="794"><hi rend="paranum">794</hi><hi rend="dot">.</hi></p>

<p rend="gatha1"> Nisīdi patvāna nirādhapītiṃ</p>

<p rend="gatha2">Sasāvako pekkhama’nāgataddhaṃ,</p>

<p rend="gatha3">Patiṭṭhitā me pana bodhidhātu</p>

<p rend="gathalast">Karonti loke’ti janassa vuddhiṃ;</p>

<p rend="hangnum" n="795"><hi rend="paranum">795</hi><hi rend="dot">.</hi><pb ed="V" n="0.0085" /></p>

<p rend="gatha1"> Vuṭṭhāya tuṭṭho bhagavā nirodhā</p>

<p rend="gatha2">Gato silāthūpavarassa ṭhānaṃ,</p>

<p rend="gatha3">Ṭhito tahiṃ dhammamathuddisitvā</p>

<p rend="gathalast">Gato nabhā jetavanaṃ surammaṃ;</p>

<p rend="hangnum" n="796"><hi rend="paranum">796</hi><hi rend="dot">.</hi></p>

<p rend="gatha1"> Evaṃ so dhammarājā janahitavihito vīta dosārivaggo</p>

<p rend="gatha2">Laṅkārāmāya ramme sumanagirisire’kāsi yaṃ pādalañchaṃ</p>

<p rend="gatha3">Taṃ vo saggā’pavaggaṃ dadati munisamaṃ citta matte pasanne</p>

<p rend="gathalast">Tasmā bho!Bho! Pahaṭṭhā namatha mahatha taṃ sādhu sādhuppasatthaṃ;</p>

<p rend="centre">Iti samantakūṭa vaṇṇanā niṭṭhitā.</p>

<p rend="centre">Grantha samāptiya.</p>

<p rend="hangnum" n="1"><hi rend="paranum">1</hi><hi rend="dot">.</hi></p>

<p rend="gatha1"> Anantarā samattāyaṃ sumaṇaddisu vaṇṇanā,</p>

<p rend="gathalast">Tatheva sādhū saṅakappā khippaṃ pappontu pāṇinaṃ;</p>

<p rend="hangnum" n="2"><hi rend="paranum">2</hi><hi rend="dot">.</hi></p>

<p rend="gatha1"> Yo yācito’raññavāsī guṇādhāra sudhīmatā,</p>

<p rend="gathalast">Rāhulattheranāmena vissutena mahītale;</p>

<p rend="hangnum" n="3"><hi rend="paranum">3</hi><hi rend="dot">.</hi></p>

<p rend="gatha1"> Bhuvanodaramhi paññāto ravīvambara maṇḍale,</p>

<p rend="gathalast">Araññaratanānanda mahāthero mahāgaṇī;</p>

<p rend="hangnum" n="4"><hi rend="paranum">4</hi><hi rend="dot">.</hi></p>

<p rend="gatha1"> Jīvitaṃ viya yo satthusāsanassa mahākavī,</p>

<p rend="gathalast">Sāro suppaṭipattīsu satthasāgara pārago;</p>

<p rend="hangnum" n="5"><hi rend="paranum">5</hi><hi rend="dot">.</hi></p>

<p rend="gatha1"> Tassa sisso’si yo vippagāma vaṃseka ketuko</p>

<p rend="gathalast">Ñātāgamo’raññavāsī sīlādi guṇabhūsaṇo;</p>

<p rend="hangnum" n="6"><hi rend="paranum">6</hi><hi rend="dot">.</hi></p>

<p rend="gatha1"> Yo’kā sīhalabhāsāya sīhalaṃ saddalakkhaṇaṃ,</p>

<p rend="gathalast">Tena vedehatherena katāyampiyasīlinā;</p>

<p rend="centre">Siddhiratthu.</p>
</body>
<back></back>
</text>
</TEI.2>