<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">4. Atthālaṅkārāvabodhapariccheda</p>

<p rend="hangnum" n="164"><hi rend="paranum">164</hi><hi rend="dot">.</hi></p>

<p rend="gatha1"><hi rend="bold">Atthālaṅkārasahitā, saguṇā bandhapaddhati;</hi></p>

<p rend="gathalast"><hi rend="bold">Accantakantā kantāva</hi><note>yatoaccantakantāva (ka.)</note>, <hi rend="bold">vuccantete tato’dhunā</hi>.</p>

<p rend="bodytext" n="164"><hi rend="paranum">164</hi><hi rend="dot">.</hi> Evaṃ <pb ed="M" n="0.0183" /> saddālaṅkāre paricchijja sampatyatthālaṅkāraṃ bodhayitumāha <hi rend="bold">‘‘atthālaṅkāra’’</hi>iccādi. <hi rend="bold">Saguṇā</hi> yathāvuttehi pasādādīhi saddaguṇehi sahitā <hi rend="bold">bandhapaddhati</hi> kabbaracanaṃ. Alaṅkarīyati kantiṃ nīyati bandho etehi sarīramiva hārādīhīti alaṅkārā, tehi atthālaṅkārehi jātyādilakkhaṇehi <hi rend="bold">sahitā</hi> saṃyuttā satī <hi rend="bold">saguṇā</hi> patibbatādiguṇopetā <hi rend="bold">atthena</hi> dhanena <hi rend="bold">alaṅkārena</hi> ābharaṇena <hi rend="bold">sahitā</hi> yuttā <hi rend="bold">kantāva</hi> aṅganā viya. Yato <hi rend="bold">accantakantā</hi> atisayaramaṇīyā siyā, <hi rend="bold">tato</hi> tena kāraṇena ye atthālaṅkārā avasaraṃ pattā, te <hi rend="bold">adhunā</hi> idāni <hi rend="bold">vuccante</hi> kathīyanti.</p>

<p rend="bodytext" n="164"><hi rend="paranum">164</hi><hi rend="dot">.</hi> Evaṃ saddālaṅkāravibhāgaṃ dassetvā idāni tannissayaṃyeva atthālaṅkārabandhamārabhanto <hi rend="bold">‘‘atthālaṅkāri’’</hi>ccādimāha. <hi rend="bold">Saguṇā</hi> yathāvuttapasādādisaddaguṇayuttā <hi rend="bold">bandhapaddhati</hi> pajjagajjādipabhedā racanāvali <hi rend="bold">atthālaṅkārasahitā</hi> sabhāvavuttivaṅkavuttisaṅkhātena atthālaṅkārena saṃyuttā <hi rend="bold">saguṇā atthālaṅkārasahitā kantā iva</hi> patibbatādīhi guṇehi yuttā suvaṇṇarajatamaṇimuttādidhanehi gīveyyakaṭakanūpurādīhi ābharaṇehi ca yuttā aṅganāva <hi rend="bold">accantakantā</hi> yato atisayena ramaṇīyā, <hi rend="bold">tato</hi> tasmā <hi rend="bold">te</hi> atthālaṅkārā <hi rend="bold">adhunā</hi> dāni vuccante. Alaṅkaronti bandhaṃ sarīraṃ vā etehīti ca, atthassa alaṅkārāti ca, tehi sahitāti ca, guṇehi saha vattatīti ca, bandhassa paddhatīti ca, accantaṃ atisayena kantāti ca viggaho.</p>

<p rend="hangnum" n="165"><hi rend="paranum">165</hi><hi rend="dot">.</hi></p>

<p rend="gatha1"><hi rend="bold">Sabhāvavaṅkavuttīnaṃ, bhedā dvidhā alaṃkriyā;</hi></p>

<p rend="gathalast"><hi rend="bold">Paṭhamā tattha vatthūnaṃ, nānāvatthāvibhāvinī</hi>.</p>

<p rend="bodytext" n="165"><hi rend="paranum">165</hi><hi rend="dot">.</hi> Katippabhedā te iccāha ‘‘sabhāva’’iccādi. Sabhāvavutti vaṅkavuttīti imesaṃ <hi rend="bold">bhedā</hi> pabhedena <hi rend="bold">alaṃkriyā</hi> atthālaṅkārādvi<hi rend="bold">dhā</hi>dvippakārā. <pb ed="M" n="0.0185" /> Tesu sabhāvavutti kīdisīti āha <hi rend="bold">‘‘paṭhamā’’</hi>tiādi. <hi rend="bold">Tattha</hi> tāsu <hi rend="bold">paṭhamā</hi> sabhāvavutti <hi rend="bold">vatthūnaṃ</hi> padatthānaṃ jātiguṇakriyādabbasabhāvānaṃ <hi rend="bold">nānā</hi> vicittā, na dvekāva <hi rend="bold">avatthā</hi> avasarā vibhāvinī pakāsikā viññeyyā. Jātyādīnaṃ padatthānaṃ yathāsabhāvamanekappakāraṃ sammadeva vivarantī sabhāvaṃ padatthānaṃ vicittaṃ vadatīti sabhāvavutti nāmāti adhippāyo, sāva jātiyā padatthasarūpassa tathātathāpaṭipādakattena vuttiyā <note>dattiyā (ka.)</note> jātipi vuccati.</p>

<p rend="bodytext" n="165"><hi rend="paranum">165</hi><hi rend="dot">.</hi> Pasatthālaṅkārā <note>pasatthādialaṅkārā (ka.)</note> pabhedato ettakāti dassento <hi rend="bold">‘‘sabhāvi’’</hi>ccādimāha. <hi rend="bold">Alaṃkriyā</hi> atthālaṅkārā sabhāvavaṅkavuttīnaṃ <hi rend="bold">bhedā</hi> pabhedato <hi rend="bold">dvidhā</hi> dvippakārā honti. <hi rend="bold">Tattha</hi> tāsudvīsu <hi rend="bold">paṭhamā</hi> sabhāvavutti <hi rend="bold">vatthūnaṃ</hi> jātiguṇakriyādabbalakkhaṇānaṃ padatthānaṃ <hi rend="bold">nānāvatthāvibhāvinī</hi> anekappakārassa pakāsinī hoti. Ettha jātyādīnaṃ padatthānaṃ anekappakārasabhāvapakāsinī sabhāvavutti nāma. Esāva jāti guṇādicatubbidhapadatthānaṃ sarūpasaṅkhātajātiyā tehi ākārehi paṭipādanato upacārato jāti nāma hoti. Jātyādipadatthānaṃyeva yathāsabhāvaṃ hitvā vatthuparikappitaatisayopamārūpakādisarūpasaṅkhātaṃ vaṅkasabhāvaṃ pakāsentī vaṅkavutti nāma. Yabhāvo ca vaṅko cāti ca, tesaṃ vuttīti ca, alaṃkaronti etāhīti ca, nānā anekā ca sā avatthā cāti ca vākyaṃ.</p>

<p rend="bodytext">Yathā –</p>

<p rend="hangnum" n="166"><hi rend="paranum">166</hi><hi rend="dot">.</hi></p>

<p rend="gatha1"><hi rend="bold">Līlāvikantisubhago,</hi></p>

<p rend="gatha2"><hi rend="bold">Disāthiravilokano;</hi></p>

<p rend="gatha3"><hi rend="bold">Bodhisattaṅkuro bhāsaṃ,</hi></p>

<p rend="gathalast"><hi rend="bold">Viroci vācamāsabhiṃ</hi>.</p>

<p rend="bodytext" n="166"><hi rend="paranum">166</hi><hi rend="dot">.</hi><hi rend="bold">‘‘Yathe’’</hi>ti taṃ udāharati. <hi rend="bold">Līlāya</hi> vilāsena vihitāya <hi rend="bold">vikantiyā</hi> gamanena sattapadavītihārasaṅkhātena <hi rend="bold">subhago</hi> sundaro <hi rend="bold">disāsu</hi> dasasu <hi rend="bold">thira</hi>macalaṃ vilokanaṃ yassa so <hi rend="bold">bodhisattaṅkuro</hi> tadahujāto mahābodhisatto <hi rend="bold">āsabhiṃ vācaṃ</hi> ‘‘aggohamasmī’’tiādikamuttamaṃ nibbhayavacanaṃ <hi rend="bold">bhāsaṃ</hi> vadanto <hi rend="bold">viroci</hi> visesena ramaṇīyattaṃ patto. Ayaṃ sabhāvavutti. Evaṃ jātisabhāvavutyādayopi parikappanīyā.</p>

<p rend="bodytext" n="166"><hi rend="paranum">166</hi><hi rend="dot">.</hi> Idāni sabhāvavuttiyā udāharaṇaṃ āha <hi rend="bold">‘‘yathā – līlāvikanti’’</hi>ccādi. <hi rend="bold">Līlāvikantisubhago</hi> vilāsagamanena sattapadavītihārena sundaro <hi rend="bold">disāthiravilokano</hi> dasadisāsu acalaolokano <hi rend="bold">bodhisattaṅkuro</hi> mahābodhisattaṅkuro <hi rend="bold">āsabhiṃ vācaṃ</hi> ‘‘aggohamasmī’’tiādinā abhītavacanaṃ <hi rend="bold">bhāsaṃ</hi> vadanto <hi rend="bold">viroci</hi> asobhīti. Iha bodhisattasaṅkhātassa dabbassa līlāvikantidisāthiravilokanavaconicchāraṇasaṅkhatānaṃ avatthānaṃ pakāsitattā dabbasabhāvavuttīti ñātabbā. Esāyeva dabbagatagatyādivicitrasarūpaṃ alaṅkaraṇato alaṅkāro nāma, dabbagatagatyādayo pana alaṃkiriyamānattā alaṃkiriyā nāma. Jātiguṇakriyāsabhāvavuttiyopi evameva daṭṭhabbā. Līlāya yuttā vikantīti ca, tāya subhagoti ca, disāsu thiraṃ vilokanaṃ yasseti ca, bodhiyā paññāya sattoti ca, soyeva aṅkuroti ca, usabhassa bhāvoti ca vākyaṃ. Usabhassa bhāvasaṅkhātā akampanīyā ṭhiti āsabhaṃ nāma, akampabhāvato tena samāpi vācā upacārato āsabhī nāma hoti.</p>

<p rend="hangnum" n="167"><hi rend="paranum">167</hi><hi rend="dot">.</hi></p>

<p rend="gatha1"><hi rend="bold">Vutti vatthusabhāvassa, yā’ññathā sā parābhave;</hi></p>

<p rend="gathalast"><hi rend="bold">Tassā’nantavikappattā, hoti bījopadassanaṃ</hi>.</p>

<p rend="bodytext" n="167"><hi rend="paranum">167</hi><hi rend="dot">.</hi> Dutiyamāha <pb ed="M" n="0.0186" /><hi rend="bold">‘‘vutti’’</hi>ccādinā. <hi rend="bold">Vatthuno</hi> jātyādirūpassa padatthassa <hi rend="bold">sabhāvo</hi> yassaṃ avatthāyaṃ yādisaṃ rūpaṃ tassa aññathābhāvena tassa rūpassa tathetaṃ dabbāpanena <hi rend="bold">vutti</hi> vacanaṃ. <hi rend="bold">Parā bhave</hi> aññā vaṅkavutti nāma siyā. Kiṃ sā sākallena vattuṃ sakkāti āha <hi rend="bold">‘‘tassā’’</hi>iccādi. <hi rend="bold">Tassā</hi> vaṅkavuttiyā <hi rend="bold">anantavikappattā</hi> aparimitabhedakattā <hi rend="bold">bījassa</hi> kāraṇattā sakalabyattibyāpisāmaññarūpassa yato pare vicittālaṅkārā pasavanti, <hi rend="bold">upadassanaṃ</hi> kathanaṃ hoti niravasesābhidhānassa kenāpyasakkuṇeyyattā.</p>

<p rend="bodytext" n="167"><hi rend="paranum">167</hi><hi rend="dot">.</hi> Idāni vaṅkavuttiṃ dasseti <hi rend="bold">‘‘vutti’’</hi>ccādinā. <hi rend="bold">Vatthusabhāvassa</hi> jātyādipadatthasambandhino tāsu tāsu avatthāsu yo sabhāvo vijjati, tassa sabhāvassa <hi rend="bold">aññathā</hi> vijjamānākāraṃ hitvā vattuparikappitena atisayaupamārūpakādiaññapakārena <hi rend="bold">yā vutti</hi> yaṃ kathanaṃ atthi, <hi rend="bold">sā parābhave</hi> sabhāvavuttito aññā vaṅkavutti nāma siyā. <hi rend="bold">Tassā</hi> vaṅkavuttiyā <hi rend="bold">anantavikappattā</hi> appamāṇapakkhattā kathanena parisamāpetuṃ asakkuṇeyyattā nayato tassa anantapakkhassa pariggahaṇatthaṃ <hi rend="bold">bījopadassanaṃ</hi> kāraṇamattassa nidassanaṃ hoti. Vakkhamānabhedato ekamekampi attanā sadisaṃ anantabhedapariggahajānanatthaṃ pahotīti adhippāyo. Vatthūnaṃ sabhāvoti ca, anantā vikappā yassa sabhāvasseti ca, tassa bhāvoti ca, bījassa upadassananti ca viggaho.</p>

<p rend="subhead">Vaṅkavuttiatthālaṅkārauddesavaṇṇanā</p>

<p rend="hangnum" n="168"><hi rend="paranum">168</hi><hi rend="dot">.</hi></p>

<p rend="gatha1"><hi rend="bold">Tatthā’tisayaupamā-</hi></p>

<p rend="gatha2"><hi rend="bold">Rūpakāvuttidīpakaṃ;</hi></p>

<p rend="gatha3"><hi rend="bold">Akkhepo’tthantaranyāso,</hi></p>

<p rend="gathalast"><hi rend="bold">Byatireko vibhāvanā</hi>.</p>

<p rend="hangnum" n="169"><hi rend="paranum">169</hi>.</p>

<p rend="gatha1"><hi rend="bold">Hetukkamo <pb ed="M" n="0.0187" /> piyataraṃ, samāsaparikappanā;</hi></p>

<p rend="gathalast"><hi rend="bold">Samāhitaṃ pariyāya-vuttibyājopavaṇṇanaṃ</hi>.</p>

<p rend="hangnum" n="170"><hi rend="paranum">170</hi>.</p>

<p rend="gatha1"><hi rend="bold">Visesa ruḷhāhaṅkārā,</hi></p>

<p rend="gatha2"><hi rend="bold">Sileso tulyayogitā;</hi></p>

<p rend="gatha3"><hi rend="bold">Nidassanaṃ mahantattaṃ,</hi></p>

<p rend="gathalast"><hi rend="bold">Vañcanā’ppakatatthuti</hi>.</p>

<p rend="hangnum" n="171"><hi rend="paranum">171</hi><hi rend="dot">.</hi></p>

<p rend="gatha1"><hi rend="bold">Ekāvali aññamaññaṃ, sahavutti virodhitā;</hi></p>

<p rend="gathalast"><hi rend="bold">Parivuttibbhamobhāvo, missa’māsī rasī iti</hi>.</p>

<p rend="hangnum" n="172"><hi rend="paranum">172</hi><hi rend="dot">.</hi></p>

<p rend="gatha1"><hi rend="bold">Ete bhedā samuddiṭṭhā, bhāvo jīvitamuccate;</hi></p>

<p rend="gathalast"><hi rend="bold">Vaṅkavuttīsu poseti, sileso tu siriṃ paraṃ</hi>.</p>

<p rend="bodytext" n="168-172"><hi rend="paranum">168-172</hi><hi rend="dot">.</hi> Yathoddesaṃ niddisitukāmo uddisati <hi rend="bold">‘‘tatthe’’</hi>ccādi. <hi rend="bold">Tatthā</hi>ti tassaṃ vaṅkavuttiyaṃ ‘‘ete bhedā samuddiṭṭhā’’ti iminā sambandho. <hi rend="bold">Samuddiṭṭhā</hi>ti saṅkhepanayena vuttā. Atisayo upamā rūpakaṃ āvutti dīpakañca, <hi rend="bold">samāso</hi> samāsavutti parikappanā ca, viseso ruḷhāhaṅkāro ca, <hi rend="bold">jīvitamuccate</hi>ti tadabhāve bandhassa chavasseva heyyattā vuttaṃ, sileso tu <hi rend="bold">vaṅkavuttīsu</hi> sabhāvavuttiṃ hitvā vatthusabhāvato aññathā yathā tathā parikappanarūpāsu atisayādīsu vuttīsu <hi rend="bold">paraṃ siriṃ</hi> kantiṃ poseti taṃ pūreti āvahatīti.</p>

<p rend="bodytext" n="168-172"><hi rend="paranum">168-172</hi><hi rend="dot">.</hi> Bhedavantānaṃ padatthānaṃ sabhāvakathanaṃ uddesakkamena pākaṭaṃ hotīti vattamānehi alaṅkārehi uddisanto <hi rend="bold">‘‘tatthātisaya…pe… rasī’’</hi>ti gāthācatukkamāha. Tattha <hi rend="bold">tatthā</hi>ti tissaṃ vaṅkavuttiyaṃ <hi rend="bold">iti</hi> evaṃ <hi rend="bold">ete</hi> pañcatiṃsa <hi rend="bold">bhedā samuddiṭṭhā</hi> saṅkhepena vuttāti. Etesaṃ pana padānaṃ attho niddese āvibhavissati. Iminā bhāvo ca sileso ca atippasatthoti dīpeti. <hi rend="bold">Bhāvo</hi> bhāvālaṅkāro <hi rend="bold">jīvitaṃ</hi> bandhassa pāṇabhūtoti vuccate, <pb ed="M" n="0.0188" /> bhāvarahitassa bandhassa chavasarīrassa viya anupādeyyattā, <hi rend="bold">sileso tu</hi> silesālaṅkāro pana <hi rend="bold">vaṅkavuttīsu</hi> atisayopamādivaṅkavuttīsu <hi rend="bold">para</hi>mukkaṃsabhūtaṃ <hi rend="bold">siriṃ</hi> sobhaṃ <hi rend="bold">poseti</hi> pūreti.</p>

<p rend="subhead">Niddesavaṇṇanā</p>

<p rend="hangnum" n="173"><hi rend="paranum">173</hi><hi rend="dot">.</hi></p>

<p rend="gatha1"><hi rend="bold">Pakāsikā visesassa,</hi></p>

<p rend="gatha2"><hi rend="bold">Siyā’tisayavutti yā;</hi></p>

<p rend="gatha3"><hi rend="bold">Lokātikkantavisayā,</hi></p>

<p rend="gathalast"><hi rend="bold">Lokiyāti ca sā dvidhā</hi>.</p>

<p rend="bodytext" n="173"><hi rend="paranum">173</hi><hi rend="dot">.</hi> Tatthātisayavuttīnaṃ tāva niddisanto āha <hi rend="bold">‘‘pakāsikā’’</hi>iccādi. <hi rend="bold">Visesassa</hi> vatthugatassātimattassa pakāsikāyāti anuvaditvā sā atisayavutti siyāti vidhīyate, atisayassa vatthuno ukkaṃsassa paṭipādikā vutti <hi rend="bold">atisayavutti</hi>. Sā ca duvidhāti āha <hi rend="bold">‘‘loka’’</hi>iccādi. Lokaṃ lokappatītiṃ atikkanto visayo gocaro yassā sā <hi rend="bold">lokātikkantavisayā</hi> ca loke bhavā lokaṭhitimanatikkantattāti <hi rend="bold">lokiyā</hi> cāti atisayavutti <hi rend="bold">dvidhā</hi> dvippakārā bhavati.</p>

<p rend="bodytext" n="173"><hi rend="paranum">173</hi><hi rend="dot">.</hi> Idāni uddesakkamena atisayavuttiṃ dasseti <hi rend="bold">‘‘pakāsi’’</hi>ccādinā. <hi rend="bold">Visesassa</hi> jātyādipadatthagataadhikavisesassa <hi rend="bold">yā</hi> vutti pakāsikā, sā atisayavutti nāma siyā, <hi rend="bold">sā</hi> atisayavutti <hi rend="bold">lokātikkantavisayā</hi> ca jātyādipadatthānaṃ yathāsabhāvasaṅkhatalokaṭhityātikkantavisayattā lokātikkanta visayāti ca <hi rend="bold">lokiyāti</hi> ca yathāvuttalokamanatikkamma pavattanato lokiyāti cevaṃ <hi rend="bold">dvidhā</hi> dvippakārā honti. Vadatīti vutti, atisayassa vuttīti ca, lokaṃ atikkanto visayo etissāti ca, loke bhavāti ca viggaho. ‘‘Visesassa pakāsikā’’ti pasiddhaguṇānuvādena <pb ed="M" n="0.0189" /> sā atisayavutti siyāti apasiddhaṃ atisayavuttividhānaṃ karoti, yathā ‘‘yo kuṇḍalī, so devadatto’’ti. Anuvādakaanuvādanīyabhedo uparipyevameva daṭṭhabbo.</p>

<p rend="hangnum" n="174"><hi rend="paranum">174</hi><hi rend="dot">.</hi></p>

<p rend="gatha1"><hi rend="bold">Lokiyātisayasse’te,</hi></p>

<p rend="gatha2"><hi rend="bold">Bhedā ye jātiādayo;</hi></p>

<p rend="gatha3"><hi rend="bold">Paṭipādīyate tva’jja,</hi></p>

<p rend="gathalast"><hi rend="bold">Lokātikkantagocarā</hi>.</p>

<p rend="bodytext" n="174"><hi rend="paranum">174</hi><hi rend="dot">.</hi> Ayaṃ dvippakārā atisayavutti sabhāvavutyādīhi bhinnāti ce? Āha <hi rend="bold">‘‘loka’’</hi>iccādi. <hi rend="bold">Jātiādayo</hi> yato padatthassa vicittaṃ sarūpaṃ vadatīti vicittasarūpapaṭipādikā sabhāvavuttipi alaṅkāro, alaṅkāriyaṃ tu vatthumattaṃ, tato sabhāvavutyādayo <hi rend="bold">ye bhedā</hi> visesā, <hi rend="bold">ete</hi> lokiyātisayassa bhedā, yathā sarīre yaṃ sahajaṃ sundarattaṃ, tassa posakāpi muttāvalippabhuti alaṅkāroti vuccati, evaṃ bandhepyalaṅkāriyavatthunimittaṃ dhammattaṃ yāya ukkaṃsīyati, sā ukkaṃsoti vuccati. Sā ca vutti <hi rend="bold">alaṅkāra</hi>saddena vuccate. Sā pana atisayavuttiyeva. Tenevāha <hi rend="bold">‘‘lokiyātisayassete, bhedā ye jātiādayo’’</hi>ti. Yato evaṃ, tato lokātikkantavisayā ca visuṃ dassanīyāti āha <hi rend="bold">‘‘paṭī’’</hi>tiādi. <hi rend="bold">Tu</hi>saddo bhede. <hi rend="bold">Ajja tu</hi> idāni pana lokātikkantagocarā paṭipādīyateti sambandho.</p>

<p rend="bodytext" n="174"><hi rend="paranum">174</hi><hi rend="dot">.</hi> Idāni esā dvippakārāpi atisayavuttisabhāvavutyādīhi anaññāti dassetuṃ <hi rend="bold">‘‘lokiye’’</hi>ccādimāha. <hi rend="bold">Jātiādayo</hi> jātiguṇādipadatthagatavicittasarūpassa pakāsanato nissayavohārena ‘‘jātyādayo’’ti niddiṭṭhā jātisabhāvavuttiguṇasabhāvavutyādayo <hi rend="bold">ye bhedā</hi><pb ed="M" n="0.0190" /> visesā, <hi rend="bold">ete lokiyātisayassa</hi> lokiyātisayavuttiyāyeva <hi rend="bold">bhedā</hi> avayavā. Tattha lokiyātisayavutti nāma jātisabhāvavuttiguṇasabhāvavutyādayoyevāti. Esāyeva vicitrarūpapaṭipādikā ukkaṃsāti ca vuccati. Evaṃ lokiyātisayavuttiyā ‘‘līlāvikantisubhago’’ti udāharaṇassa gamyamānattā vakkhamānaṃ paṭijānāti <hi rend="bold">‘‘paṭipādīyate’’</hi>ccādinā. <hi rend="bold">Ajja tu</hi> idāni pana <hi rend="bold">lokātikkantagocarā</hi> atisayavutti <hi rend="bold">paṭipādīyate</hi> udāharaṇato nipphādīyati. Loke bhavoti ca, tassa atisayo ādhikkamiti ca vākyaṃ.</p>

<p rend="hangnum" n="175"><hi rend="paranum">175</hi><hi rend="dot">.</hi></p>

<p rend="gatha1"><hi rend="bold">Pivanti dehakantī ye,</hi></p>

<p rend="gatha2"><hi rend="bold">Nettañjalipuṭena te;</hi></p>

<p rend="gatha3"><hi rend="bold">Nā’laṃ hantuṃ jine’saṃ tvaṃ,</hi></p>

<p rend="gathalast"><hi rend="bold">Taṇhaṃ taṇhāharopi kiṃ</hi>.</p>

<p rend="bodytext" n="175"><hi rend="paranum">175</hi><hi rend="dot">.</hi> Tamudāharati <hi rend="bold">‘‘pivanti’’</hi>ccādinā. Jina te <hi rend="bold">dehakantī</hi> sarīrasobhāyo <hi rend="bold">ye</hi> janā <hi rend="bold">nettañjalipuṭena</hi> attano nayanadvandasaṅkhātena añjalipuṭena pivanti, <hi rend="bold">esaṃ</hi> janānaṃ <hi rend="bold">taṇhaṃ</hi> pipāsaṃ lobhameva vā harati anupatati <note>apanayati (?)</note>. <hi rend="bold">Taṇhāharopi</hi> samāno tvaṃ <hi rend="bold">hantuṃ</hi> nivattituṃ <hi rend="bold">kiṃ nālaṃ</hi> kasmā asamatthosi. Taṇhāharā nāma taṇhameva nudanti. Atra hanantāmapiha sampanudati lokaṭhitiṃ atikkamma dehakantiyā bahuttanadhammo vutto.</p>

<p rend="bodytext" n="175"><hi rend="paranum">175</hi><hi rend="dot">.</hi> Idāni paṭiññātānusārena paṭipādeti <hi rend="bold">‘‘pivanti’’</hi>ccādinā. Bho <hi rend="bold">jina te</hi> tuyhaṃ <hi rend="bold">dehakantī</hi> sarīrasobhāyo <hi rend="bold">ye</hi> janā <hi rend="bold">nettañjalipuṭena</hi> nettasaṅkhātena hatthapuṭena pivanti, <hi rend="bold">esaṃ</hi> sādhujanānaṃ <hi rend="bold">taṇhaṃ</hi> pipāsaṃ lobhameva <pb ed="M" n="0.0191" /> vā <hi rend="bold">taṇhāharopi</hi> tvaṃ sabbesaṃ taṇhāvināsakopi <hi rend="bold">hantuṃ</hi> nivāretuṃ <hi rend="bold">kiṃ nālaṃ</hi> kasmā asamatthosīti. Ettha pivanaṃ nāma pipāsaṃ vinetīti lokasabhāvo. Taṇhaṃ hantuṃ nālamiti lokasabhāvamatikkantattho. Kantīnaṃ adhikapiyatā atisayadhammo, tassa vutti pana taṇhaṃ hantuṃ nālamiti lokātikkantaatthaṃ visayaṃ katvā pavatto hoti. Sā pana kathetumicchitaṃ kantīnaṃ adhikapiyataṃ taṇhāhanane asamatthaṃ vatvā dīpetīti vaṅkavutti nāma. Vuccamānānaṃ upamārūpakādīnampi vaṅkavuttitā icchitatthassa pakārantarena pakāsanatoyeva. Yathā nāma sarīrasahajaṃ pīnattādisundarattaṃ uddīpanākārena ṭhitā kaṭakauṇhīsahārādayo alaṅkārā nāma bhavanti, evaṃ bandhasarīrasaṅkhāte alaṅkaraṇīyavatthumhi vijjamānaatipiyatādimeva uddīpetvā alaṅkurumānā ‘‘taṇhāharosi tvaṃ esaṃ kantī pivantānaṃ taṇhaṃ hantuṃ nāla’’miti vācābhaṅgī alaṅkāro nāma. Alaṅkāriyaṃ nāma alaṅkātabbakantipiyatāya bahuttanti. Uttaripi alaṅkāraalaṅkāriyavibhāgo ca anurūpato yojanakkamo ca evameva daṭṭhabbo. Dehe kantīti ca, añjalīyeva puṭoti ca, nettāniyeva añjalipuṭoti ca, taṇhaṃ haratīti ca viggaho.</p>

<p rend="hangnum" n="176"><hi rend="paranum">176</hi><hi rend="dot">.</hi></p>

<p rend="gatha1"><hi rend="bold">Upamānopameyyānaṃ, sadhammattaṃ siyo’pamā;</hi></p>

<p rend="gathalast"><hi rend="bold">Saddatthagammā vākyattha-visayāti ca sā tidhā</hi>.</p>

<p rend="bodytext" n="176"><hi rend="paranum">176</hi><hi rend="dot">.</hi> Upamaṃ niddisati <hi rend="bold">‘‘upamāne’’</hi>ccādinā. Upamīyate anenāti upamānaṃ, padumādikavatthu. Padumādiko tu saddo upamānavācako. Upamīyatīti upameyyaṃ, mukhādikavatthu. Mukhādiko saddo tu upameyyavācako. Tesaṃ upamānopameyyānaṃ padumādimukhādivatthūnañca. <hi rend="bold">Sadhammatta</hi>nti samāno dhammo kantimantatā yassa so sadhammo, tassa bhāvo sadhammasaddassa pavattinimittasamānena dhammena saha sambandho <hi rend="bold">sadhammattaṃ</hi><pb ed="M" n="0.0192" /> upamānopameyyapatiṭṭhitaṃ upamā siyā, upamīyati yathāvutto sambandhoti katvā. Sā panālaṅkāriyassa dhammassātisayapaṭipādanappakāro. Katividhā sāti āha <hi rend="bold">‘‘sadda’’</hi>iccādi. Saddo ca attho ca, tehi gammā patīyamānā <hi rend="bold">saddatthagammā. Vākyaṃ</hi> padasamudāyo. Tassa attho visayo gocaro yassā <hi rend="bold">vākyatthavisayā</hi>ti ca <hi rend="bold">sā</hi> upamā <hi rend="bold">tividhā</hi> saddagammaatthagammavākyatthavisayāti tidhā hoti.</p>

<p rend="bodytext" n="176"><hi rend="paranum">176</hi><hi rend="dot">.</hi> Idāni upamālaṅkāraṃ niddisati <hi rend="bold">‘‘upamāno’’</hi>ccādinā. <hi rend="bold">Upamānopameyyānaṃ</hi> candanīluppaladalābhādīnaṃ ānananayanādīnañca padatthānaṃ <hi rend="bold">sadhammattaṃ</hi> kantimantatāpīnatāditulyadhammasambandho upamā nāma siyā, <hi rend="bold">sā</hi> alaṅkaraṇīyavatthuno ādhikkapaṭipādanappakārā upamā <hi rend="bold">saddatthagammā</hi> saddagammā ca atthagammā ca vākyatthavisayā ca, <hi rend="bold">iti</hi> evaṃ <hi rend="bold">tidhā</hi> tippakārā hoti. Ettha upamānopameyyabhūtānaṃ candānanādipadatthānaṃ sadhammasaṅkhato aññamaññatulyakantimantatāpīnatādidhammayogo padatthānaṃ upamatthassa patiṭṭhitattā upaṭṭhānatāya upamā nāma hoti, tannissayacandādayo pana nissitavohārena upamā nāma hoti, upamānabhūtacandādiatthapaṭipādako <hi rend="bold">candimā</hi>disaddopi tadatthena upamā nāma hoti, upameyyupameyyanissayatappaṭipādakānampi upameyyabhāvo evameva daṭṭhabbo. Upamīyate anenāti upamānanti katvā candādi upamānaṃ vuccati, upamīyatīti upameyyaṃ, ānanādi, upamānañca upameyyañcāti ca, samāno ca so dhammo ceti ca, tassa bhāvoti ca, saddo ca attho cāti ca, tehi gammāti ca, vākyassa atthoti ca, so visayo yassā upamāyāti ca vākyaṃ.</p>

<p rend="hangnum" n="177"><hi rend="paranum">177</hi><hi rend="dot">.</hi></p>

<p rend="gatha1"><hi rend="bold">Samāsapaccayevādī, saddā tesaṃ vasā tidhā;</hi></p>

<p rend="gathalast"><hi rend="bold">Saddagammā samāsena, munindo candimānano</hi>.</p>

<p rend="bodytext" n="177"><hi rend="paranum">177</hi><hi rend="dot">.</hi> Tattha <pb ed="M" n="0.0193" /> saddagammāpi tidhā siyāti dassetumāha <hi rend="bold">‘‘samāsa’’</hi>iccādi. Samāso ca paccayo ca ivādi ca, te saddā nāma, <hi rend="bold">sadda</hi>saddena samāsādayo vattumadhippetāti attho. <hi rend="bold">Tesaṃ</hi> samāsādīnaṃ vasā saddagammā tidhā hoti samāsasaddagammā paccayasaddagammā ivādisaddagammāti, <hi rend="bold">samāsena</hi> samāsasaddena gammā upamā vuccatīti seso. Udāharati <hi rend="bold">‘‘munindo candimānano’’</hi>ti, candimā viya ruciramānanaṃ mukhaṃ yassa so <hi rend="bold">candimānano</hi>. Ettha ca candimaṃ upamānaṃ, ānanaṃ upameyyaṃ, rucirattaṃ dhammo, candimānanānaṃ samānadhammasambandhijotako <hi rend="bold">viya</hi>saddo, tesu sādhāraṇadhammavācakassa <hi rend="bold">viya</hi>saddassa copamājotakassāppayogo samāseneva vuttattā, ettha pana <hi rend="bold">viya</hi>saddo <hi rend="bold">candimā</hi>saddena upamānavācakena sambandhamupagato candagatameva sadisattaṃ vadati, mukhagataṃ pana sāmatthiyā padīyate, evamīdisaṃ daṭṭhabbaṃ.</p>

<p rend="bodytext" n="177"><hi rend="paranum">177</hi><hi rend="dot">.</hi> Tesu yathāvuttesu saddagammassa tividhattaṃ dassetuṃ āha <hi rend="bold">‘‘samāse’’</hi>ccādi. <hi rend="bold">Samāsapaccayevādī</hi> samāso, āyādipaccayā, ivādayo ca saddā nāma, <hi rend="bold">tesaṃ</hi> samāsādīnaṃ <hi rend="bold">vasā</hi> bhedena <hi rend="bold">saddagammā tidhā</hi> samāsasaddagammā paccayasaddagammā ivādisaddagammāti tividhā hoti. <hi rend="bold">Samāsena</hi> samāsasaddena gammopamā vuccati <hi rend="bold">‘‘munindo candimānano’’</hi>ti. <hi rend="bold">Munindo</hi> sammāsambuddho <hi rend="bold">candimānano</hi> candasamānamanoharamukhamaṇḍalena yutto hoti, samāso ca paccayo ca ivaiti idaṃ ādi yesaṃ vādīnanti ca, saddena gammāti ca, munīnaṃ indoti ca, candimā viya ruciraṃ ānanaṃ mukhaṃ yasseti ca viggaho. Ettha ‘‘candimā’’ti upamānaṃ, ‘‘ānana’’nti upameyyaṃ, rucirattaṃ upamānopameyyānaṃ sādhāraṇadhammo, ‘‘viyā’’ti saddo candānanānaṃ dvinnaṃ ānanagatarucirattaṃ cande ca, candagatarucirattaṃ ānane ca atthīti samānadhammasambandhaṃ <pb ed="M" n="0.0194" /> joteti, iha sādhāraṇadhammavācakassa <hi rend="bold">rucira</hi>saddassa, tulyadhammasaṅkhātopamājotakassa <hi rend="bold">viya</hi>saddassa ca appayogo tesaṃ atthānaṃ samāsena vuttattā. Ettha upamānavācakena <hi rend="bold">candimā</hi>saddena yutto <hi rend="bold">viya</hi> saddo candagatasadisattaṃ joteti, mukhagatasadisattaṃ pana sāmatthiyā patīyate. Tathā hi mukhaṃ candasamānamāgacchantaṃ candassa mukhasadisattaṃ vinā na bhavatīti aññathānupapatti sāmatthiyanti.</p>

<p rend="hangnum" n="178"><hi rend="paranum">178</hi><hi rend="dot">.</hi></p>

<p rend="gatha1"><hi rend="bold">Āyādī paccayā tehi, vadanaṃ paṅkajāyate;</hi></p>

<p rend="gathalast"><hi rend="bold">Munindanayanadvandaṃ, nīluppaladalīyati</hi>.</p>

<p rend="bodytext" n="178"><hi rend="paranum">178</hi><hi rend="dot">.</hi> Idāni paccayasaddagammaṃ dasseti <hi rend="bold">‘‘āyādi’’</hi>ccādinā. <hi rend="bold">Āyādī</hi>ti <hi rend="bold">āyaīyaka</hi>paccayādayo <hi rend="bold">paccayā</hi> paccayasaddā nāma, <hi rend="bold">tehi</hi> paccayasaddehi gammā upamā vuccati. Udāharati <hi rend="bold">‘‘vadana’’</hi>miccādi. Paṅkajamiva ruciramācarati <hi rend="bold">paṅkajāyate</hi>. Etthāpi paṅkajamupamānaṃ, ācaraṇakriyāya kattubhūtaṃ ānanamupameyyaṃ, rucirattaṃ sadhammo, paṅkajānanānaṃ samānadhammasambandhajotako <hi rend="bold">iva</hi>saddo. Tattha <hi rend="bold">rucira iva</hi>saddānaṃ pubbe viyāppayogo paccayena vuttattāti sabbattha viññeyyaṃ. Evamuparipi.</p>

<p rend="bodytext" n="178"><hi rend="paranum">178</hi><hi rend="dot">.</hi> Idāni paccayasaddagammopamaṃ nidasseti <hi rend="bold">‘‘āyādi’’</hi>ccādinā. <hi rend="bold">Āyādī</hi> ‘‘āya īya ka’’itiādayo <hi rend="bold">paccayā</hi> paccayasaddā nāma, <hi rend="bold">tehi</hi> paccayasaddehi gammopamā vuccati <hi rend="bold">‘‘vadanaṃ…pe… dalīyatī’’</hi>ti. <hi rend="bold">Vadanaṃ</hi> mukhaṃ <hi rend="bold">paṅkajāyate</hi> padumamiva ruciraṃ ācarati. <hi rend="bold">Munindanayanadvandaṃ</hi> sabbaññuno nettayugaḷaṃ <hi rend="bold">nīluppaladalīyati</hi> nīluppalapattamiva ruciramācarati. Āyo ādi yesaṃ īyādīnanti ca, paṅkajamiva ruciramācarati pavattatīti ca, munindassa nayanadvandamiti ca, nīluppalassa dalamiti ca, tamiva ruciramācaratīti ca vākyaṃ. Ettha ‘‘paṅkaja’’miti ca ‘‘nīluppala’’miti ca upamānaṃ, ācaraṇakriyāya kattubhūtaṃ vadanaṃ <pb ed="M" n="0.0195" /> nayanadvandañca upameyyaṃ, rucirattaṃ upamānopameyyānaṃ sadhammo, upamānopameyyānaṃ samānadhammajotako <hi rend="bold">iva</hi>saddo, tesaṃ atthānaṃ paccayena vuttattā tesamappayogo. Evarūpesu aññesupi evameva veditabbo.</p>

<p rend="hangnum" n="179"><hi rend="paranum">179</hi><hi rend="dot">.</hi></p>

<p rend="gatha1"><hi rend="bold">Ivādī iva vā tulya-samāna nibha sannibhā;</hi></p>

<p rend="gathalast"><hi rend="bold">Yathāsaṅkāsa tulita-ppakāsa patirūpakā</hi>.</p>

<p rend="hangnum" n="180"><hi rend="paranum">180</hi><hi rend="dot">.</hi></p>

<p rend="gatha1"><hi rend="bold">Sarīsarikkha saṃvādī, virodhī sadisā viya;</hi></p>

<p rend="gathalast"><hi rend="bold">Paṭipakkhapaccanīka-sapakkho’pamito’pamā</hi>.</p>

<p rend="hangnum" n="181"><hi rend="paranum">181</hi><hi rend="dot">.</hi></p>

<p rend="gatha1"><hi rend="bold">Paṭibimba paṭicchanna-sarūpa sama sammitā;</hi></p>

<p rend="gathalast"><hi rend="bold">Savaṇṇā’bhā paṭinidhi, sadhammādi salakkhaṇā</hi>.</p>

<p rend="hangnum" n="182"><hi rend="paranum">182</hi><hi rend="dot">.</hi></p>

<p rend="gatha1"><hi rend="bold">Jayatya’kkosati hasati, patigajjati dūbhati;</hi></p>

<p rend="gathalast"><hi rend="bold">Usūyatya’vajānāti, nindati’ssati rundhati</hi>.</p>

<p rend="hangnum" n="183"><hi rend="paranum">183</hi><hi rend="dot">.</hi></p>

<p rend="gatha1"><hi rend="bold">Tassa coreti sobhaggaṃ, tassa kantiṃ vilumpati;</hi></p>

<p rend="gathalast"><hi rend="bold">Tena saddhiṃ vivadati, tulyaṃ tenādhirohati</hi>.</p>

<p rend="hangnum" n="184"><hi rend="paranum">184</hi><hi rend="dot">.</hi></p>

<p rend="gatha1"><hi rend="bold">Kacchaṃvigāhate tassa, tamanvetya’nubandhati;</hi></p>

<p rend="gathalast"><hi rend="bold">Taṃsīlaṃ, taṃ nisedheti, tassa cānukaroti’me</hi>.</p>

<p rend="bodytext" n="179-184"><hi rend="paranum">179-184</hi><hi rend="dot">.</hi><hi rend="bold">Ivādī</hi> ivādayo nāma imeti sambandho. Ivo ca vā ca tulyo ca samāno ca nibho ca sannibho cāti dvande <hi rend="bold">iva…pe… sannibhā</hi>. Saddamapekkhiya pulliṅgatā. Evamuparipi yathāyogaṃ. ‘‘Sadhammādī’’ti <hi rend="bold">ādi</hi>saddena sādhāraṇasacchāyādīnaṃ pariggaho. Jayaticcādīsu kammaṃ.</p>

<p rend="bodytext" n="179-"><hi rend="paranum">179-</hi> 184<hi rend="dot">.</hi> Ivādisaddagammopamādhikāre paṭhamaṃ tāva ‘‘ivādayo nāma ete’’ti dasseti <hi rend="bold">‘‘ivādi’’</hi>ccādinā. <hi rend="bold">Ivādī</hi>ti padassa chaṭṭhamagāthāya <hi rend="bold">ime</hi>ti iminā sambandho, <hi rend="bold">tassa cā</hi>ti <hi rend="bold">ca</hi>saddaṃ yujjanaṭṭhāne yojetvā <hi rend="bold">sannibhā cā</hi>tiādayo yojetabbā. ‘‘Sadhammādī’’ti<hi rend="bold">ādi</hi>saddena sādhāraṇasacchāyādayo gahitā. <hi rend="bold">Nindati issatī</hi>ti padacchedo, <hi rend="bold">ime</hi><pb ed="M" n="0.0196" /> dvepaññāsa ivādayo nāma. ‘‘Jayati akkosati hasati’’iccādikaṃ taṃtaṃkriyāpadasaṅkhataanukāriyānaṃ anukaraṇanti katvā dvandoyeva, ‘‘sandhisamāsā addhassā’’ti <note>sandhisamāso tadaddhassāti (ka.)</note> vuttattā sandhisamāsānaṃ gāthaddhassa vinā ubhayaddhamajjhe alabbhanato <hi rend="bold">dūbhati</hi>padato pubbeyeva samāso kātabbo, no ce, asamāsoti gahetabbo. <hi rend="bold">Tassa coreti sobhagga</hi>miccādikampi vākyānukaraṇanti katvā tattha samāso, vākye kevalapadānīti vā gahetabbo. Imesaṃ sabbesampi <hi rend="bold">iva</hi> saddapariyāyattā sadisatthāti sabbattha bhāvattho, avayavattho pana pākaṭoyeva.</p>

<p rend="hangnum" n="185"><hi rend="paranum">185</hi><hi rend="dot">.</hi></p>

<p rend="gatha1"><hi rend="bold">Upamānopameyyānaṃ, sadhammattaṃ vibhāvihi;</hi></p>

<p rend="gathalast"><hi rend="bold">Imehi upamābhedā, keci niyyanti sampati</hi>.</p>

<p rend="bodytext" n="185"><hi rend="paranum">185</hi><hi rend="dot">.</hi> Ivādīnaṃ viniyogavisayaṃ dassetvā upamābhedaṃ dassetuṃ paṭijānāti <hi rend="bold">‘‘upamāna’’</hi>iccādi. <hi rend="bold">Kecī</hi>ti iminā apariyantattamesaṃ <note>apariyantapabhedaṃ (ka.)</note> dasseti. Tathā ca vakkhati ‘‘pariyanto vikappāna’’ntiādi. <hi rend="bold">Niyyanti</hi> udāharīyanti.</p>

<p rend="bodytext" n="185"><hi rend="paranum">185</hi><hi rend="dot">.</hi> Idāni ivādisaddagammopamaṃ dassetuṃ paṭijānāti <hi rend="bold">‘‘upamāno’’</hi>ccādinā. Upamānopameyyānaṃ <hi rend="bold">sadhammattaṃ</hi> samānadhammasambandho. <hi rend="bold">Vibhāvihi</hi> pakāsakehi. <hi rend="bold">Imehi</hi> ivādīhi saddehi jānitabbā keci upamābhedā apariyantattā <hi rend="bold">sampati</hi> dāni laddhāvasare <hi rend="bold">niyyanti</hi> udāharaṇamattena paṭipādīyanti.</p>

<p rend="hangnum" n="186"><hi rend="paranum">186</hi><hi rend="dot">.</hi></p>

<p rend="gatha1"><hi rend="bold">Vikāsipadumaṃ’vā’ti-sundaraṃ sugatānanaṃ;</hi></p>

<p rend="gathalast"><hi rend="bold">Iti dhammopamā nāma, tulyadhammanidassanā</hi>.</p>

<p rend="bodytext" n="186"><hi rend="paranum">186</hi><hi rend="dot">.</hi><hi rend="bold">‘‘Vikāsi’’</hi>ccādi. <hi rend="bold">Sugatānanaṃ</hi> munindassa vadanaṃ <hi rend="bold">atisundaraṃ</hi> accantaramaṇīyaṃ. Kimiva? <hi rend="bold">Vikāsipadumaṃva</hi> pabujjhamānapadumaṃviya. <hi rend="bold">Iti</hi> ayamevaṃvidhā dhammopamā nāma hoti. Kasmā? <pb ed="M" n="0.0197" /> Ānanapadumānaṃ samānassa dhammassa guṇassa sundarassa lakkhaṇassa nidassanā sundarattanti paṭipādanato.</p>

<p rend="bodytext" n="186"><hi rend="paranum">186</hi><hi rend="dot">.</hi> Udāharaṇamāha <hi rend="bold">‘‘vikāsi’’</hi>ccādinā. <hi rend="bold">Sugatānanaṃ</hi> bhagavato mukhaṃ <hi rend="bold">vikāsipadumaṃva</hi> bujjhamānapaṅkajamiva atisundaraṃ hoti. <hi rend="bold">Iti</hi> īdisā upamā <hi rend="bold">tulyadhammanidassanā</hi> atisundaramiti samānaguṇadassanena <hi rend="bold">dhammopamā</hi> nāma hoti. Padumānanānaṃ sādhāraṇaguṇassa pakāsanato atisundaramiti tulyadhammo nāma hoti. Ettha padumagatatulyadhammasambandhasaṅkhātāya upamāya <hi rend="bold">iva</hi>saddena jotiyamānattepi atisundaranti vuttattā yathāvuttopamāya dhammena yuttattā dhammopamā nāma hotīti adhippāyo.</p>

<p rend="hangnum" n="187"><hi rend="paranum">187</hi><hi rend="dot">.</hi></p>

<p rend="gatha1"><hi rend="bold">Dhammahīnā mukha’mbhoja-sadisaṃ munino iti;</hi></p>

<p rend="gathalast"><hi rend="bold">Viparītopamā tulya-mānanena’mbujaṃ tava</hi>.</p>

<p rend="bodytext" n="187"><hi rend="paranum">187</hi><hi rend="dot">.</hi><hi rend="bold">‘‘Dhamma’’</hi>iccādi. <hi rend="bold">Munino</hi> sammāsambuddhassa mukhaṃ <hi rend="bold">ambhojena</hi> padumena <hi rend="bold">sadisaṃ</hi> samānaṃ. <hi rend="bold">Iti</hi> ayaṃ dhammahīnopamā nāma sundarasaṅkhātassa guṇassa aniddiṭṭhattā, sā tu atthavasā gamyate. Kathamaññathā yujjatīti? Ettha pana <hi rend="bold">sadisa</hi>saddo upameyyassa mukhassa visesananti mukhagatameva sadisattaṃ vadati, ambhojagataṃ tu sāmatthiyā gamyate. Evamīdisaṃ ñeyyaṃ. <hi rend="bold">‘‘Viparīte’’</hi>ccādi. Munīti gamyate sutattā, bho muni tava <hi rend="bold">ānanena</hi> mukhena ambujaṃ tulyanti ayaṃ viparītopamā. Dhammahīnattepi pasiddhivipariyayenābhihitattā tannāmeneva vuttā. Evamuparipi.</p>

<p rend="bodytext" n="187"><hi rend="paranum">187</hi><hi rend="dot">.</hi><hi rend="bold">‘‘Dhammahīne’’</hi>ccādi. ‘‘Mukhambhojasadisaṃ munino’’tyayaṃ upamā. <hi rend="bold">Dhammahīnā</hi> tulyadhammapakāsaka<hi rend="bold">sundarā</hi>disaddahīnattā dhammahīnā nāma. Vācakābhāve tulyadhammo kathaṃ patīyatīti ce? Munino <hi rend="bold">mukhaṃ</hi> vadanaṃ <hi rend="bold">ambhojasadisaṃ</hi> padumasadisamiti. Ettha mukhassa ambhojasamānattaṃ mukhambhojānaṃ sādhāraṇadhamme asati <pb ed="M" n="0.0198" /> kathaṃ bhavatīti? Aññathānupapattilakkhaṇasāmatthiyāti, <hi rend="bold">iva</hi>pariyāyo <hi rend="bold">sadisa</hi>saddo mukhassa visesanaṃ yasmā hoti, tasmā mukhagatasadisattaṃ vadati, ambhojagatasadisattaṃ pana sāmatthiyā eva viññāyate. He muni <hi rend="bold">tava</hi> tuyhaṃ ānanena ambhojaṃ <hi rend="bold">tulyaṃ</hi> samānanti ayaṃ viparītopamā. ‘‘Ambujena ānanaṃ tulya’’nti lokappasiddhiyā vipariyayena ‘‘ānanena ambujaṃ tulya’’nti vuttattā dhammahīnatte satipi viparītopamā nāma hoti. ‘‘Sutānumitesu sutasambandho balavā’’ti <note>paribhāsendusekhara 112</note> vuttattā ettha ‘‘munī’’ti avijjamānepi pubbaddhe ‘‘munino’’ti sutattā labbhamāno ‘‘tavā’’ti <hi rend="bold">tumha</hi>saddasannidhānena āmantanattho viññāyati. Ettha <hi rend="bold">iva</hi>pariyāyo <hi rend="bold">tulya</hi>saddo ambujavisesanabhūto ambujagatasadisattaṃ vadati, ānanagatasadisattañca ambujānanānaṃ sādhāraṇadhammo ca sāmatthiyā ñāyaticcādikaṃ vuttanayena ñātabbaṃ. Uparipi pākaṭaṭṭhānaṃ yathārahaṃ yojetabbaṃ.</p>

<p rend="hangnum" n="188"><hi rend="paranum">188</hi><hi rend="dot">.</hi></p>

<p rend="gatha1"><hi rend="bold">Tavānana’miva’mbhojaṃ, ambhoja’miva te mukhaṃ;</hi></p>

<p rend="gathalast"><hi rend="bold">Aññamaññopamā sā’yaṃ, aññamaññopamānato</hi>.</p>

<p rend="bodytext" n="188"><hi rend="paranum">188</hi><hi rend="dot">.</hi><hi rend="bold">‘‘Tava’’</hi>iccādi. <hi rend="bold">Aññamaññopamānato</hi>ti aññamaññassa mukhassa ambhojassa ca aññamaññena taṃdvayena upamānato.</p>

<p rend="bodytext" n="188"><hi rend="paranum">188</hi><hi rend="dot">.</hi><hi rend="bold">‘‘Tavānani’’</hi>ccādi. ‘‘Ambhojaṃ tavānanamiva, te mukhaṃ ambhojamivā’’ti ayamupamā. <hi rend="bold">Aññamaññopamānato</hi> aññamaññassa upamānattā aññamaññopamā nāma hoti. Aññamaññassa upamāti ca, aññamaññassa upamānanti ca viggaho. Viggahadvayepi pubbavibhattilopo. Sabbādīnaṃ byatihāralakkhaṇena uttaravibhattilopo. Samāsalakkhaṇena aññatthassa apekkhāsiddhattā <pb ed="M" n="0.0199" /> mukhāpekkhāya aññaṃ ambhojañca, ambhojāpekkhāya aññaṃ mukhañca kamena upameyyā nāma. Ambhojāpekkhāya aññaṃ mukhañca, mukhāpekkhāya aññaṃ ambhojañca upamānaṃ nāma.</p>

<p rend="hangnum" n="189"><hi rend="paranum">189</hi><hi rend="dot">.</hi></p>

<p rend="gatha1"><hi rend="bold">Yadi kiñci bhave’mbhojaṃ,</hi></p>

<p rend="gatha2"><hi rend="bold">Locanabbhamuvibbhamaṃ;</hi></p>

<p rend="gatha3"><hi rend="bold">Dhāretuṃ mukhasobhaṃ taṃ,</hi></p>

<p rend="gathalast"><hi rend="bold">Tave’ti abbhutopamā</hi>.</p>

<p rend="bodytext" n="189"><hi rend="paranum">189</hi><hi rend="dot">.</hi><hi rend="bold">‘‘Yadi’’</hi>ccādi. Locanāni ca bhamuyo ca, tāsaṃ vibbhamo yasmiṃ, taṃ, tādisamambhojaṃ <hi rend="bold">kiñci</hi> kimapi yadi bhave. <hi rend="bold">Ta</hi>mīdisamambhojaṃ tava <hi rend="bold">mukhasobhaṃ</hi> vadanakantiṃ dhāretuṃ nisijjhate. Kiṃ nvacchariyamīdisanti abbhutatthavibhāvanena vadanamambujenopamīyatīti ayamabbhutopamā ñātabbāti.</p>

<p rend="bodytext" n="189"><hi rend="paranum">189</hi><hi rend="dot">.</hi><hi rend="bold">‘‘Yadi’’</hi>ccādi. <hi rend="bold">Locanabbhamuvibbhamaṃ</hi> locanabhamūnaṃ līlāvantaṃ <hi rend="bold">kiñci ambhojaṃ</hi> kiñci acchariyaṃ padumaṃ <hi rend="bold">yadi bhave</hi> ce siyā, <hi rend="bold">ta</hi>mambhojaṃ tava <hi rend="bold">mukhasobhaṃ</hi> vadanakantiṃ dhāretuṃ samattho hoti. <hi rend="bold">Iti</hi> īdisī upamā <hi rend="bold">abbhutopamā</hi> abbhutadhammapakāsakattā abbhutopamā nāma. Ettha avijjamānopi vijjamānattena parikappito padumagato locanabbhamuvibbhamasambandho ambhojavisesanena ‘‘locanabbhamuvibbhama’’nti iminā jotito. Tasmā ambhojaṃ locanabbhamuvibbhamasambandhasaṅkhataupamāya jotakattā nissitavohārena upamā, mukhaṃ upameyyanti mukhagato locanabbhamuvibbhamasambandho yadi mukhe na bhaveyya, tādisaṃ mukhasobhaṃ dhāretuṃ kathaṃ samatthoti sāmatthiyā ñāyati. Locanabbhamuvibbhamasaṅkhātasādhāraṇadhammo pana ‘‘locanāni ca bhamuyo ceti ca, tāsaṃ vibbhamo yasmi’’nti ca viggahe nipphannena <pb ed="M" n="0.0200" /> bhinnādhikaraṇaaññapadatthasamāsena guṇībhūtassapi gahitattā viññāyati <note>gahaṇassa viññāyamānattā (ka.)</note>.</p>

<p rend="hangnum" n="190"><hi rend="paranum">190</hi><hi rend="dot">.</hi></p>

<p rend="gatha1"><hi rend="bold">Sugandhi sobhasambandhi, sisiraṃsuvirodhi ca;</hi></p>

<p rend="gathalast"><hi rend="bold">Mukhaṃ tava’mbujaṃve’ti, sā silesopamā matā</hi>.</p>

<p rend="bodytext" n="190"><hi rend="paranum">190</hi><hi rend="dot">.</hi><hi rend="bold">‘‘Sugandhi’’</hi>ccādi. Tava mukhaṃ ambhojamiva <hi rend="bold">sisiraṃsuno</hi>candassa <hi rend="bold">virodhi</hi> paccanīkaṃ, mukhaṃ taṃsamānakantittā ambujañca tadudaye saṅkocabhajanato. <hi rend="bold">Sobhasambandhi</hi> kantiyuttaṃ, mukhamambujañca. Sugandho assa atthīti <hi rend="bold">sugandhi</hi> ca dvayamapīti evaṃ silesapariggahena mukhambujānaṃ upamāyogato <hi rend="bold">sā</hi> yathāvuttā silesopamā matā.</p>

<p rend="bodytext" n="190"><hi rend="paranum">190</hi><hi rend="dot">.</hi><hi rend="bold">‘‘Sugandhi’’</hi>ccādi. Tava mukhaṃ ambhojamiva <hi rend="bold">sisiraṃsuvirodhi</hi> candassa viruddhaṃ hoti tulyattā. Padumaṃ pana candodayena attano saṅkocanattā tassa viruddhaṃ hoti. <hi rend="bold">Sobhasambandhi</hi> ca anaññasādhāraṇamukhagatakantisambandhayuttañca hoti. Padumaṃ pana padumagatakantisambandhinā yuttaṃ hoti. <hi rend="bold">Sugandhi</hi> ca catujjātisugandhavahanato <note>…vamanato (ka.)</note> sugandhi ca hoti. Ambujaṃ pana padumasugandheneva yuttaṃ hoti. <hi rend="bold">Iti</hi> īdisī upamā <hi rend="bold">silesopamā</hi> ekapadātihitaubhayatthalakkhaṇena silesavasena vuttattā silesopamā nāma hoti. Sisirā sītalā aṃsu kanti asseti ca, tassa virujjhati sīleneti ca, paccayasāmatthiyavasena dvinnaṃ dvinnaṃ atthānaṃ labbhanato silissati aparopi attho ettha alaṅkāreti ca, silesavasena vuttā upamāti ca viggaho. Ettha sugandho ca sotasambandho ca sisiraṃsuvirodhittañceti ime upamānopameyyānamambujamukhānaṃ tulyadhammo, tesu ambujagatatulyadhammasambandho sadhammattā upamā nāma hoti, sā ambujasambandhinā <hi rend="bold">iva</hi>saddena jotitā, <pb ed="M" n="0.0201" /> mukhagatatulyadhammo pana assatthitassīlatthe katapaccaye satipi sāmatthiyāyeva gamyate.</p>

<p rend="hangnum" n="191"><hi rend="paranum">191</hi><hi rend="dot">.</hi></p>

<p rend="gatha1"><hi rend="bold">Sarūpasaddavāccattā, sā santānopamā yathā;</hi></p>

<p rend="gathalast"><hi rend="bold">Bālā’vu’yyānamālā’yaṃ, sālakānanasobhinī</hi>.</p>

<p rend="bodytext" n="191"><hi rend="paranum">191</hi><hi rend="dot">.</hi><hi rend="bold">‘‘Sarūpa’’</hi>iccādi. Ayamuyyānamālā <hi rend="bold">bālāva</hi> itthī viya. Kathaṃ? <hi rend="bold">Sālakānanasobhinī</hi> bālā tāva sahālakena kesasannivesavisesena vattate sālakamānanaṃ tena sobhate. <hi rend="bold">Sālakānanasobhinī</hi> uyyānamālāpi sālānaṃ rukkhavisesānaṃ kānanena gahanena sobhate, evarūpā <hi rend="bold">sā</hi> tādisī santānopamā ākhyāyate, kasmā? Silesopamattasabhāvepi <hi rend="bold">sarūpena</hi> sadisena <hi rend="bold">saddena</hi> ‘‘sālakānanasobhinī’’tvevaṃvidhena saddasantānena visesabhūtena <hi rend="bold">vāccattā</hi> pakāsiyattā tassāiti gamyate. <hi rend="bold">Yathe</hi>ti nidassane.</p>

<p rend="bodytext" n="191"><hi rend="paranum">191</hi><hi rend="dot">.</hi><hi rend="bold">‘‘Sarūpe’’</hi>ccādi. <hi rend="bold">Sarūpasaddavāccattā</hi> tulyasutiyā acchinnasambandhavacanamālāya vuccamānattā <hi rend="bold">sā</hi> upamā santānopamā nāma hoti, silesatte satipi katasamāsehi padasantānehi vuccamānattā santānopamā nāma hotīti adhippāyo. <hi rend="bold">‘‘Yathe’’</hi>ti udāharati. <hi rend="bold">Ayaṃ uyyānamālā</hi> esā uyyānapanti <hi rend="bold">sālakānanasobhinī</hi> alakasaṅkhātakesasannivesasahitena mukhena sobhamānā <hi rend="bold">bālāva</hi> aṅganā iva <hi rend="bold">sālakānanasobhinī</hi> sālavanehi sobhamānā hoti. Upamānopameyyānaṃ samānaṃ rūpaṃ yesanti ca, sarūpā ca te saddā ceti ca, tehi vāccā upamāti ca, tassā bhāvoti ca, santānena yuttā upamāti ca, uyyānānaṃ mālāti ca, saha alakena vattamānanti ca, tañca taṃ ānanañcāti ca, tena sobhati sīlenāti ca, sālānaṃ kānananti ca, tena sobhati sīlenāti ca vākyaṃ.</p>

<p rend="hangnum" n="192"><hi rend="paranum">192</hi><hi rend="dot">.</hi></p>

<p rend="gatha1"><hi rend="bold">Khayī <pb ed="M" n="0.0202" /> cando bahurajaṃ, padumaṃ tehi te mukhaṃ;</hi></p>

<p rend="gathalast"><hi rend="bold">Samānampi samukkaṃsī-tya’yaṃ nindopamā matā</hi>.</p>

<p rend="bodytext" n="192"><hi rend="paranum">192</hi><hi rend="dot">.</hi><hi rend="bold">‘‘Khayī’’</hi>iccādi. Cando <hi rend="bold">khayī</hi> khayo accayo yasseti, padumaṃ <hi rend="bold">bahurajaṃ</hi> bahūni rajāni parāgāvayavā yasminti, <hi rend="bold">tehi</hi> evaṃbhūtehi candapadumehi kantiādinā <hi rend="bold">samānampi</hi> sadisampi santaṃ tava mukhaṃ <hi rend="bold">samukkaṃsi</hi> paramukkaṃsavantaṃ, <hi rend="bold">khaya</hi>saddassa ca rajassa ca dosepi vattanato, saddacchalena khayassa dosarūpassa bahurajattassa ca tatthābhāvatoti. <hi rend="bold">Iti</hi> evarūpā ayaṃ nindopamā matā ninditena candādinā khayassopamitattā.</p>

<p rend="bodytext" n="192"><hi rend="paranum">192</hi><hi rend="dot">.</hi><hi rend="bold">‘‘Khayi’’</hi>ccādi. <hi rend="bold">Cando khayī</hi> pāṭipadato paṭṭhāya dine dine ekamekāya kalāya sūriyassa āsannahetu khīyanasabhāvayutto hoti, <hi rend="bold">padumaṃ bahurajaṃ</hi> bahureṇusamannāgataṃ hoti, <hi rend="bold">tehi</hi> candapadumehi <hi rend="bold">samānampi</hi> kantisugandhādīhi sadisampi <hi rend="bold">te mukhaṃ</hi> tavānanaṃ <hi rend="bold">samukkaṃsi khayaraja</hi>saddehi dosassāpi vāccattā saddacchalehi gamyamānassa tādisassa dosassa mukhe avijjamānattā adhikukkaṃsaguṇavantaṃ hoti, <hi rend="bold">iti</hi> īdisī <hi rend="bold">ayaṃ</hi> upamā nindopamā ninditā<hi rend="bold">naṃ</hi> candapadumānaṃ mukhassa upamitāti nindopamā nāma hoti, mukhavisesanena <hi rend="bold">iva</hi>saddapariyāyena <hi rend="bold">samāna</hi>saddena mukhagatasadhammo jotito hoti, upamāsaṅkhatacandapadumagatasadhammopi dvīsu tulyadhammopi sāmatthiyā gamyate, <hi rend="bold">api</hi>saddo cettha vattabbantarasamuccaye, samukkaṃsoti vattabbantaro.</p>

<p rend="hangnum" n="193"><hi rend="paranum">193</hi><hi rend="dot">.</hi></p>

<p rend="gatha1"><hi rend="bold">Asamattho mukheni’ndu, jina te paṭigajjituṃ;</hi></p>

<p rend="gathalast"><hi rend="bold">Jaḷo kalaṅkī’ti ayaṃ, paṭisedhopamā siyā</hi>.</p>

<p rend="bodytext" n="193"><hi rend="paranum">193</hi><hi rend="dot">.</hi><hi rend="bold">‘‘Asamattho’’</hi>iccādi. Jina te mukhena <hi rend="bold">jaḷo</hi> sīto akusalo ca kalaṅko migalañchanalakkhaṇo doso <pb ed="M" n="0.0203" /> assa atthīti <hi rend="bold">kalaṅkī</hi>. Saddacchalena dosakathanaṃ. Tādiso <hi rend="bold">indu</hi> cando <hi rend="bold">paṭigajjituṃ</hi> vivadituṃ asamattho, mukhantu visadaṃ alaṅkatañceti kathamanenāyaṃ sadisoti nisedhadvārena sadhammatāva gammate, ayaṃ paṭisedhopamā siyā.</p>

<p rend="bodytext" n="193"><hi rend="paranum">193</hi><hi rend="dot">.</hi><hi rend="bold">‘‘Asamattho’’</hi>ccādi. He <hi rend="bold">jina te</hi> tuyhaṃ mukhena <hi rend="bold">paṭigajjituṃ</hi> vivadituṃ <hi rend="bold">jaḷo</hi> sītalo avisado <hi rend="bold">kalaṅkī</hi> sasalakkhaṇo vā sadoso vā <hi rend="bold">indu</hi> cando asamattho hotīti, <hi rend="bold">ayaṃ</hi> edisī upamā paṭisedhopamā nāma. Kalaṅko assa atthīti vākyaṃ. Ettha visadena kalaṅkarahitena mukhena sītalo avisado sadoso cando samāno bhavitumasamatthoti evaṃ paṭisedhadvayena indamukhasaṅkhātānaṃ upamānopameyyānaṃ tulyadhammasambandhassa pakāsitattā satipi nindopamābhāve paṭisedhopamā nāma hotīti adhippāyo. ‘‘Paṭigajjitu’’nti idaṃ candassa visesanattā candagatasadhammaṃ joteti.</p>

<p rend="hangnum" n="194"><hi rend="paranum">194</hi><hi rend="dot">.</hi></p>

<p rend="gatha1"><hi rend="bold">Kacchaṃ candāravindānaṃ, atikkamma mukhaṃ tava;</hi></p>

<p rend="gathalast"><hi rend="bold">Attanāva samaṃ jāta-mitya’sādhāraṇopamā</hi>.</p>

<p rend="bodytext" n="194"><hi rend="paranum">194</hi><hi rend="dot">.</hi><hi rend="bold">‘‘Kaccha’’</hi>miccādi. Candassa aravindassa ca <hi rend="bold">kacchaṃ</hi> padaviṃ atikkamma avatthariya tesa’mavakaṃsato <note>avatthuyatesamaṇaṃsato (ka.)</note>, tava mukhaṃ attano sarūpeneva samaṃ jātamiti evarūpā asādhāraṇatābhidhānena sadisattapatītiyā asādhāraṇopameti nigadyate.</p>

<p rend="bodytext" n="194"><hi rend="paranum">194</hi><hi rend="dot">.</hi><hi rend="bold">‘‘Kaccha’’</hi>miccādi. He muni tava mukhaṃ <hi rend="bold">candāravindānaṃ</hi> lokapūjitānaṃ sasiambujānaṃ <hi rend="bold">kacchaṃ</hi> padaviṃ avatthaṃ vā atikkamma attano atulyattena attanā eva samānattavatthuno abhāvā samaṃ jātaṃ, <hi rend="bold">iti</hi> īdisā upamā <hi rend="bold">asādhāraṇopamā</hi><pb ed="M" n="0.0204" /> atulyadhammabhāvassa pakāsanato asādhāraṇopamā nāma hoti. Iha upamābhūtānaṃ candāravindānaṃ mukhassa hīnabhāvapaṭipādanadvārena candāravindehi mukhaṃ tulyanti paññāpanato candāravindā asādhāraṇopamā nāma hoti. <hi rend="bold">Sama</hi>saddo mukhagatassa sādhāraṇadhammaṃ joteti. Sesaṃ suviññeyyaṃ.</p>

<p rend="hangnum" n="195"><hi rend="paranum">195</hi><hi rend="dot">.</hi></p>

<p rend="gatha1"><hi rend="bold">Sabbambhojappabhāsāro, rāsibhūtova katthaci;</hi></p>

<p rend="gathalast"><hi rend="bold">Tavā’nanaṃ vibhātīti, hotā’bhūtopamā ayaṃ</hi>.</p>

<p rend="bodytext" n="195"><hi rend="paranum">195</hi><hi rend="dot">.</hi><hi rend="bold">‘‘Sabba’’</hi>iccādi. <hi rend="bold">Katthaci</hi> ekaṭṭhāne rāsibhūto sabbesamambhojānaṃ pabhāsārova tavānanaṃ vibhātīti evaṃbhūtā ayaṃ abhūtopamā hoti.</p>

<p rend="bodytext" n="195"><hi rend="paranum">195</hi><hi rend="dot">.</hi><hi rend="bold">‘‘Sabba’’</hi>miccādi. <hi rend="bold">Katthaci</hi> ṭhāne rāsibhūto <hi rend="bold">sabbambhojappabhāsārova</hi> sakalapadumānaṃ uttamakantipuñjo viya tavānanaṃ <hi rend="bold">vibhāti</hi> visesena pabhāti, <hi rend="bold">iti</hi> īdisī upamā <hi rend="bold">abhūtopamā</hi> avijjamānavatthuno upamitattā abhūtopamā nāma hoti. Arāsi rāsibhūtoti viggaho. Ettha yojanāvibhūto tādisapabhāsārābhāvato avijjamānatthena parikappito.</p>

<p rend="hangnum" n="196"><hi rend="paranum">196</hi><hi rend="dot">.</hi></p>

<p rend="gatha1"><hi rend="bold">Patīyate’tthagammā tu, saddasāmatthiyā kvaci;</hi></p>

<p rend="gathalast"><hi rend="bold">Samāsappaccayevādi-saddayogaṃ vinā api</hi>.</p>

<p rend="bodytext" n="196"><hi rend="paranum">196</hi><hi rend="dot">.</hi> Atthagammopamaṃ dasseti <hi rend="bold">‘‘patīyate’’</hi>iccādi. <hi rend="bold">Atthagammā</hi> tu’pamā <hi rend="bold">kvaci</hi> kismiñci ṭhāne samāsādisaddānaṃ yogaṃ vinā api saddānaṃ payogavisesādigāḷhena aññathānupapattilakkhaṇena sāmatthiyena patīyate.</p>

<p rend="bodytext" n="196"><hi rend="paranum">196</hi><hi rend="dot">.</hi> Tividhaṃ saddagammopamaṃ dassetvā idāni atthagammopamaṃ dasseti <hi rend="bold">‘‘patīyate’’</hi>tyādinā. <hi rend="bold">Atthagammā tu</hi> atthagammopamā <pb ed="M" n="0.0205" /> pana <hi rend="bold">kvaci</hi> ṭhāne samāsapaccayevādisaddayogaṃ <hi rend="bold">vināpi</hi> tesaṃ saddānaṃ sambandhaṃ hitvāpi <hi rend="bold">saddasāmatthiyā</hi> sambandhe payuttāvasesasaddānaṃ atthasattiyā patīyate. Saddānaṃ sāmatthiyanti viggaho.</p>

<p rend="hangnum" n="197"><hi rend="paranum">197</hi><hi rend="dot">.</hi></p>

<p rend="gatha1"><hi rend="bold">Bhiṅgāne’māni cakkhūni, nā’mbujaṃ mukha’mevi’daṃ;</hi></p>

<p rend="gathalast"><hi rend="bold">Subyattasadisattena, sā sarūpopamā matā</hi>.</p>

<p rend="bodytext" n="197"><hi rend="paranum">197</hi><hi rend="dot">.</hi> Udāharati <hi rend="bold">‘‘bhiṅge’’</hi>ccādinā. Na bhiṅgā ete, kiñcarahi cakkhūnimāni, nambujametaṃ, kintu mukhamevidanti evarūpā sā sarūpopamā matā bhiṅgādīnamaviparītasarūpassa dīpanato. Tenāha <hi rend="bold">‘‘subyatte’’</hi>tyādi. <hi rend="bold">Subyattena</hi> bhiṅgacakkhūnaṃ ambujamukhānañca pariphuṭena <hi rend="bold">sadisattena</hi> cañcalattakantyādilakkhaṇena tenevābhedasaṅkāpubbameva vivecitaṃ aññatra cakkhādīsu yaṃ bhiṅgādiññāṇamuppannaṃ, tassa paccakkhānato upamājotakānamivādīnamabhāvepi bhiṅgalocanādīnaṃ sadisattaṃ patīyate sāmatthiyato. Evamuparipi yathāyogaṃ.</p>

<p rend="bodytext" n="197"><hi rend="paranum">197</hi><hi rend="dot">.</hi> Idāni udāharaṇamāharati <hi rend="bold">‘‘bhiṅgāni’’</hi>ccādinā. Imāni <hi rend="bold">bhiṅgāni</hi> bhamarā na bhavanti, kiñcarahi cakkhūni. Ambujaṃ na idaṃ padumaṃ na hoti, kintu mukhamevāti. Īdisī sā upamā <hi rend="bold">subyattasadisattena</hi> supākaṭena bhiṅgalocanānaṃ ambujamukhānañca tulyabhāvena sarūpopamā nāma hoti. Ettha samāsapaccayaivādisaddapayogābhāvepi ‘‘bhiṅgānemāni cakkhūni’’ccādinā cakkhumukhesu bhiṅgaambujanti viparītapavattabuddhiṃ paṭisedhetvā cakkhumukhavidhānato cañcalattakantimattādīsu subyattaṃ tulyattaṃ vinā cakkhumukhesu bhiṅgambujabuddhiṃ kīdisamuppajjatīti aññathānupapattilakkhaṇasāmatthiyā upamānabhūtānaṃ bhiṅgambujānaṃ upameyyabhūtānaṃ cakkhumukhānañca sadisattaṃ ñāyati. Suṭṭhu byattaṃ pākaṭanti ca, tañca taṃ sadisattañcāti ca, samānaṃ rūpaṃ sabhāvo yassā upamāyāti ca, sā ca sā upamā cāti ca vākyaṃ.</p>

<p rend="hangnum" n="198"><hi rend="paranum">198</hi><hi rend="dot">.</hi></p>

<p rend="gatha1"><hi rend="bold">Mayeva <pb ed="M" n="0.0206" /> mukhasobhā’sse-tyala’mindu vikatthanā;</hi></p>

<p rend="gathalast"><hi rend="bold">Yato’mbujepisā’tthīti, parikappopamā ayaṃ</hi>.</p>

<p rend="bodytext" n="198"><hi rend="paranum">198</hi><hi rend="dot">.</hi><hi rend="bold">‘‘Mayevi’’</hi>ccādi. <hi rend="bold">Indu</hi> canda, <hi rend="bold">assa</hi> munino <hi rend="bold">mukhasobhā</hi> vadanajuti <hi rend="bold">mayeva,</hi> nāññatrāti evarūpā <hi rend="bold">vikatthanā</hi> atthapasaṃsanena <hi rend="bold">ala</hi>miti paṭisedho. Kimiti? <hi rend="bold">Yato</hi> yasmā kāraṇā sā mukhasobhā ambujepi na kevalamindumhi <hi rend="bold">atthi,</hi> no natthīti asatopi tathā vikatthanassa parikappanato vadanamindunopamīyatīti evarūpā ayaṃ parikappopamā.</p>

<p rend="bodytext" n="198"><hi rend="paranum">198</hi><hi rend="dot">.</hi><hi rend="bold">‘‘Maye’’</hi>ccādi. He indu <hi rend="bold">assa</hi> imassa lokasāmino <hi rend="bold">mukhasobhā</hi> vadanakanti ekake mayi eva, īdisī vikatthanā attasilāghena <hi rend="bold">alaṃ</hi> nippayojanaṃ. Kasmāti ce? Yato <hi rend="bold">sā</hi> mukhasobhā ambujepi atthi, tasmāti. <hi rend="bold">Iti</hi> īdisā ayaṃ upamā parikappopamā nāma hoti. <hi rend="bold">Yato</hi>ti aniyamaniddiṭṭhakāraṇaṃ pana ambujepi sā atthīti dassiyamānaṃ padumepi tassa atthittameva. Parikappanāya vuttā upamāti viggaho. Idha candassa avijjamānavikatthanassa vijjamānattena parikappanato sadhammajotakasaddantare asatipi upamānabhūtainduno ca upameyyabhūtamukhassa ca sadisattaṃ imesaṃ dvinnaṃ sadisattaṃ vinā vattuno tādisakappanā kathaṃ hotīti imāya atthasattiyā gamyate.</p>

<p rend="hangnum" n="199"><hi rend="paranum">199</hi><hi rend="dot">.</hi></p>

<p rend="gatha1"><hi rend="bold">Kiṃ vā’mbuja’ntobhantāli,</hi></p>

<p rend="gatha2"><hi rend="bold">Kiṃ lolanayanaṃ mukhaṃ;</hi></p>

<p rend="gatha3"><hi rend="bold">Mama dolāyate citta-</hi></p>

<p rend="gathalast"><hi rend="bold">Micca’yaṃ saṃsayopamā</hi>.</p>

<p rend="bodytext" n="199"><hi rend="paranum">199</hi><hi rend="dot">.</hi><hi rend="bold">‘‘Kiṃ vā’’</hi>iccādi. Anto bhantā alī bhamarā yasmiṃ, tamīdisamambujaṃ kiṃ vā. Lolāni capalāni nayanāni yasmiṃ, tādisaṃ vā. Jina tavedaṃ mukhaṃ kinti mama cittaṃ <hi rend="bold">dolāyate</hi><pb ed="M" n="0.0207" /> dolevācarati. Evaṃ pakkhadvayapariggahena saṃsayatīti attho. <hi rend="bold">Iccaya</hi>mīdisī saṃsayavesena ambujamukhānamopamāvagamā saṃsayopamā.</p>

<p rend="bodytext" n="199"><hi rend="paranum">199</hi><hi rend="dot">.</hi><hi rend="bold">‘‘Kiṃ vā’mbuje’’</hi>ccādi. <hi rend="bold">Antobhantāli</hi> abbhantare bhamamānabhamaravantaṃ ambujaṃ kiṃ vā, tuyhaṃ <hi rend="bold">lolanayanaṃ</hi> cañcalanettaṃ mukhaṃ kiṃ vāti mama cittaṃ <hi rend="bold">dolāyate</hi> ubhayasambhamajananato dolā viya hoti. <hi rend="bold">Iti ayaṃ</hi> evarūpā upamā <hi rend="bold">saṃsayopamā</hi> dvinnaṃ sadisattassa saṃsayena pakāsitattā saṃsayopamā nāma hoti. Anto bhantā alī yasminti ca, lolāni nayanāni yasminti ca, dolā viya ācaratīti ca, saṃsayena vuttā upamāti ca viggaho. Ihāpi sadhammapakāsake saddantare asatipi yathāvuttavisesanadvayena visiṭṭhānaṃ dvinnaṃ ambujamukhānaṃ saṃsayanimitte tulyatte asati kathaṃ saṃsayo uppajjatīti iminā sāmatthiyeneva tulyadhammasambandho gamyate.</p>

<p rend="hangnum" n="200"><hi rend="paranum">200</hi><hi rend="dot">.</hi></p>

<p rend="gatha1"><hi rend="bold">Kiñci vatthuṃ padassetvā,</hi></p>

<p rend="gatha2"><hi rend="bold">Sadhammassā’bhidhānato;</hi></p>

<p rend="gatha3"><hi rend="bold">Sāmyappatītisabbhāvā,</hi></p>

<p rend="gathalast"><hi rend="bold">Pativatthūpamā yathā</hi>.</p>

<p rend="bodytext" n="200"><hi rend="paranum">200</hi><hi rend="dot">.</hi><hi rend="bold">‘‘Kiñci’’</hi>iccādi. <hi rend="bold">Kiñci vatthu</hi>micchitaṃ sambuddhādikaṃ upadassetvā <hi rend="bold">sadhammassa</hi> tena vatthunā kenaci ākārena sadisassa aññassa vatthuno abhidhānato <hi rend="bold">sāmyassa</hi> tesaṃ dvinnaṃ sadisattassa <hi rend="bold">patītiyā</hi> avasāyassa <hi rend="bold">sambhāvā</hi> vijjamānattena pativatthūpamā vuccate. Pativatthunā tathāvidhenādhigatassa vatthuno tulyatā paṭipāditā. <hi rend="bold">Yathe</hi>tyudāharati.</p>

<p rend="bodytext" n="200"><hi rend="paranum">200</hi><hi rend="dot">.</hi><hi rend="bold">‘‘Kiñci’’</hi>ccādi. <hi rend="bold">Kiñci vatthu</hi>micchitaṃ jinādikiñcipadatthaṃ <hi rend="bold">upadassetvā</hi> paṭhamaṃ nidassetvā <hi rend="bold">sadhammassa</hi> paṭipādanīyaatthena saha <pb ed="M" n="0.0208" /> kiñci ākārena sadisabhāvassa kassaci vatthuno <hi rend="bold">abhidhānato</hi> kathanato <hi rend="bold">sāmyappatītisabbhāvā</hi> sadisatāsambandhino parijānanassa vijjamānattā <hi rend="bold">pativatthūpamā</hi> vatthuno upaṭṭhitassa jinādipadatthassa tulyatthapakāsanato nāmena pativatthūpamā nāma. Samāno dhammo yassa vā pārijātādino iti ca, samānānaṃ tulyānaṃ upamānopameyyānaṃ bhāvoti ca, sāmyassa patīti ca, sāmyappatītiyā sabbhāvoti ca, pativatthunā vuttā upamāti ca vākyaṃ. <hi rend="bold">Yathā</hi>ti udāharati.</p>

<p rend="hangnum" n="201"><hi rend="paranum">201</hi><hi rend="dot">.</hi></p>

<p rend="gatha1"><hi rend="bold">Janesu jāyamānesu,</hi></p>

<p rend="gatha2"><hi rend="bold">Ne’kopi jinasādiso;</hi></p>

<p rend="gatha3"><hi rend="bold">Dutiyo nanu nattheva,</hi></p>

<p rend="gathalast"><hi rend="bold">Pārijātassa pādapo</hi>.</p>

<p rend="bodytext" n="201"><hi rend="paranum">201</hi><hi rend="dot">.</hi><hi rend="bold">‘‘Janesu’’</hi>ccādi. Jāyamānesu janesu majjhe ekopi jano guṇavā <hi rend="bold">jinasādiso</hi> sammāsambuddhasamāno na vijjatītyekaṃ tāva vatthu upadassitaṃ, <hi rend="bold">dutiyo</hi> iccādi pativatthūpamadassanaṃ, <hi rend="bold">nanū</hi>tyanumatiyaṃ, <hi rend="bold">pārijātassa</hi> dibbarukkhavisesassa <hi rend="bold">dutiyo</hi> samāno pādapo nattheva. Pārijātoyeva rukkhajātīsu uttamo, tathā jino janesūti.</p>

<p rend="bodytext" n="201"><hi rend="paranum">201</hi><hi rend="dot">.</hi><hi rend="bold">‘‘Janesu’’</hi>ccādi. Jāyamānesu janesu ekopi <hi rend="bold">jinasādiso</hi> sambuddhasadiso natthi, <hi rend="bold">pārijātassa</hi> rukkhassa <hi rend="bold">dutiyo</hi> tena samo dutiyo <hi rend="bold">pādapo</hi> rukkho natthi eva nanu, <hi rend="bold">nanū</hi>ti anuññāyaṃ. Tena sabbaññuno aññena atulyabhāvaṃ anujānāti. Iha pārijātarukkhassa aññehi rukkhehi uttamattañca buddhassa aññesu sattesu uttamattañcāti idaṃ dvayaṃ upamānopameyyabhūtānaṃ dvinnaṃ vatthūnaṃ sāmyaṃ nāma, etaṃ sāmyaṃ vuttatthassa samatthanavasena pativatthubhūtapārijātassa rukkhehi asamānattakathaneneva jotitaṃ hoti.</p>

<p rend="hangnum" n="202"><hi rend="paranum">202</hi><hi rend="dot">.</hi></p>

<p rend="gatha1"><hi rend="bold">Vākyattheneva <pb ed="M" n="0.0209" /> vākyattho,</hi></p>

<p rend="gatha2"><hi rend="bold">Yadi kocyu’pamīyate;</hi></p>

<p rend="gatha3"><hi rend="bold">Ivayuttaviyuttattā,</hi></p>

<p rend="gathalast"><hi rend="bold">Sā vākyatthopamā dvidhā</hi>.</p>

<p rend="bodytext" n="202"><hi rend="paranum">202</hi><hi rend="dot">.</hi> Vākyatthavisayopamaṃ dasseti <hi rend="bold">‘‘vākyatthenevi’’</hi>ccādinā. <hi rend="bold">Vākyattho</hi> kriyākārakasambandhaviseso, teneva, na padatthamattena <hi rend="bold">vākyattho</hi> vuttalakkhaṇo <hi rend="bold">koci</hi> vattumicchito koci yadi <hi rend="bold">upamīyate</hi> sadiso kathyate, sā vākyatthopamā dvidhā bhijjate. Kathaṃ? Yuttā ca viyuttā ca <hi rend="bold">yuttaviyuttā, ivena</hi> atthaniddesoyaṃ yuttaviyuttā upamā, tassā bhāvā kāraṇā dvidhāti adhikataṃ.</p>

<p rend="bodytext" n="202"><hi rend="paranum">202</hi><hi rend="dot">.</hi> Idāni vākyatthavisayopamaṃ dasseti <hi rend="bold">‘‘vākyatthe’’</hi>ccādinā. <hi rend="bold">Vākyattheneva</hi> kriyākārakasambandhavisesasaṅkhatasamudāyabhūtena vākyatthena <hi rend="bold">koci</hi> vattumicchito yo koci <hi rend="bold">vākyattho</hi> vuttalakkhaṇo yadi <hi rend="bold">upamīyate</hi> sadisabhāvena kathīyate, <hi rend="bold">sā</hi> upamā <hi rend="bold">vākyatthopamā</hi> nāma hoti. <hi rend="bold">Ivayuttaviyuttattā iva</hi>yuttaviyuttavasena <hi rend="bold">dvidhā</hi> dvippakārā. Ettha ‘‘ivā’’ti <hi rend="bold">ivā</hi>dīnamatthassa gahitattā <hi rend="bold">iva</hi>saddopi tappariyāyasaddāpi gayhante.</p>

<p rend="centre">Ivayutta</p>

<p rend="hangnum" n="203"><hi rend="paranum">203</hi><hi rend="dot">.</hi></p>

<p rend="gatha1"><hi rend="bold">Jino saṃklesatattānaṃ,</hi></p>

<p rend="gatha2"><hi rend="bold">Āvibhūto janāna’yaṃ;</hi></p>

<p rend="gatha3"><hi rend="bold">Ghammasantāpatattānaṃ,</hi></p>

<p rend="gathalast"><hi rend="bold">Ghammakāle’mbudo viya</hi>.</p>

<p rend="bodytext" n="203"><hi rend="paranum">203</hi><hi rend="dot">.</hi> Udāharati <hi rend="bold">‘‘jino’’</hi>iccādi. Saṃklesehi dasavidhehi <hi rend="bold">tattānaṃ</hi> santāpaṃ anuppattānaṃ janānaṃ ayaṃ <hi rend="bold">jino</hi> sammāsambuddho <pb ed="M" n="0.0210" /><hi rend="bold">āvibhūto</hi> katakiccattā sammāsambodhādhigamena loke pātubhūto. Ekaṃ tāva vākyamupameyyabhūtaṃ. Kimivetyāha <hi rend="bold">‘‘ghamme’’</hi>ccādi. Ghammasantāpena tattānaṃ janānaṃ <hi rend="bold">ghammakāle</hi> gimhānasamaye <hi rend="bold">ambudo</hi> megho viyāti dutiyavākyamupamānabhūtamityayamivayuttā vākyatthopamā. Ettha pubbuttaravākyatthānaṃ visesyavisesanabhāvo ekavākyatthattāva veditabbo. Evamuparipi.</p>

<p rend="bodytext" n="203"><hi rend="paranum">203</hi><hi rend="dot">.</hi> Udāharati <hi rend="bold">‘‘jino’’</hi>ccādinā. <hi rend="bold">Ayaṃ jino</hi> eso jitapañcamāro satthā <hi rend="bold">saṃklesatattānaṃ</hi> anekappakāra kilesasantāpatattānaṃ janānaṃ <hi rend="bold">āvibhūto</hi> katakicco hutvā sabbaññutaññāṇādhigamena loke upaṭṭhito. Kena santattassa kassaci kimiveti ce? Ghammasantāpatattānaṃ janānaṃ <hi rend="bold">ghammakāle</hi> gimhasamaye <hi rend="bold">ambudoviya</hi> megho iva. Iha uttaravākyattho bhedakattā visesanaṃ hoti, pubbavākyattho pana bhedyattā visesyo hoti. Evaṃ vākyabhede satipi vākyattho ekoveti daṭṭhabbo. Evamuttaratrāpi. Uttaravākye ivasaddo tasmiṃyeva guṇaguṇīpadatthānaṃ sadisattaṃ dīpeti, pubbavākye guṇaguṇīnaṃ sadisattaṃ pana uttaravākyatthassa pubbavākyena samānattaṃ vinā aññathānupapattiyā ñāyati. Saṃklesehi tattāti ca, ghammo eva santāpoti ca, tena tattāti ca, ghammo eva kāloti ca vākyaṃ.</p>

<p rend="centre">Ivaviyutta</p>

<p rend="hangnum" n="204"><hi rend="paranum">204</hi><hi rend="dot">.</hi></p>

<p rend="gatha1"><hi rend="bold">Munindānana’mābhāti, vilāsekamanoharaṃ;</hi></p>

<p rend="gathalast"><hi rend="bold">Uddhaṃ samuggatassāpi, kiṃ te canda vijambhanā</hi>.</p>

<p rend="bodytext" n="204"><hi rend="paranum">204</hi><hi rend="dot">.</hi> Dutiyamāha <hi rend="bold">‘‘muninda’’</hi>iccādinā. Vilāsena <hi rend="bold">eka</hi>matulyaṃ manoharaṃ dutiyassa tādisassābhāvato munindānanaṃ <pb ed="M" n="0.0211" /><hi rend="bold">ābhāti</hi> atisayena sobhateti ekaṃ tāva vākyamupameyyabhūtaṃ. Bho <hi rend="bold">canda uddhaṃ</hi> gaganatalaṃ <hi rend="bold">samuggatassāpi</hi> abbhuṭṭhitassāpi <hi rend="bold">te</hi> tava <hi rend="bold">vijambhanā</hi> sāhaṃkāraparibbhamanena <hi rend="bold">kiṃ payojanaṃ</hi> na kiṃpi, taṃsadisasobhāsampattiyābhāvato. Asadisattaṃ munindānanassa tassa tatopi uddhamuggacchato vilāsamattameva <note>piyāsamattameva (ka.)</note> phalasambhavatoti dutiyavākyamupamānabhūtaṃ. Tathā hettha sabbathā sadisatāpatītiyā kariyamānānamuggamanavijambhanānaṃ paṭikkhepena kathañcipi mukhacandānaṃ sādhammapatīti upamāvagamoti ayamivaviyuttavākyatthopamā.</p>

<p rend="bodytext" n="204"><hi rend="paranum">204</hi><hi rend="dot">.</hi> Idāni ivaviyuttavākyatthopamaṃyeva udāharati <hi rend="bold">‘‘munindānani’’</hi>ccādinā. <hi rend="bold">Vilāsekamanoharaṃ</hi> līlāya atulyaṃ tatoyeva manoharaṃ <hi rend="bold">munindānanaṃ</hi> sabbaññuno vadanaṃ <hi rend="bold">ābhāti</hi> atidibbati, tasmā he <hi rend="bold">canda uddhaṃ</hi> uccaṃ nabhaṃ samuggatassāpi <hi rend="bold">te</hi> tuyhaṃ <hi rend="bold">vijambhanā</hi> ahaṃkārena paribbhamanena kiṃ payojanaṃ. Iha pubbavākyatthassa uttaravākyattho ivaviyuttopamā nāma hoti. Tathā hi ‘‘sabbathā mukhena sadiso bhavāmī’’ti mānaṃ karontassa candassa gaganatalārohopi vijambhanañceti imesaṃ dvinnaṃ paṭikkhepena mukhacandānaṃ vilāsekamanoharattaṃ kantimattasaṅkhātasadisattaṃ ivādīnamabhāvepi viññāyatīti katvā uttaravākyattho pubbavākyatthassa upamā ca visesanañca hoti. Vilāsena ekamatulyanti ca, tañca taṃ manoharañcāti ca viggaho. <hi rend="bold">Api</hi>saddo sambhāvanattho.</p>

<p rend="hangnum" n="205"><hi rend="paranum">205</hi><hi rend="dot">.</hi></p>

<p rend="gatha1"><hi rend="bold">Samubbejeti dhīmantaṃ, bhinnaliṅgādikaṃ tu yaṃ;</hi></p>

<p rend="gathalast"><hi rend="bold">Upamādūsanāyā’la-metaṃ katthaci taṃ yathā</hi>.</p>

<p rend="bodytext" n="205"><hi rend="paranum">205</hi><hi rend="dot">.</hi> Dosaparicchede <pb ed="M" n="0.0213" /> duṭṭhālaṅkatītimupamālaṅkāradūsanaṃ dassetumāha <hi rend="bold">‘‘samubbejeti’’</hi>ccādi. Yaṃ bhinnaliṅgādikaṃ tu, <hi rend="bold">ādi</hi>saddena bhinnavacanahīnatāadhikatādīnaṃ pariggaho. <hi rend="bold">Tu</hi>saddo atthajotako, tathāpīti attho. <hi rend="bold">Dhīmantaṃ</hi> medhāviṃ <hi rend="bold">samubbejeti</hi> na pīṇeti, <hi rend="bold">etaṃ</hi> bhinnaliṅgadikaṃ <hi rend="bold">katthaci</hi> na sabbattha <hi rend="bold">upamādūsanāya</hi> virodhatthaṃ <hi rend="bold">alaṃ</hi> samatthaṃ. <hi rend="bold">‘‘Taṃ yathe’’</hi>ti udāharati.</p>

<p rend="bodytext" n="205"><hi rend="paranum">205</hi><hi rend="dot">.</hi> Dosaparicchede dosānamanuddesāvasāne niddiṭṭhāya duṭṭhālaṅkatiyā dassetabbaudāharaṇe –</p>

<p rend="gatha1">‘‘Duṭṭhālaṅkaraṇaṃ tetaṃ, yatthālaṅkāradūsanaṃ;</p>

<p rend="gathalast">Tassālaṅkāraniddese, rūpamāvibhavissatī’’ti.</p>

<p rend="bodytext">Katapaṭiññānusārena idāni dassetumāha <hi rend="bold">‘‘samubbejeti’’</hi>ccādi. <hi rend="bold">Yaṃ bhinnaliṅgādikaṃ tu</hi> vakkhamānaṃ yaṃ bhinnaliṅgavacanādikaṃ pana <hi rend="bold">dhīmantaṃ</hi> paññavantaṃ kaviṃ <hi rend="bold">samubbejeti</hi> ‘‘evaṃ nāma vattabbaṃ siyā’’ti ubbegaṃ janeti, <hi rend="bold">etaṃ</hi> bhinnaliṅgādikaṃ <hi rend="bold">upamādūsanāya</hi> yathāvuttaupamāvināsanatthaṃ <hi rend="bold">katthaci</hi> ‘‘itthīvāyaṃ jano yāti’’iccādivattabbavisayato aññattha <hi rend="bold">alaṃ</hi> samatthaṃ. <hi rend="bold">‘‘Taṃ yathā’’</hi>ti udāharati. Bhinnaṃ visadisañca taṃ liṅgañceti ca, taṃ ādi yassa visadisavacanādinoti ca, upamāya dūsanamiti ca vākyaṃ.</p>

<p rend="hangnum" n="206"><hi rend="paranum">206</hi><hi rend="dot">.</hi></p>

<p rend="gatha1"><hi rend="bold">Haṃsīvā’yaṃ sasī bhinna-</hi></p>

<p rend="gatha2"><hi rend="bold">Liṅgā’kāsaṃ sarāniva;</hi></p>

<p rend="gatha3"><hi rend="bold">Vijātivacanā hīnā,</hi></p>

<p rend="gathalast"><hi rend="bold">Sā’va bhatto bhaṭo’dhipe</hi>.</p>

<p rend="bodytext" n="206"><hi rend="paranum">206</hi><hi rend="dot">.</hi><hi rend="bold">‘‘Haṃsīvāya’’</hi>nti ayaṃ <hi rend="bold">sasī</hi> cando <hi rend="bold">haṃsīva</hi> haṃsīsadiso. <hi rend="bold">Bhinnaliṅgā</hi> bhinnaliṅgopamā. ‘‘Ākāsaṃ sarānivā’’ti <hi rend="bold">vijātivacanā</hi> visadisavacanopamā. ‘‘Bhaṭo <hi rend="bold">adhipe</hi> sāmini sāva <pb ed="M" n="0.0213" /> bhatto’’ti <hi rend="bold">hīnā</hi> hīnopamā kukkurassa hīnena jātyādinā adhikassa upamitattā.</p>

<p rend="bodytext" n="206"><hi rend="paranum">206</hi><hi rend="dot">.</hi><hi rend="bold">‘‘Haṃsi’’</hi>ccādi. Ayaṃ <hi rend="bold">sasī</hi> cando <hi rend="bold">haṃsī iva</hi> haṃsidhenūva hoti. Iccādikopamā <hi rend="bold">bhinnaliṅgā</hi> upameyyato bhinnaliṅgattā bhinnaliṅgopamā nāma hoti. <hi rend="bold">Ākāsaṃ</hi> nabhaṃ sarānivāti ayaṃ <hi rend="bold">vijātivacanā</hi> upameyyena visadisavacanattā vijātivacanopamā nāma hoti. <hi rend="bold">Adhipe</hi> sāmini <hi rend="bold">bhaṭo</hi> sevako <hi rend="bold">sāva</hi> sunakho iva bhattoti ayaṃ <hi rend="bold">hīnā</hi> jātihīnena sunakhena uttamassa purisassa upamitattā hīnopamā nāma hoti. Bhinnaṃ liṅgametissāti ca, vividhā jāti sabhāvo asseti ca, vijāti vacanaṃ assā upamāyāti ca viggaho.</p>

<p rend="hangnum" n="207"><hi rend="paranum">207</hi><hi rend="dot">.</hi></p>

<p rend="gatha1"><hi rend="bold">Khajjoto bhānumālīva,</hi></p>

<p rend="gatha2"><hi rend="bold">Vibhātītyadhikopamā;</hi></p>

<p rend="gatha3"><hi rend="bold">Aphuṭṭhatthā balambhodhi,</hi></p>

<p rend="gathalast"><hi rend="bold">Sāgaro viya saṃkhubhi</hi>.</p>

<p rend="bodytext" n="207"><hi rend="paranum">207</hi><hi rend="dot">.</hi><hi rend="bold">‘‘Khajjoto’’</hi>iccādi. Khajjoto <hi rend="bold">bhānumālīva</hi> sūriyo viya vibhātītya<hi rend="bold">dhikopamā</hi> adhikena hīnassa upamitattā. <hi rend="bold">Balambhodhi</hi> senāsāgaro sāgaro viya saṃkhubhīti aphuṭṭhatthopamā ‘‘balambhodhī’’ti rūpakena senāya mahantattāvagamato puna ‘‘sāgaro viyā’’ti upamāya kassaci visesatthassa asaṃphuṭṭhattā.</p>

<p rend="bodytext" n="207"><hi rend="paranum">207</hi><hi rend="dot">.</hi><hi rend="bold">‘‘Khajjoto’’</hi>ccādi. ‘‘Khajjoto bhānumālīva vibhātī’’ti ayaṃ <hi rend="bold">adhikopamā</hi> adhikāya upamāya upamitattā adhikopamā nāma hoti. <hi rend="bold">‘‘Balambhodhi</hi> senāsamuddo sāgaro viya saṃkhubhī’’ti ayaṃ <hi rend="bold">aphuṭṭhatthā</hi> senāya mahattaṃ ‘‘balambhodhī’’ti tirobhūtaupamāyeva avagataṃ, <pb ed="M" n="0.0214" /> tasmā puna ‘‘sāgaro viyā’’ti upamāya phusitabbatthassābhāvā aphuṭṭhatthopamā nāma hoti. Aphuṭṭho attho etissāti ca, balaṃ eva ambhodhīti ca vākyaṃ.</p>

<p rend="hangnum" n="208"><hi rend="paranum">208</hi><hi rend="dot">.</hi></p>

<p rend="gatha1"><hi rend="bold">Cande kalaṅko bhiṅgove-</hi></p>

<p rend="gatha2"><hi rend="bold">Tyu’pamāpekkhinī ayaṃ;</hi></p>

<p rend="gatha3"><hi rend="bold">Khaṇḍitā keravākāro,</hi></p>

<p rend="gathalast"><hi rend="bold">Sakalaṅko nisākaro</hi>.</p>

<p rend="bodytext" n="208"><hi rend="paranum">208</hi><hi rend="dot">.</hi><hi rend="bold">‘‘Cande’’</hi>iccādi. Kalaṅko bhiṅgo viyātyayamupamā ‘‘cande kusumagacchasadise’’ ityupamantaramapekkhateti yato cande bhiṅgo na sambhavati, pupphagacche tu sambhavatīti ayamupamā upamāpekkhinī. <hi rend="bold">Sakalaṅko</hi> sasalakkhaṇo <hi rend="bold">nisākaro</hi> cando <hi rend="bold">keravākāro</hi> kumudasannibhoti khaṇḍitopamā keravassa antokaṇhattaṃ paṭipādetuṃ ‘‘sabhiṅgakeravākāro’’ti vattabbattā.</p>

<p rend="bodytext" n="208"><hi rend="paranum">208</hi><hi rend="dot">.</hi><hi rend="bold">‘‘Cande’’</hi>ccādi. ‘‘Cande kalaṅko bhiṅgo ivā’’ti ayaṃ <hi rend="bold">upamāpekkhinī</hi> candassaupamābhūtapupphagacchakādiapekkhanato upamāpekkhinī nāma hoti. Cande bhiṅgapavattiyā abhāvato tassa visayabhūtapupphagacchakādi candassa upamattena gahetvā avuttattā duṭṭhāti adhippāyo. <hi rend="bold">Sakalaṅko</hi> kalaṅkasahito <hi rend="bold">nisākaro</hi> cando <hi rend="bold">keravākāro</hi> kumudasadisoti ayaṃ <hi rend="bold">khaṇḍitā</hi> candagataṃ kaṇhattaṃ pakāsetuṃ ‘‘sabhiṅgakeravākāro’’ti vattabbe bhiṅgopamābhāvassa khaṇḍitattā khaṇḍitopamā nāma hoti. Upamaṃ apekkhatīti ca, khaṇḍaṃ itā gatāti ca, khaṇḍena itā yuttā vāti ca, keravassākāro asseti ca, saha kalaṅkena vattatīti ca vākyaṃ.</p>

<p rend="hangnum" n="209"><hi rend="paranum">209</hi><hi rend="dot">.</hi></p>

<p rend="gatha1"><hi rend="bold">Iccevamādirūpesu, bhavanti vigatādarā;</hi></p>

<p rend="gathalast"><hi rend="bold">Karonti cā’daraṃ dhīrā, payoge kvacideva tu</hi>.</p>

<p rend="bodytext" n="209"><hi rend="paranum">209</hi><hi rend="dot">.</hi> Vuttaṃ <pb ed="M" n="0.0215" /> nigameti <hi rend="bold">‘‘icceva’’</hi>mādinā. <hi rend="bold">Rūpesu</hi> payogesu. Vigato apagato ādaro sambhāvanā yesaṃ tathā bhavanti. Kiṃ bhinnaliṅgādikaṃ niyamenānādaraṇīyameva, aniyameneti <note>niyameneti (ka.)</note> ce gayhūpagampi atthīti āha ‘‘karonti’’ccādiṃ. Kvacideva tu payoge <hi rend="bold">dhīrā</hi> kavayo ādaraṃ karonti cāti. <hi rend="bold">Ca</hi>saddo vattabbantaratthaṃ samuccinoti.</p>

<p rend="bodytext" n="209"><hi rend="paranum">209</hi><hi rend="dot">.</hi><hi rend="bold">‘‘Icce’’</hi>ccādi. <hi rend="bold">Iti</hi> anantaraṃ niddiṭṭhesu <hi rend="bold">evamādirūpesu</hi> payogesu dhīrā vigatādarā bhavanti. Imeyeva dhīrā kvacideva tu payoge bhinnaliṅgādike ādaraṃ karonti ca. Iti evaṃ ayaṃ pakāro ādi yesamiti ca, tāni ca tāni rūpāni ceti ca, vigato ādaro yesamiti ca viggaho. <hi rend="bold">Ca</hi>saddo vākyantarasamuccaye. Tasmā vigatādaratthena aññamādarakaraṇaṃ vuccamānakathāsantatiṃ ākaḍḍhati.</p>

<p rend="hangnum" n="210"><hi rend="paranum">210</hi><hi rend="dot">.</hi></p>

<p rend="gatha1"><hi rend="bold">Itthīvā’yaṃ jano yāti,</hi></p>

<p rend="gatha2"><hi rend="bold">Vadatyesā pumā viya;</hi></p>

<p rend="gatha3"><hi rend="bold">Piyo pāṇā ivā’yaṃ me,</hi></p>

<p rend="gathalast"><hi rend="bold">Vijjā dhanamiva’ccitā</hi>.</p>

<p rend="bodytext" n="210"><hi rend="paranum">210</hi><hi rend="dot">.</hi> Udāharati <hi rend="bold">‘‘itthi’’</hi>ccādi. Ayaṃ jano itthīva yāti kriyānuvattito. <hi rend="bold">Esā</hi> itthī <hi rend="bold">pumāva</hi> puriso viya vadati tādisassa pāgabbhiyayogato. Ettha liṅganānattamupamānopameyyānaṃ. <hi rend="bold">Aya</hi>micchito koci me pāṇā iva <hi rend="bold">piyo</hi> iṭṭho, <hi rend="bold">vijjā</hi> byākaraṇādayo dhanamiva <hi rend="bold">accitā</hi> rāsikatāti vacanabhedo.</p>

<p rend="bodytext" n="210"><hi rend="paranum">210</hi><hi rend="dot">.</hi> Idāni bhinnaliṅgānaṃ gahetabbavisayaṃ dasseti <hi rend="bold">‘‘itthīvā’ya’’</hi>miccādinā. Ayaṃ jano <hi rend="bold">itthīva</hi> avisadagamanena mahilā <pb ed="M" n="0.0216" /> viya yāti. <hi rend="bold">Esā</hi> itthī <hi rend="bold">pumā viya</hi> tādisapāgabbhiyayuttattā puriso viya vadatīti. Iha dvinnaṃ upamānopameyyānaṃ liṅgabhede satipi kavayo ādaraṃ karonti. <hi rend="bold">Ayaṃ</hi> puriso <hi rend="bold">me</hi> mama <hi rend="bold">pāṇā iva</hi><note>pāṇā iva jīvo iva (ka.)</note> āyavova piyo. <hi rend="bold">Accitā</hi> sañcitā <hi rend="bold">vijjā</hi> byākaraṇanighaṇṭuādayo dhanamiva hontīti. Ettha upamānopameyyānaṃ vacanato visesatte satipi iṭṭhameva.</p>

<p rend="hangnum" n="211"><hi rend="paranum">211</hi><hi rend="dot">.</hi></p>

<p rend="gatha1"><hi rend="bold">Bhavaṃ viya mahīpāla, devarājā virājate;</hi></p>

<p rend="gathalast"><hi rend="bold">Ala’maṃsumato kacchaṃ, tejasā rohituṃ ayaṃ</hi>.</p>

<p rend="bodytext" n="211"><hi rend="paranum">211</hi><hi rend="dot">.</hi> Hīnādhikamuttamudāharaṇamāha <hi rend="bold">‘‘bhavaṃ viyi’’</hi>ccādi. <hi rend="bold">Mahīpāle</hi>tyāmantanaṃ, devarājā bhavaṃ viya virājate. Iti hīnenāpi hoti. Evaṃvidhe samucite visaye liṅgavacanabhedādikaṃ nopamaṃ dūsetīti <note>dassetīti (ka.)</note>.</p>

<p rend="bodytext" n="211"><hi rend="paranum">211</hi><hi rend="dot">.</hi><hi rend="bold">‘‘Bhava’’</hi>miccādi. <hi rend="bold">Mahīpāla</hi> bho rāja, <hi rend="bold">devarājā</hi> sakko devarājā bhavaṃ viya virājateti. Ettha sakkamupādāya ‘‘bhavaṃ viyā’’ti hīnattepi iṭṭhameva. <hi rend="bold">Ayaṃ</hi> rājā <hi rend="bold">aṃsumato</hi> sūriyassa <hi rend="bold">kacchaṃ</hi> padaviṃ tejasā <hi rend="bold">ārohituṃ</hi> pattuṃ <hi rend="bold">alaṃ</hi> samatthoti. Ettha tejasā adhikopi sūriyo upamābhūto iṭṭhova, ‘‘kacchaṃ ārohitu’’nti <hi rend="bold">iva</hi>saddapariyāyo. Īdisaṃ bhinnaliṅgādikopamādikaṃ upamādūsanaṃ na karoti.</p>

<p rend="hangnum" n="212"><hi rend="paranum">212</hi><hi rend="dot">.</hi></p>

<p rend="gatha1"><hi rend="bold">Upamānopameyyānaṃ, abhedassa nirūpanā;</hi></p>

<p rend="gathalast"><hi rend="bold">Upameva</hi><note>upamāva (sī. ka.)</note><hi rend="bold">tirobhūta-bhedā rūpakamuccate</hi>.</p>

<p rend="bodytext" n="212"><hi rend="paranum">212</hi><hi rend="dot">.</hi> Rūpakaṃ nirūpayati <hi rend="bold">‘‘upamāne’’</hi>ccādinā. Upamānopameyyānaṃ yathāvuttānaṃ <hi rend="bold">abhedassa</hi> nānattābhāvassa <hi rend="bold">nirūpanā</hi> āropanena upamānopameyyānamabhedaṃ rūpayati dassetīti <pb ed="M" n="0.0217" /><hi rend="bold">rūpaka</hi>muccate. Upamānassa upamānopameyyānamabhedāropanena <hi rend="bold">tirobhūto</hi> apākaṭo <hi rend="bold">bhedo</hi> nānattaṃ yassāti tādisī <hi rend="bold">upameva</hi> yathāvuttalakkhaṇā <hi rend="bold">rūpaka</hi>muccate ‘‘rūpaka’’nti. ‘‘Padambuja’’nti ettha padameva ambujasadisattā ambujaṃ rupyate. Ityupameyyopamānabhūtānaṃ padambujānamabhedāropanena upamānopameyyagatasādhammasaṅkhātāyapi upamāya bhedo vijjamānopi tirohito. Na tu āvibhūto <note>abbhuto (ka.)</note> ‘‘padaṃ ambujamive’’ti. Sā copamā tathāvidhā upamānopameyyānamabhedamāyāti nāmāti rūpakamuccateti adhippāyo.</p>

<p rend="bodytext" n="212"><hi rend="paranum">212</hi><hi rend="dot">.</hi> Idāni uddiṭṭhakkamena rūpakālaṅkāraṃ dasseti <hi rend="bold">‘‘upamāno’’</hi>ccādinā. <hi rend="bold">Upamānopameyyānaṃ</hi> anantaraniddiṭṭhaupamānopameyyānaṃ <hi rend="bold">abhedassa</hi> sabhāvato bhede satipi vibhūtasadisattaṃ nissāya ‘‘so eso, eso so’’ti vattārehi parikappitassa abhedassa <hi rend="bold">nirūpanā</hi> upamānopameyyapadatthesu buddhiyā āropanaṃ nissāya <hi rend="bold">tirobhūtabhedā</hi> ‘‘padaṃ ambujamivā’’ti evaṃ pākaṭanānattaṃ vinā ‘‘padambuja’’nti tirohitabhedā <hi rend="bold">upameva</hi> padatthānaṃ sādhammasaṅkhātā upamā eva <hi rend="bold">rūpakaṃ</hi> iti vuccate. Vibhūtasadisattaṃ nissāya upamānopameyyavatthūni abhedena gayhanti. Tesamabhedaggahaṇeneva te nissāya pavattamānabhinnasādhammasaṅkhātāya upamāyapi bhedo tirohito hoti. Evaṃ tirobhūtanānattavantasādhammasaṅkhātā upamā eva vatthūnamabhedaṃ dīpetīti rūpakaṃ nāma hotīti adhippāyo. Tirobhūto bhedo yasseti ca, abhedaṃ rūpayati pakāsetīti ca vākyaṃ.</p>

<p rend="hangnum" n="213"><hi rend="paranum">213</hi><hi rend="dot">.</hi></p>

<p rend="gatha1"><hi rend="bold">Asesavatthuvisayaṃ, ekadesavivatti ca;</hi></p>

<p rend="gathalast"><hi rend="bold">Taṃ dvidhā puna paccekaṃ, samāsādivasā tidhā</hi>.</p>

<p rend="bodytext" n="213"><hi rend="paranum">213</hi><hi rend="dot">.</hi> Tassa <pb ed="M" n="0.0218" /> bhedaṃ niddisati <hi rend="bold">‘‘asesa’’</hi>iccādinā. Asesavatthu visayo yassa taṃ tathāvidhañca, <hi rend="bold">ekadese</hi> avayave vivattatīti ekadesavivatti ceti taṃ rūpakaṃ dvidhā, puna <hi rend="bold">paccekaṃ</hi> visuṃ visuṃ <hi rend="bold">samāsādivasā</hi> upamānopameyyānaṃ katasamāsattā samāsarūpaka asamāsarūpaka samāsāsamāsarūpakavasena tidhā siyā.</p>

<p rend="bodytext" n="213"><hi rend="paranum">213</hi><hi rend="dot">.</hi><hi rend="bold">‘‘Asesi’’</hi>ccādi. <hi rend="bold">Taṃ</hi> rūpakaṃ asesavatthuvisayaṃ ekadesavivatti cāti dvidhā hoti, puna paccekaṃ taṃ dvayampi <hi rend="bold">samāsādivasā</hi> samāsarūpakaṃ asamāsarūpakaṃ samāsāsamāsarūpakañceti imesaṃ bhedena tidhā hoti. Asesaṃ vatthu visayo asseti ca, ekadese vivattatīti ca, ekaṃ ekaṃ patīti ca, samāso samāsarūpakaṃ ādi yesamiti ca, tesaṃ vaso bhedoti ca, tīhi pakārehīti ca viggaho.</p>

<p rend="subhead">Asesavatthuvisayasamāsa</p>

<p rend="hangnum" n="214"><hi rend="paranum">214</hi><hi rend="dot">.</hi></p>

<p rend="gatha1"><hi rend="bold">Aṅgulīdalasaṃsobhiṃ, nakhadīdhitikesaraṃ;</hi></p>

<p rend="gathalast"><hi rend="bold">Sirasā na piḷandhanti, ke munindapadambujaṃ</hi>.</p>

<p rend="bodytext" n="214"><hi rend="paranum">214</hi><hi rend="dot">.</hi> Udāharati <hi rend="bold">‘‘aṅguli’’</hi>ccādi. Aṅgulīhiyeva upamānagammattā siniddhatambāhi <hi rend="bold">dalehi</hi> pattehi <hi rend="bold">saṃsobhiṃ</hi> accantaṃ virocamānaṃ nakhānaṃ <hi rend="bold">dīdhitiyo</hi> kiraṇā eva kesarāni yattha tādisaṃ munindassa padameva ambujaṃ <hi rend="bold">sirasā</hi> muddhanā <hi rend="bold">ke</hi> nāma janā <hi rend="bold">na piḷandhanti</hi> pasādhanavasena na dhārentīti. Idamasesavatthuvisayaṃ samāsarūpakaṃ aṅgino padassa aṅgānamaṅgulyādīnamasesānaṃ rūpanato. Evamuparipi yathāyogaṃ.</p>

<p rend="bodytext" n="214"><hi rend="paranum">214</hi><hi rend="dot">.</hi> Idāni udāharati <hi rend="bold">‘‘aṅguli’’</hi>ccādi. <hi rend="bold">Aṅgulīdalasaṃsobhiṃ</hi> aṅgulisaṅkhatehi pattehi saṃsobhiṃ <hi rend="bold">nakhadīdhitikesaraṃ</hi> nakharaṃsisaṅkhatakesaraṃ munindapadambujaṃ sirasā ke <pb ed="M" n="0.0219" /> na piḷandhanti. Visesyabhūtaṃ caraṇaṃ visesanabhūtā aṅgulī nakhadīdhiti ceti imesaṃ upamābhūtehi ambujadalakesarehi abhedakappanāya ekattaṃ gahetvā samāseneva niddiṭṭhattā idaṃ asesavatthuvisayasamāsarūpakaṃ nāma. Aṅguliyo eva dalānīti ca, tehi saṃsobhīti ca, nakhesu dīdhitiyoti ca, tā eva kesarāni asseti ca vākyaṃ.</p>

<p rend="subhead">Asesavatthuvisayaasamāsa</p>

<p rend="hangnum" n="215"><hi rend="paranum">215</hi><hi rend="dot">.</hi></p>

<p rend="gatha1"><hi rend="bold">Ratanāni guṇā bhūrī, karuṇā sītalaṃ jalaṃ;</hi></p>

<p rend="gathalast"><hi rend="bold">Gambhīrattamagādhattaṃ, paccakkho’yaṃ jino’mbudhi</hi>.</p>

<p rend="bodytext" n="215"><hi rend="paranum">215</hi><hi rend="dot">.</hi><hi rend="bold">‘‘Ratanāni’’</hi>iccādi. Ayaṃ <hi rend="bold">jino</hi> sammāsambuddho, <hi rend="bold">paccakkho</hi> na parokkho amhākaṃ <hi rend="bold">ambudhi</hi> sāgaro. Kathaṃ? Ye tassa <hi rend="bold">bhūrī</hi> bahavo <hi rend="bold">guṇā</hi> mettādayo, te <hi rend="bold">ratanāni</hi> atulyadullabhadassanādisādhammena. Yā tassa karuṇā, sā sītalaṃ jalaṃ sakalajanasantāpāpahattasādhammena. Yaṃ tassa <hi rend="bold">gambhīratta</hi>manuttānatā lābhādīsu, taṃ <hi rend="bold">agādhatta</hi>makalalambhaso ambudhiṭṭhatāsādhammenāti idamasesavatthuvisayaṃ asamāsarūpakaṃ.</p>

<p rend="bodytext" n="215"><hi rend="paranum">215</hi><hi rend="dot">.</hi><hi rend="bold">‘‘Ratanāni’’</hi>ccādi. Ayaṃ jino amhākaṃ paccakkho <hi rend="bold">ambudhi</hi> sāgaro, tathā hi tassa <hi rend="bold">bhūrī guṇā</hi> sīlasamādhiādayo <hi rend="bold">ratanāni</hi> cittīkatādisādhammato ratanāneva, <hi rend="bold">karuṇā</hi> anaññasādhāraṇakaruṇā <hi rend="bold">sītalaṃ jalaṃ</hi> santāpavinodanasādhammena sītalajalameva hoti, <hi rend="bold">gambhīrattaṃ</hi> lābhālābhādīsu ekākāratā <hi rend="bold">agādhattaṃ</hi> gambhīratā eva hoti. Idaṃ asesavatthuvisayaasamāsarūpakaṃ. ‘‘Bhūrī’’ti abyayaṃ.</p>

<p rend="subhead">Asesavatthuvisayamissaka</p>

<p rend="hangnum" n="216"><hi rend="paranum">216</hi><hi rend="dot">.</hi></p>

<p rend="gatha1"><hi rend="bold">Candikā <pb ed="M" n="0.0220" /> mandahāsā te, muninda vadaninduno;</hi></p>

<p rend="gathalast"><hi rend="bold">Pabodhayatya’yaṃ sādhu-manokumudakānanaṃ</hi>.</p>

<p rend="bodytext" n="216"><hi rend="paranum">216</hi><hi rend="dot">.</hi><hi rend="bold">‘‘Candikā’’</hi>iccādi. <hi rend="bold">‘‘Muninda’’</hi>iccāmantanaṃ, te vadanameva indu <hi rend="bold">vadaninduno</hi> iti samāsarūpakaṃ, ayaṃ mandahāsā <hi rend="bold">candikā</hi> candakantiyo, asamāsarūpakaṃ. Sādhūnaṃ manāniyeva <hi rend="bold">kumudāni</hi> keravāni, samāsarūpakaṃ. Tesaṃ <hi rend="bold">kānanaṃ vanaṃ, pabodhayati</hi> vikāsayatīti idaṃ samāsāsamāsarūpakaṃ.</p>

<p rend="bodytext" n="216"><hi rend="paranum">216</hi><hi rend="dot">.</hi><hi rend="bold">‘‘Candi’’</hi>ccādi. He <hi rend="bold">munindate</hi> tuyhaṃ <hi rend="bold">vadaninduno</hi> mukhacandassa <hi rend="bold">mandahāsā</hi> mandamihitabhūtā <hi rend="bold">candikā</hi> candakantiyo, ‘‘aya’’nti jātyekavacanena mandahāsacandikā niddiṭṭhā. Atha vā <hi rend="bold">ayaṃ</hi> vadanindu. <hi rend="bold">Sādhumanokumudakānanaṃ</hi> sappurisānaṃ cittasaṅkhātakeravakānanaṃ <hi rend="bold">pabodhayati</hi> vikāsayati. ‘‘Candikā mandahāsā’’ti asamāsarūpakaṃ. ‘‘Vadaninduno’’ti ca ‘‘manokumudakānana’’nti ca samāsarūpakaṃ. Tasmā idaṃ asesavatthuvisayasamāsāsamāsarūpakaṃ. Mandā ca te hāsā cāti ca, vadanameva indūti ca, sādhūnaṃ manānīti ca, tāniyeva kumudānīti ca, tesaṃ kānanamiti ca viggaho.</p>

<p rend="hangnum" n="217"><hi rend="paranum">217</hi><hi rend="dot">.</hi></p>

<p rend="gatha1"><hi rend="bold">Asesavatthuvisaye, pabhedo rūpake ayaṃ;</hi></p>

<p rend="gathalast"><hi rend="bold">Ekadesavivattimhi, bhedo dāni pavuccati</hi>.</p>

<p rend="bodytext" n="217"><hi rend="paranum">217</hi><hi rend="dot">.</hi> Nigamayati <hi rend="bold">‘‘asesi’’</hi>ccādinā. Dutiyassa pabhedaṃ vattuṃ paṭijānāti <hi rend="bold">‘‘eki’’</hi>ccādinā.</p>

<p rend="bodytext" n="217"><hi rend="paranum">217</hi><hi rend="dot">.</hi><hi rend="bold">‘‘Asese’’</hi>ccādi. Asesavatthuvisaye rūpake <hi rend="bold">ayaṃ</hi> ‘‘aṅgulīdalasaṃsobhiṃ’’iccādikaṃ udāharaṇattayaṃ pabhedo hoti. Idāni ekadesavivattimhi rūpake <hi rend="bold">bhedo</hi> viseso pavuccati.</p>

<p rend="subhead">Ekadesavivattisamāsa</p>

<p rend="hangnum" n="218"><hi rend="paranum">218</hi><hi rend="dot">.</hi></p>

<p rend="gatha1"><hi rend="bold">Vilāsahāsakusumaṃ, <pb ed="M" n="0.0221" /> rucirādharapallavaṃ;</hi></p>

<p rend="gathalast"><hi rend="bold">Sukhaṃ ke vā na vindanti, passantā munino mukhaṃ</hi>.</p>

<p rend="bodytext" n="218"><hi rend="paranum">218</hi><hi rend="dot">.</hi><hi rend="bold">‘‘Vilāsa’’</hi>iccādi. Vilāsena yutto hāsoyeva kusumaṃ yassa. <hi rend="bold">Ruciro</hi> manuñño adharoyeva pallavo yassa. Tādisaṃ munino mukhaṃ passantā <hi rend="bold">ke</hi> nāma janā sukhaṃ na vindanti sabbepīti. Idaṃ aṅgāni hāsādīni rūpayitvā mukhamaṅgi na rūpitanti ekadesavivattisamāsarūpakaṃ. Evaṃ uparipi yathāyogaṃ.</p>

<p rend="bodytext" n="218"><hi rend="paranum">218</hi><hi rend="dot">.</hi><hi rend="bold">‘‘Vilāsi’’</hi>ccādi. <hi rend="bold">Vilāsahāsakusumaṃ</hi> līlāyuttahāsasaṅkhatapupphaṃ <hi rend="bold">rucirādharapallavaṃ</hi> manuññaadharasaṅkhātakisalayaṃ munino mukhaṃ passantā <hi rend="bold">ke vā</hi> ke nāma janā <hi rend="bold">sukhaṃ na vindanti</hi> pītisukhaṃ nānubhonti, anubhavanteva. Visesanabhūtānaṃ hāsaadharānaṃ upamābhūtakusumapallavehi abhedaṃ dassetvā visesyabhūtassa mukhassa aññataraupamāvatthunā abhedena avuttattā abhedāropanaṃ ekadeseyeva vivattīti idaṃ ekadesavivattisamāsarūpakaṃ. Vilāsena yutto hāsoti ca, soyeva kusumaṃ asseti ca, ruciro ca so adharo ceti ca, soyeva pallavo asseti ca vākyaṃ.</p>

<p rend="subhead">Ekadesavivattiasamāsa</p>

<p rend="hangnum" n="219"><hi rend="paranum">219</hi><hi rend="dot">.</hi></p>

<p rend="gatha1"><hi rend="bold">Pādadvandaṃ munindassa, dadātu vijayaṃ tava;</hi></p>

<p rend="gathalast"><hi rend="bold">Nakharaṃsī paraṃ kantā, yassa pāpajayaddhajā</hi>.</p>

<p rend="bodytext" n="219"><hi rend="paranum">219</hi><hi rend="dot">.</hi><hi rend="bold">‘‘Pāda’’</hi>iccādi. <hi rend="bold">Munindassa</hi> vijayino pādadvandaṃ tava <hi rend="bold">vijayaṃ</hi> paṭipakkhaparābhavaṃ dadātu. Kīdisaṃ? Yassa <hi rend="bold">para</hi>maccantaṃ <hi rend="bold">kantā</hi> manuññā nakharaṃsī <hi rend="bold">pāpānaṃ</hi> lobhādīnaṃ jaye ussitā <hi rend="bold">dhajā</hi> ketavoti. Idamekadesavivattiasamāsarūpakaṃ.</p>

<p rend="bodytext" n="219"><hi rend="paranum">219</hi><hi rend="dot">.</hi><hi rend="bold">‘‘Pāde’’</hi>ccādi.<pb ed="M" n="0.0222" /><hi rend="bold">Yassa</hi> sambuddhassa <hi rend="bold">paraṃ</hi> atisayena <hi rend="bold">kantā</hi> manuññā <hi rend="bold">nakharaṃsī</hi> caraṇanakhakantiyo <hi rend="bold">pāpajayaddhajā</hi> pāpavijaye ussāpitadhajāyeva honti, tassa munindassa <hi rend="bold">pādadvandaṃ</hi> caraṇayugaḷaṃ <hi rend="bold">tava</hi> tuyhaṃ <hi rend="bold">vijayaṃ</hi> paṭipakkhaparābhavaṃ dadātūti. Nakharaṃsīnaṃ upamābhūtadhajehi abhedamāropetvā ‘‘pādadvanda’’miti anirūpitattā ekadesavivattiasamāsarūpakaṃ nāma. Pāpānaṃ jayoti ca, tasmiṃ dhajāti ca viggaho.</p>

<p rend="subhead">Ekadesavivattimissaka</p>

<p rend="hangnum" n="220"><hi rend="paranum">220</hi><hi rend="dot">.</hi></p>

<p rend="gatha1"><hi rend="bold">Sunimmalakapolassa, munindavadaninduno;</hi></p>

<p rend="gathalast"><hi rend="bold">Sādhuppabuddhahadayaṃ, jātaṃ keravakānanaṃ</hi>.</p>

<p rend="bodytext" n="220"><hi rend="paranum">220</hi><hi rend="dot">.</hi><hi rend="bold">‘‘Sunimmala’’</hi>iccādi. Sunimmalo kapolo yassa, tassa munindavadaninduno sādhūnaṃ <hi rend="bold">pabuddhaṃ</hi> dhammāvabodhavasena vikasitaṃ <hi rend="bold">hadayaṃ</hi> cittaṃ keravakānanaṃ jātanti ekadesavivattisamāsāsamāsarūpakaṃ.</p>

<p rend="bodytext" n="220"><hi rend="paranum">220</hi><hi rend="dot">.</hi><hi rend="bold">‘‘Sunimmali’’</hi>ccādi. Sunimmalakapolassa munindavadaninduno <hi rend="bold">sādhuppabuddhahadayaṃ</hi> sajjanānaṃ catusaccāvabodhena pasannamānasaṃ <hi rend="bold">keravakānanaṃ</hi> kumudavanaṃ jātanti. Vadanahadayānaṃ upamābhūtehi indukeravehi abhedāropanaṃ katvā kapolassa maṇḍalādīhi upamāvisesehi anirūpitattā ekadesavivattisamāsāsamāsarūpakaṃ. Ettha samāso nāma vadanindūnameva. Asamāso nāma hadayakeravānamevāti. Tathā hi rūpakavisaye samāsāsamāsattaṃ upamānopameyyapadānaṃ dvinnamevāti. Suṭṭhu nimmaloti ca, so kapolo assāti ca, munindavadanameva indūti ca, pabuddhañca taṃ hadayañcāti ca, sādhūnaṃ pabuddhahadayamiti ca, keravānaṃ kānanamiti ca vākyaṃ.</p>

<p rend="hangnum" n="221"><hi rend="paranum">221</hi><hi rend="dot">.</hi></p>

<p rend="gatha1"><hi rend="bold">Rūpakāni <pb ed="M" n="0.0223" /> bahūnyeva, yuttāyuttādibhedato;</hi></p>

<p rend="gathalast"><hi rend="bold">Visuṃ na tāni vuttāni, etthe’va’ntogadhāni’ti</hi>.</p>

<p rend="hangnum" n="221"><hi rend="paranum">221</hi><hi rend="dot">.</hi></p>

<p rend="gatha1"> Ettakoyeva kiṃ rūpakabhedoti āha</p>

<p rend="gathalast"><hi rend="bold">‘‘Rūpakāni’’</hi>ccādi; Subodhaṃ; Tattha –</p>

<p rend="gatha1">‘‘Sitapupphujjalaṃ lola-nettabhiṅgaṃ tavānanaṃ;</p>

<p rend="gathalast">Kassa nāma mano dhīra, nākaḍḍhati manohara’’nti.</p>

<p rend="unindented">Yuttarūpakaṃ yuttattā pupphabhiṅgānaṃ, tadanusārena ayuttarūpakādipi viññeyyanti.</p>

<p rend="bodytext" n="221"><hi rend="paranum">221</hi><hi rend="dot">.</hi> Rūpakāni punapi santīti dassetumāha <hi rend="bold">‘‘rūpakāni’’</hi>ccādi. Rūpakāni <hi rend="bold">yuttāyuttādibhedato</hi> yuttarūpakaayuttarūpakādibhedena bahūni eva honti, <hi rend="bold">tāni</hi> rūpakāni <hi rend="bold">ettheva</hi> rūpake antogadhāni. <hi rend="bold">Iti</hi> tasmā kāraṇā tāni visuṃ na vuttāni. Anto majjhe gadhāni pavattānīti viggaho.</p>

<p rend="gatha1">‘‘Sitapupphujjalaṃ lola-nettabhiṅgaṃ tavānanaṃ;</p>

<p rend="gathalast">Kassa nāma mano dhīra, nākaḍḍhati manohara’’nti.</p>

<p rend="unindented">Ettha pupphabhiṅgānaṃ aññamaññayuttattā yuttarūpakaṃ nāma.</p>

<p rend="bodytext">He dhīra <hi rend="bold">sitapupphujjalaṃ</hi> mandahasitasaṅkhātehi kusumehi vijotantaṃ lolanettabhiṅgaṃ manoharaṃ tavānanaṃ kassa nāma mano nākaḍḍhatīti. Imassa paṭipakkhato ayuttarūpakaṃ veditabbaṃ.</p>

<p rend="hangnum" n="222"><hi rend="paranum">222</hi><hi rend="dot">.</hi></p>

<p rend="gatha1"><hi rend="bold">Candimā’kāsapaduma-miccetaṃ khaṇḍarūpakaṃ;</hi></p>

<p rend="gathalast"><hi rend="bold">Duṭṭha’mambhoruhavanaṃ, nettāni’ccādi sundaraṃ</hi>.</p>

<p rend="bodytext" n="222"><hi rend="paranum">222</hi><hi rend="dot">.</hi> Rūpakassa virodhāvirodho upamāyamivo’hituṃ sakkāti upalakkheti <hi rend="bold">‘‘candimā’’</hi>iccādinā. Ettha ākāsassa taḷāke rūpite candassa padumattaṃ rūpakaṃ yuttanti etaṃ <pb ed="M" n="0.0224" /> khaṇḍarūpakaṃ duṭṭhaṃ, ‘‘ambhoruhavanaṃ nettāni’’ccādi tu vacanabhedepi sundaraṃ.</p>

<p rend="bodytext" n="222"><hi rend="paranum">222</hi><hi rend="dot">.</hi> Rūpake dosādosaṃ upamāyaṃ viya parikappetvā gahetabbanti upadisanto āha <hi rend="bold">‘‘candimi’’</hi>ccādi. <hi rend="bold">‘‘Candimā</hi> cando ākāsapaduma’’nti etaṃ <hi rend="bold">khaṇḍarūpakaṃ</hi> ākāsassa taḷākattena anirūpitattā khaṇḍarūpakaṃ nāma. <hi rend="bold">Duṭṭhaṃ</hi> khaṇḍitopamā viya dosaduṭṭhaṃ nāma. <hi rend="bold">‘‘Ambhoruhavanaṃ</hi> nīluppalavanaṃ nettānī’’tiādikaṃ upamānopameyyānaṃ vacananānattepi sundarameva.</p>

<p rend="hangnum" n="223"><hi rend="paranum">223</hi><hi rend="dot">.</hi></p>

<p rend="gatha1"><hi rend="bold">Pariyanto vikappānaṃ, rūpakasso’pamāya ca;</hi></p>

<p rend="gathalast"><hi rend="bold">Natthi yaṃ tena viññeyyaṃ, avutta’manumānato</hi>.</p>

<p rend="bodytext" n="223"><hi rend="paranum">223</hi><hi rend="dot">.</hi> Kimettakā evopamārūpakabhedā? Neti paridīpento avuttaṃ atidisati <hi rend="bold">‘‘pariyanto’’</hi>iccādinā. Rūpakassa upamāya ca <hi rend="bold">vikappānaṃ</hi> pabhedānaṃ <hi rend="bold">pariyanto</hi> avasānaṃ natthi <hi rend="bold">yaṃ</hi> yasmā kāraṇā, <hi rend="bold">tena</hi> kāraṇena <hi rend="bold">avuttaṃ</hi> ihānupātaṃ vikappajātaṃ sabbavikappabyāpakasāmaññalakkhaṇānugatarūpakavikappānusārena viññeyyaṃ. Kasmā? <hi rend="bold">Anumānato</hi> yathāvuttavikappasaṅkhātaliṅgato avuttasesarūpakāvagamasaṅkhātena anumānañāṇenāti attho.</p>

<p rend="bodytext" n="223"><hi rend="paranum">223</hi><hi rend="dot">.</hi> Idāni imesameva upamārūpakānaṃ avuttānantabhedo vuttānusāreneva ñātabboti dassetumāha <hi rend="bold">‘‘pariyanto’’</hi>iccādi. <hi rend="bold">Rūpakassa ca</hi> rūpakālaṅkārassa ca <hi rend="bold">upamāya ca</hi> upamālaṅkārassa ca <hi rend="bold">vikappānaṃ</hi> vividhākārena kappitapakkhānaṃ <hi rend="bold">pariyanto</hi> koṭi <hi rend="bold">yaṃ</hi> yasmā natthi, <hi rend="bold">tena</hi> kāraṇena <hi rend="bold">avuttaṃ</hi> imasmiṃ subodhālaṅkāre avuttapakkhaṃ samūhaṃ <hi rend="bold">anumānato</hi> anumānañāṇena viññeyyanti. Upamārūpakānaṃ sakalamavuttapakkhaṃ byāpetvā ṭhitaṃ sāmaññalakkhaṇaṃ anatikkamitvā vuttehi tehi tehi pakkhasaṅkhātehi liṅgehi <pb ed="M" n="0.0225" /> siddhānumānañāṇena sāmaññalakkhaṇe antogadhānamanuttarūpakasaṅkhātānumeyyānaṃ avabodho sakkāti adhippāyo. Rūpakassa pana upamantogadhattā upamāya niddiṭṭhadosādosaṃ dvinnamapi uttānuttapakkhassa sādhāraṇaṃ hoti.</p>

<p rend="hangnum" n="224"><hi rend="paranum">224</hi><hi rend="dot">.</hi></p>

<p rend="gatha1"><hi rend="bold">Punappunamuccāraṇaṃ, ya’matthassa padassa ca;</hi></p>

<p rend="gathalast"><hi rend="bold">Ubhayesañca viññeyyā, sā’ya’māvutti nāmato</hi>.</p>

<p rend="bodytext" n="224"><hi rend="paranum">224</hi><hi rend="dot">.</hi> Āvuttimadhikiccāha <hi rend="bold">‘‘puna’’</hi>iccādinā. <hi rend="bold">Atthassa</hi> abhidheyyassa <hi rend="bold">padassa</hi> saddassa ca <hi rend="bold">ubhayesaṃ</hi> atthapadānañca <hi rend="bold">punappunaṃ</hi> bhiyyo bhiyyo yaṃ uccāraṇaṃ, <hi rend="bold">sāyaṃ</hi> tividhā nāmato āvutti viññeyyā, uccāraṇavasena ā punappunaṃ vattana<hi rend="bold">māvuttī</hi>ti.</p>

<p rend="bodytext" n="224"><hi rend="paranum">224</hi><hi rend="dot">.</hi> Idāni āvuttiṃ dasseti <hi rend="bold">‘‘punappune’’</hi>ccādinā. <hi rend="bold">Atthassa</hi> saddābhihitaatthassa ca padassa ca <hi rend="bold">ubhayesaṃ</hi> atthapadānañca yaṃ punappunuccāraṇaṃ, <hi rend="bold">sā ayaṃ</hi> tividhā nāmato āvutti iti viññeyyā. <hi rend="bold">Punappune</hi>ti etadabyayaṃ kriyābāhulye vattate. Uccāraṇavasena ā punappunaṃ vattana<hi rend="bold">māvutti</hi>.</p>

<p rend="subhead">Atthāvutti</p>

<p rend="hangnum" n="225"><hi rend="paranum">225</hi><hi rend="dot">.</hi></p>

<p rend="gatha1"><hi rend="bold">Mano harati sabbesaṃ, ādadāti disā dasa;</hi></p>

<p rend="gathalast"><hi rend="bold">Gaṇhāti nimmalattañca, yasorāsi jinassa’yaṃ</hi>.</p>

<p rend="bodytext" n="225"><hi rend="paranum">225</hi><hi rend="dot">.</hi> Udāharati <hi rend="bold">‘‘mano’’</hi>iccādi. Jinassa ayaṃ yasorāsi <hi rend="bold">sabbesaṃ</hi> janānaṃ <hi rend="bold">mano</hi> cittaṃ harati, dasa disā ādadāti sabbadā <note>sabbadhā (ka.)</note> taṃvisayattā, <hi rend="bold">nimmalattaṃ</hi> nimmalabhāvaṃ gaṇhāti, ettha gahaṇalakkhaṇassa <note>dasagahaṇalakkhaṇassa (ka.)</note> atthassa anekehi pariyāyavacanehi āvattitattā ayaṃ atthāvutti.</p>

<p rend="bodytext" n="225"><hi rend="paranum">225</hi><hi rend="dot">.</hi> Udāharati <pb ed="M" n="0.0226" /><hi rend="bold">‘‘mano harati’’</hi>ccādinā. Jinassa ayaṃ yasorāsi <hi rend="bold">sabbesaṃ</hi> sattānaṃ <hi rend="bold">mano</hi> cittaṃ <hi rend="bold">harati</hi> gaṇhāti, dasa disā <hi rend="bold">ādadāti</hi> avisayaṭṭhānābhāvato gaṇhāti, <hi rend="bold">nimmalattañca</hi> bhūtaparisuddhaguṇena nipphannattā gaṇhāti. Ettha ‘‘gaṇhātī’’ti ekassevatthassa ‘‘harati, ādadāti, gaṇhātī’’ti aññehi pariyāyavacanehi āvattitattā ayamatthāvutti nāma. Niggato malehīti ca, tassa bhāvoti ca, yasaso rāsiiti ca viggaho.</p>

<p rend="subhead">Padāvutti</p>

<p rend="hangnum" n="226"><hi rend="paranum">226</hi><hi rend="dot">.</hi></p>

<p rend="gatha1"><hi rend="bold">Vibhāsenti disā sabbā, munino dehakantiyo;</hi></p>

<p rend="gathalast"><hi rend="bold">Vibhā senti ca sabbāpi, candādīnaṃ hatā viya</hi>.</p>

<p rend="bodytext" n="226"><hi rend="paranum">226</hi><hi rend="dot">.</hi><hi rend="bold">‘‘Vibhāsenti’’</hi>ccādi. Munino dehakantiyo sabbā disā <hi rend="bold">vibhāsenti</hi> visesena dīpenti, yato evaṃ tasmā kāraṇā candādīnaṃ sabbāpi <hi rend="bold">vibhā</hi> sobhā <hi rend="bold">hatā</hi> pahatā viya <hi rend="bold">senti</hi> pavattantīti padāvutti.</p>

<p rend="bodytext" n="226"><hi rend="paranum">226</hi><hi rend="dot">.</hi><hi rend="bold">‘‘Vibhāsenti’’</hi>ccādi. Munino dehakantiyo sabbā disā <hi rend="bold">vibhāsenti</hi> yasmā visesena pakāsenti, tasmā candādīnaṃ sabbāpi <hi rend="bold">vibhā</hi> kantiyo <hi rend="bold">hatā</hi> pahatā viya <hi rend="bold">senti</hi> pavattanti ca, ‘‘vibhāsentī’’ti padasseva āvattanato ayaṃ padāvutti nāma. Dehe kantiyoti vākyaṃ.</p>

<p rend="subhead">Ubhayāvutti</p>

<p rend="hangnum" n="227"><hi rend="paranum">227</hi><hi rend="dot">.</hi></p>

<p rend="gatha1"><hi rend="bold">Jitvā viharati klesa-ripuṃ loke jino ayaṃ;</hi></p>

<p rend="gathalast"><hi rend="bold">Viharatyā’rivaggo’yaṃ, rāsībhūtova dujjane</hi>.</p>

<p rend="bodytext" n="227"><hi rend="paranum">227</hi><hi rend="dot">.</hi><hi rend="bold">‘‘Jitvā’’</hi>iccādi. Ayaṃ jino klesaripuṃ jitvā loke <hi rend="bold">viharati</hi> pavattati, ayaṃ tena jito <hi rend="bold">arivaggo</hi> sattusamūho <pb ed="M" n="0.0227" /> dujjane rāsībhūto viya tato aladdhappatiṭṭhattā. ‘‘Viharatī’’ti atthassa padānañca āvuttito ubhayāvutti.</p>

<p rend="bodytext" n="227"><hi rend="paranum">227</hi><hi rend="dot">.</hi><hi rend="bold">‘‘Jitvā’’</hi>iccādi. Ayaṃ jino klesaripuṃ jitvā loke viharati, ayaṃ <hi rend="bold">arivaggo</hi> klesaripusamūho dujjane rāsībhūtova viharatīti. Vāsasaṅkhatassa atthassa ca ‘‘viharatī’’ti padassa ca puna <note>punappunaṃ (?)</note> uccāraṇato ayaṃ ubhayāvutti nāma hoti. Kleso eva ripūti ca, arīnaṃ vaggoti ca, arāsi rāsi abhavīti ca, kucchito janoti ca vākyaṃ.</p>

<p rend="hangnum" n="228"><hi rend="paranum">228</hi><hi rend="dot">.</hi></p>

<p rend="gatha1"><hi rend="bold">Ekattha vattamānampi, sabbavākyopakārakaṃ;</hi></p>

<p rend="gathalast"><hi rend="bold">Dīpakaṃ nāma tañcādi-majjhantavisayaṃ tidhā</hi>.</p>

<p rend="bodytext" n="228"><hi rend="paranum">228</hi><hi rend="dot">.</hi> Dīpakaṃ paridīpayamāha <hi rend="bold">‘‘ekatthe’’</hi>ccādi. <hi rend="bold">Ekattha</hi> vākyassādo majjhe ante vā <hi rend="bold">vattamānampi</hi> kriyājātyādikaṃ <hi rend="bold">sabbassa</hi> abhimatassa kassaci <hi rend="bold">vākyassa</hi> kriyākārakasambandhābhidhāyino padasantānassa upakārakaṃ vākyatthānvayavasena <hi rend="bold">dīpakaṃ nāma,</hi> dīpo viya ekadese vattitopi sakalapadatthavasena sabbavākyaṃ dīpayati pakāsetīti. <hi rend="bold">Tañca</hi> dīpakaṃ ādi ca majjhañca antañca visayo gocaro yassa tādisaṃ <hi rend="bold">tidhā</hi> ādidīpakaṃ majjhadīpakaṃ antadīpakanti tividhaṃ hotīti attho, tampi kriyādīnaṃ vasena paccekaṃ tividhaṃ hoti.</p>

<p rend="bodytext" n="228"><hi rend="paranum">228</hi><hi rend="dot">.</hi> Idāni dīpakālaṅkāraṃ dasseti <hi rend="bold">‘‘ekatthe’’</hi>ccādinā. <hi rend="bold">Ekattha</hi> vākyassa ādimajjhāvasānesvekasmiṃ <hi rend="bold">vattamānampi</hi> kriyājātiguṇattayaṃ <hi rend="bold">sabbavākyopakārakaṃ</hi> vattumicchitakriyākārakasambandhappakāsakapadasantānasaṅkhātavākyassa vākyatthāvabodhavasena payojanaṃ <hi rend="bold">dīpakaṃ nāma</hi> ekaṭṭhāne <pb ed="M" n="0.0228" /> ṭhatvā visayībhūtasabbaṭṭhānagatadabbapakāsakapadīpasamānattā dīpakaṃ nāma hoti. <hi rend="bold">Tañca</hi> dīpakaṃ <hi rend="bold">ādimajjhantavisayaṃ</hi> vākyassa ādivisayaṃ majjhavisayaṃ antavisayañceti tidhā hoti. Etesu ekekamapi kriyājātiguṇabhedena punapi tividhaṃ hotīti viññeyyaṃ. Dīpetīti dīpo, padīpo. Paṭibhāgatthe kappaccayena dīpo viyāti <hi rend="bold">dīpakaṃ</hi>. Vākyassa ādi ca majjhañca antañceti ca, taṃ visayo asseti ca vākyaṃ.</p>

<p rend="subhead">Ādidīpaka</p>

<p rend="hangnum" n="229"><hi rend="paranum">229</hi><hi rend="dot">.</hi></p>

<p rend="gatha1"><hi rend="bold">Akāsi buddho veneyya-bandhūnamamitodayaṃ;</hi></p>

<p rend="gathalast"><hi rend="bold">Sabbapāpehi ca samaṃ-nekatitthiyamaddanaṃ</hi>.</p>

<p rend="bodytext" n="229"><hi rend="paranum">229</hi><hi rend="dot">.</hi> Udāharati <hi rend="bold">‘‘akāsi’’</hi>ccādi. Buddho <hi rend="bold">veneyyā</hi> vinetabbāyeva bandhavo tesaṃ <hi rend="bold">amita</hi>maparimitaṃ <hi rend="bold">udaya</hi>mabhivuddhiṃ akāsi. Na kevalaṃ tameva, sabbapāpehi <hi rend="bold">samaṃ</hi> ekato anekānaṃ titthiyānaṃ maddanañca akāsīti. Iha ‘‘akāsī’’ti kriyāpadenādivattinā sabbameva vākyaṃ dīpayatīti kriyādidīpakametaṃ.</p>

<p rend="bodytext" n="229"><hi rend="paranum">229</hi><hi rend="dot">.</hi><hi rend="bold">‘‘Akāsi’’</hi>ccādi. Buddho veneyyabandhūnaṃ <hi rend="bold">amitodayaṃ</hi> pamāṇarahitābhivuddhiṃ akāsi. Na kevalaṃ tameva, <hi rend="bold">samaṃ</hi> ekakkhaṇe sabbapāpehi sahānekatitthiyamaddanañca akāsīti. Vākyādimhi kriyāya ṭhitattā idaṃ kriyādidīpakaṃ nāma. Amito ca so udayo ceti ca, anekā ca te titthiyā ceti ca, tesaṃ maddanamiti ca viggaho.</p>

<p rend="subhead">Majjhedīpaka</p>

<p rend="hangnum" n="230"><hi rend="paranum">230</hi><hi rend="dot">.</hi></p>

<p rend="gatha1"><hi rend="bold">Dassanaṃ munino sādhu-janānaṃ jāyate’mataṃ;</hi></p>

<p rend="gathalast"><hi rend="bold">Tadaññesaṃ tu jantūnaṃ, visaṃ niccopatāpanaṃ</hi>.</p>

<p rend="bodytext" n="230"><hi rend="paranum">230</hi><hi rend="dot">.</hi><hi rend="bold">‘‘Dassana’’</hi>miccādi. <pb ed="M" n="0.0229" /> Munino dassanaṃ sādhujanānaṃ <hi rend="bold">amataṃ</hi> nibbānaṃ nāma jāyate amatassa sādhanato, <hi rend="bold">tehi</hi> sādhujanehi aññesaṃ jantūnaṃ niccamupatāpetīti <hi rend="bold">niccopatāpanaṃ</hi> visaṃ jāyate, tasmiṃ manopadosassa visasadisattā nirayādidukkhāvahabhāvatoti. Kriyāmajjhadīpakametaṃ.</p>

<p rend="bodytext" n="230"><hi rend="paranum">230</hi><hi rend="dot">.</hi><hi rend="bold">‘‘Dassana’’</hi>miccādi. Munino dassanaṃ sādhujanānaṃ <hi rend="bold">amataṃ</hi> amatasaṅkhātanibbānassa ekantakāraṇattā kāriyopacārena amataṃ bhūtaṃ jāyate, <hi rend="bold">tadaññesaṃ</hi> tehi sādhujanehi aññesaṃ jantūnaṃ tu <hi rend="bold">niccopatāpanaṃ</hi> satatamupatāpakaraṇato <hi rend="bold">visaṃ jāyate</hi> visatulyapaṭighakāraṇattā kāriyopacārena visaṃ bhavatīti. Idaṃ kriyāya majjhe ṭhitattā kriyāmajjhadīpakaṃ. Sādhavo ca te janā ceti ca, tehi aññeti ca vākyaṃ.</p>

<p rend="subhead">Antadīpaka</p>

<p rend="hangnum" n="231"><hi rend="paranum">231</hi><hi rend="dot">.</hi></p>

<p rend="gatha1"><hi rend="bold">Accantakantalāvaṇya-candātapamanoharo;</hi></p>

<p rend="gathalast"><hi rend="bold">Jinānanindu indu ca, kassa nā’nandako bhave</hi>.</p>

<p rend="bodytext" n="231"><hi rend="paranum">231</hi><hi rend="dot">.</hi><hi rend="bold">‘‘Accante’’</hi>ccādi. Accantaṃ <hi rend="bold">kantaṃ</hi> manuññaṃ <hi rend="bold">lāvaṇyaṃ</hi> piyabhāvo, tameva, tamiva vā<hi rend="bold">candātapo</hi> candikā, tena manoharo jinānanindu <hi rend="bold">indu</hi> cando ca <hi rend="bold">kassa</hi> janassa ānandako na bhavatīti. Kriyāntadīpakaṃ.</p>

<p rend="bodytext" n="231"><hi rend="paranum">231</hi><hi rend="dot">.</hi><hi rend="bold">‘‘Accanti’’</hi>ccādi. <hi rend="bold">Accantakantalāvaṇyacandātapamanoharo</hi> atisayena manuññapiyabhāvasaṅkhātavilāsanāmakena candakiraṇena, no ce, atisayena manuññapiyatāsaṅkhātavilāsasadisena candakiraṇena manoharo <hi rend="bold">jinānanindu</hi> sambuddhassa mukhacando <hi rend="bold">ca indu</hi> ca pakaticando ca kassa ānandako na bhave. Idaṃ kriyāya ante ṭhitattā kriyāntadīpakaṃ nāma. Antaṃ atikkantanti ca, tañca taṃ kantañceti ca, <pb ed="M" n="0.0230" /> lavaṇassa bhāvo lāvaṇyaṃ, madhurabhāvo, taṃsadisattā accantakantañca taṃ lāvaṇyañcāti ca, candassa ātapo kiraṇoti ca, accantakantalāvaṇyameva candātapoti ca, candapakkhe accantakantalāvaṇyamiva ca so candātapo cāti ca, tena manoharoti ca, jinānanameva indūti ca vākyaṃ. Iminā kriyādīpakattayeneva avuttajātidīpakaguṇadīpakānipi ñātabbāni.</p>

<p rend="subhead">Mālādīpaka</p>

<p rend="hangnum" n="232"><hi rend="paranum">232</hi><hi rend="dot">.</hi></p>

<p rend="gatha1"><hi rend="bold">Hotā’vippaṭisārāya,</hi></p>

<p rend="gatha2"><hi rend="bold">Sīlaṃ pāmojjahetu so;</hi></p>

<p rend="gatha3"><hi rend="bold">Taṃ pītihetu, sā cā’yaṃ,</hi></p>

<p rend="gathalast"><hi rend="bold">Passaddhādipasiddhiyā</hi>.</p>

<p rend="bodytext" n="232"><hi rend="paranum">232</hi><hi rend="dot">.</hi> Ādidīpakādīsupi tesu payogakkamena pakārantaramatthīti vadati <hi rend="bold">‘‘hoti’’</hi>ccādi. <hi rend="bold">Sīlaṃ</hi> pañcasīlādikaṃ, <hi rend="bold">avippaṭisārāya</hi> pacchānutāpābhāvāya hoti, <hi rend="bold">so</hi> avippaṭisāro <hi rend="bold">pāmojjassa</hi> uppannamattāya pītiyā hetu hoti, <hi rend="bold">taṃ</hi> pāmojjaṃ <hi rend="bold">pītiyā</hi> balavabhūtāya hetu hoti, <hi rend="bold">sā cāyaṃ</hi> pīti <hi rend="bold">passaddhādīnaṃ</hi> passaddhisukhādīnaṃ <hi rend="bold">pasiddhiyā</hi> nipphattiyā hotīti yojanīyaṃ.</p>

<p rend="bodytext" n="232"><hi rend="paranum">232</hi><hi rend="dot">.</hi> Idāni navasu dīpakesu payogavisesena sādhetabbe aññappakāre dasseti <hi rend="bold">‘‘hoti’’</hi>ccādinā. <hi rend="bold">Sīlaṃ</hi> surakkhitaṃ pañcaṅgadasaṅgādisīlaṃ avippaṭisārāya hoti, <hi rend="bold">so</hi> avippaṭisāro <hi rend="bold">pāmojjahetu</hi> hoti uppannamattāya taruṇapītiyā kāraṇaṃ bhavati, <hi rend="bold">taṃ</hi> pāmojjaṃ <hi rend="bold">pītihetu</hi> balavapītikāraṇaṃ hoti, <hi rend="bold">sā ayañca</hi> pīti <hi rend="bold">passaddhādipasiddhiyā</hi> kāyapassaddhicittapassaddhiādīnaṃ siddhiyā hetu hoti. Na vippaṭisāro avippaṭisāro, <hi rend="bold">na</hi>saddo pasajjapaṭisedhe vattate. Pamuditassa bhāvoti ca, tassa hetūti <pb ed="M" n="0.0231" /> ca, passaddhi ādi yesaṃ sukhādīnanti ca, tesaṃ pasiddhīti ca viggaho.</p>

<p rend="hangnum" n="233"><hi rend="paranum">233</hi><hi rend="dot">.</hi></p>

<p rend="gatha1"><hi rend="bold">Iccā’didīpakattepi, pubbaṃ pubbamapekkhinī;</hi></p>

<p rend="gathalast"><hi rend="bold">Vākyamālā pavattāti, taṃ mālādīpakaṃ mataṃ</hi>.</p>

<p rend="bodytext" n="233"><hi rend="paranum">233</hi><hi rend="dot">.</hi> Kimidaṃ tava pakārantaramiccāha <hi rend="bold">‘‘iccādi’’</hi>ccādi. <hi rend="bold">Icce</hi>vamimaṃ yaṃ taṃ mālādīpakaṃ mataṃ. Nanu kriyādidīpakametamiccāha <hi rend="bold">‘‘ādidīpakattepī’’</hi>ti. Yajjapyādidīpakametaṃ <hi rend="bold">pubbaṃ pubbaṃ</hi> vākyaṃ ‘‘hotāvippaṭisārāya sīla’’ntiādikaṃ apekkhinī apekkhamānā <hi rend="bold">vākyānaṃ</hi> yathāvuttānaṃ <hi rend="bold">mālā</hi> paramparā pavattāti. Taṃ yathāvuttaṃ mālādīpakaṃ mataṃ, nādidīpakanti.</p>

<p rend="bodytext" n="233"><hi rend="paranum">233</hi><hi rend="dot">.</hi><hi rend="bold">‘‘Iccādi’’</hi>ccādi. <hi rend="bold">Ādidīpakattepi</hi> kriyādidīpakabhāve satipi <hi rend="bold">vākyamālā</hi> anekavākyena sambajjhamānā paramparā <hi rend="bold">pubbaṃ pubbaṃ</hi> ‘‘hotāvippaṭisārāyā’’tiādikaṃ vākyaṃ apekkhinī pavattā. <hi rend="bold">Iti</hi> idaṃ anantaragatappakāraṃ dīpakaṃ ‘‘mālādīpaka’’nti matanti. Ādimhi dīpakamiti ca, visayopacārena ādi ca taṃ dīpakañcāti ca, mālā eva dīpakamiti ca vākyaṃ.</p>

<p rend="hangnum" n="234"><hi rend="paranum">234</hi><hi rend="dot">.</hi></p>

<p rend="gatha1"><hi rend="bold">Aneneva pakārena, sesānamapi dīpake;</hi></p>

<p rend="gathalast"><hi rend="bold">Vikappānaṃ vidhātabbā-nugatī suddhabuddhibhi</hi>.</p>

<p rend="bodytext" n="234"><hi rend="paranum">234</hi><hi rend="dot">.</hi> Avutte dīpakavikappe atidisanto nigameti <hi rend="bold">‘‘aneni’’</hi>ccādinā. <hi rend="bold">Aneneva</hi> anantarā vuttena <hi rend="bold">pakārena</hi> vidhinā <hi rend="bold">dīpake</hi> dīpakavisaye <note>dīpakavisese (ka.)</note><hi rend="bold">sesāna</hi>mavuttānaṃ <hi rend="bold">vikappānaṃ</hi> jātyādidīpakādibhedānaṃ <hi rend="bold">anugati</hi> avabodho <hi rend="bold">suddhabuddhibhi</hi> parisuddhamatīhi kavīhi <hi rend="bold">vidhātabbā</hi> kātabbāti.</p>

<p rend="bodytext" n="234"><hi rend="paranum">234</hi><hi rend="dot">.</hi> Idāni avuttadīpakānipi atidisati <hi rend="bold">‘‘anenevi’’</hi>ccādinā. <hi rend="bold">Aneneva pakārena</hi> yathāvuttadīpakappakārena <hi rend="bold">dīpake</hi> dīpakavisaye <hi rend="bold">sesānaṃ api</hi> vikappānaṃ avuttajātidīpakaguṇadīpakasaṅkhātānaṃ <pb ed="M" n="0.0232" /> pakkhānaṃ jātyādidīpakaguṇādidīpakādīnaṃ channaṃ mālādīpakānañca <hi rend="bold">anugati</hi> avabodho <hi rend="bold">suddhabuddhibhi</hi> kavīhi <hi rend="bold">vidhātabbā</hi> vuttānusāreneva kātabbā. Visesato asaṅkarato kappīyantīti ca, suddhā buddhi yesanti ca vākyaṃ.</p>

<p rend="hangnum" n="235"><hi rend="paranum">235</hi><hi rend="dot">.</hi></p>

<p rend="gatha1"><hi rend="bold">Visesavacanicchāyaṃ,</hi></p>

<p rend="gatha2"><hi rend="bold">Nisedhavacanaṃ tu yaṃ;</hi></p>

<p rend="gatha3"><hi rend="bold">Akkhepo nāma so’yañca,</hi></p>

<p rend="gathalast"><hi rend="bold">Tidhā kālappabhedato</hi>.</p>

<p rend="bodytext" n="235"><hi rend="paranum">235</hi><hi rend="dot">.</hi> Akkhepamupakkhipati <hi rend="bold">‘‘visesi’’</hi>ccādinā. <hi rend="bold">Visesassa</hi> yassa kassaci vacanicchāyaṃ yaṃ <hi rend="bold">nisedhassa</hi> paṭisedhassa <hi rend="bold">vacanaṃ</hi> vutti, <hi rend="bold">so</hi> akkhepo nāma akkhipanaṃ paṭisedhoti katvā. <hi rend="bold">Soya</hi>makkhepo ca <hi rend="bold">kālappabhedato</hi> atītādito <hi rend="bold">tidhā</hi> tippakāro.</p>

<p rend="bodytext" n="235"><hi rend="paranum">235</hi><hi rend="dot">.</hi> Idāni akkhepaṃ dasseti <hi rend="bold">‘‘visese’’</hi>ccādinā. <hi rend="bold">Visesavacanicchāyaṃ tu</hi> yassa kassaci padatthavisesassa kathanicchāya eva yaṃ <hi rend="bold">nisedhavacanaṃ</hi> paṭisedhavacanaṃ atthi, <hi rend="bold">so</hi> paṭisedho <hi rend="bold">akkhepo</hi> nāma akkhepālaṅkāro nāma. <hi rend="bold">Ayañca</hi> akkhepo <hi rend="bold">kālappabhedato</hi> atītādikālavisesena tidhā hoti. Visesassa kassaci vacananti ca, tasmiṃ icchāti ca, nisedhassa paṭisedhassa vacanamiti ca, akkhipanaṃ paṭikkhipananti ca, kālassa kriyāya vā pabhedoti ca vākyaṃ.</p>

<p rend="hangnum" n="236"><hi rend="paranum">236</hi><hi rend="dot">.</hi></p>

<p rend="gatha1"><hi rend="bold">Ekākī’nekasenaṃ taṃ, māraṃsavijayījino;</hi></p>

<p rend="gathalast"><hi rend="bold">Kathaṃ ta’matha vā tassa, pāramībalamīdisaṃ</hi>.</p>

<p rend="centre">Atītakkhepo.</p>

<p rend="bodytext" n="236"><hi rend="paranum">236</hi><hi rend="dot">.</hi><hi rend="bold">‘‘Ekāki’’</hi>ccādi. So jino <hi rend="bold">ekākī</hi> eko samāno anekasenaṃ taṃ māraṃ <hi rend="bold">vijayi</hi> parājesi, taṃ kathaṃ yujjate. <pb ed="M" n="0.0233" /> Atha vā kiṃ na yujjate, yato <hi rend="bold">tassa</hi> jinassa <hi rend="bold">pāramī</hi> samatiṃsavidhā pāramitā eva balaṃ <hi rend="bold">īdisaṃ</hi> yādisaṃ tassa vijayakāraṇanti. Ettha ekākittakāraṇasāmatthiyā māravijayāyogabuddhi ‘‘sasenaṃ māraṃ vijitavāti kathaṃ yujjatī’’ti evamākārā atītā akkhittāti atītakkhepoyaṃ.</p>

<p rend="bodytext" n="236"><hi rend="paranum">236</hi><hi rend="dot">.</hi> Idāni udāharati <hi rend="bold">‘‘ekāki’’</hi>ccādinā. <hi rend="bold">Sa jino</hi> so sabbaññū <hi rend="bold">ekākī</hi> asahāyo adutiyo anekasenaṃ taṃ māraṃ <hi rend="bold">vijayī</hi> ajinīti, taṃ kathaṃ yujjati. Atha vā yujjateva, <hi rend="bold">tassa</hi> jinassa <hi rend="bold">pāramībalaṃ</hi> samatiṃsapāramībalaṃ samatiṃsapāramītāsaṅkhatasenā <hi rend="bold">īdisa</hi>mīdisāti. Buddhassa adutiyabhāvañca mārassa saparivārabhāvañca nissāya kassaci uppannā ‘‘ekākinā kathamanekaseno māro jito’’ti viparītabuddhi atītamāravijayavisayattā atītā hoti, ‘‘tassa pāramībalaṃ īdisa’’nti atthavisesassa kathanicchāya ‘‘atha vā’’ti niddiṭṭhapaṭisedhavacanena akkhittanti atītassa akkhepanato atītakkhepo nāma.</p>

<p rend="hangnum" n="237"><hi rend="paranum">237</hi><hi rend="dot">.</hi></p>

<p rend="gatha1"><hi rend="bold">Kiṃ citte’jāsamugghātaṃ,</hi></p>

<p rend="gatha2"><hi rend="bold">Appatto’smiti khijjase;</hi></p>

<p rend="gatha3"><hi rend="bold">Paṇāmo nanu soyeva,</hi></p>

<p rend="gathalast"><hi rend="bold">Sakimpi sugate kato</hi>.</p>

<p rend="centre">Vattamānakkhepo.</p>

<p rend="bodytext" n="237"><hi rend="paranum">237</hi><hi rend="dot">.</hi><hi rend="bold">‘‘Kiṃ citte’’</hi>ccādi. Citta <hi rend="bold">ejāya</hi> taṇhāya samugghātaṃ sabbathā appavattiṃ appattosmīti kiṃ khijjase, tuccho tava khedo. Sugate <hi rend="bold">sakimpi</hi> ekavārampi kato paṇāmo <hi rend="bold">soyeva</hi> taṇhāya samugghātoyeva nanu ekantakāraṇattā tassāti vattamānakkhepoyaṃ vattamānassa khedassākkhitattā.</p>

<p rend="bodytext" n="237"><hi rend="paranum">237</hi><hi rend="dot">.</hi><hi rend="bold">‘‘Kiṃ citte’’</hi>ccādi. <pb ed="M" n="0.0234" /> He <hi rend="bold">citta ejāsamugghātaṃ</hi> ejāsaṅkhatāya taṇhāya samucchedapahānaṃ appattosmīti kiṃ khijjase, tuccho tava khedo. Tathā hi <hi rend="bold">sugate</hi> buddhavisaye sakimpi kato paṇāmo <hi rend="bold">soyeva nanu</hi> taṇhāsamucchedassa ekantakāraṇattā kāraṇakāriyānamabhedabuddhiyā so ejāsamugghātoyeva kiṃ na bhavati, bhavatyeva. ‘‘Paṇāmo’’tyādivisesakathanādhippāyena ‘‘kiṃ khijjase’’ti cittassa vattamānakhedassa paṭisedhitattā ayaṃ vattamānakkhepo nāma. Ejāya samugghātoti vākyaṃ.</p>

<p rend="hangnum" n="238"><hi rend="paranum">238</hi><hi rend="dot">.</hi></p>

<p rend="gatha1"><hi rend="bold">Saccaṃ na te gamissanti, sivaṃ sujanagocaraṃ;</hi></p>

<p rend="gathalast"><hi rend="bold">Micchādiṭṭhiparikkanta-mānasā ye sudujjanā</hi>.</p>

<p rend="centre">Anāgatakkhepo.</p>

<p rend="bodytext" n="238"><hi rend="paranum">238</hi><hi rend="dot">.</hi><hi rend="bold">‘‘Sacca’’</hi>miccādi. Sujanagocaraṃ <hi rend="bold">sivaṃ</hi> santipadaṃ te <hi rend="bold">saccaṃ</hi> niyataṃ na gamissanti. Ye <hi rend="bold">micchādiṭṭhiyā</hi> sassatādikāya <hi rend="bold">parikkantaṃ</hi> abhibhūtaṃ <hi rend="bold">mānasaṃ</hi> cittaṃ yesaṃ tādisā suṭṭhu atisayena dujjanāti yojanīyaṃ. Ayamanāgatakkhepo bhāvino gamanassākkhittattā.</p>

<p rend="gatha1">‘‘Jīvitāsā balavatī, dhanāsā dubbalā mama;</p>

<p rend="gathalast">Gaccha vā tiṭṭha vā kanta, mamāvatthā niveditā’’ti <note>kābyādāsa 2.139</note>.</p>

<p rend="unindented">Ayamanādarakkhepoti evamādayo tu tabbhedāyevāti upekkhitā.</p>

<p rend="bodytext" n="238"><hi rend="paranum">238</hi><hi rend="dot">.</hi><hi rend="bold">‘‘Sacca’’</hi>miccādi. <hi rend="bold">Sujanagocaraṃ</hi> sādhūnaṃ visayagataṃ <hi rend="bold">sivaṃ</hi> santipadaṃ te <hi rend="bold">sacca</hi>mekantena na gamissanti. Ke? Ye micchādiṭṭhiparikkantamānasā sudujjanā, teyevāti. ‘‘Micchādiṭṭhī’’tiādivisesassa kathanādhippāyena ‘‘te na gamissantī’’ti titthiyānaṃ bhāvino nibbānagamanassa buddhiyā paṭisiddhattā <pb ed="M" n="0.0235" /> ayaṃ anāgatakkhepo nāma. Micchā viparītā ca sā diṭṭhi cāti ca, tāya parikkantaṃ mānasaṃ yesanti ca vākyaṃ.</p>

<p rend="gatha1">‘‘Jīvitāsā balavatī, dhanāsā dubbalā mama;</p>

<p rend="gathalast">Gaccha vā tiṭṭha vā kanta, mamāvatthā niveditā’’ –</p>

<p rend="bodytext">Tyādiko anādarakkhepopi dassitātītakkhepādīhi anaññattā visuṃ na vutto. Ayaṃ panettha attho – he <hi rend="bold">kanta</hi> vallabha mama jīvitāsā balavatī hoti, dhanāsā dubbalā, tvaṃ gaccha vā tiṭṭha vā, <hi rend="bold">mamāvatthā</hi> mama pakati <hi rend="bold">niveditā</hi> viññāpitā. ‘‘Ettha mamāvatthā niveditā’’ti visesassa kathanādhippāyena ‘‘gaccha vā tiṭṭha vā’’ti iminā anādaravacanena attano vallabhassa vattamānassa anāgatassa vā gamanassa paṭisedhitattā vattamānakkhepo vā anāgatakkhepo vā hoti.</p>

<p rend="hangnum" n="239"><hi rend="paranum">239</hi><hi rend="dot">.</hi></p>

<p rend="gatha1"><hi rend="bold">Ñeyyo sotthantaranyāso,</hi></p>

<p rend="gatha2"><hi rend="bold">Yo’ññavākyatthasādhano;</hi></p>

<p rend="gatha3"><hi rend="bold">Sabbabyāpī visesaṭṭho,</hi></p>

<p rend="gathalast"><hi rend="bold">Hivisiṭṭha’ssa bhedato</hi>.</p>

<p rend="bodytext" n="239"><hi rend="paranum">239</hi><hi rend="dot">.</hi> Atthantaranyāsaṃ nyāsayati <hi rend="bold">‘‘ñeyyi’’</hi>ccādinā. <hi rend="bold">Aññavākyatthasādhano</hi> aññassa vattumicchitassa kassaci vākyatthassa sādhano samatthako kassacideva atthassa parassa nyāso yo, so atthantaranyāso ñeyyo atthantarassa kassaci vatthuno nyāso payogoti katvā. Tassa bhedamāha <hi rend="bold">‘‘sabbe’’</hi>ccādinā. <hi rend="bold">Assa</hi> atthantaranyāsassa <hi rend="bold">bhedato</hi> vikappato <hi rend="bold">hivisiṭṭhā hi</hi>saddena visesitā sabbabyāpī ca visesaṭṭho cāti ime bhavanti. Nanu pativatthūpamāya imassa ca ko bhedoti? Saccaṃ, tathāpi ubhayattha atthantaranyāsamattena sadisattepi yattha mukhyato sāmyappatītisabbhāvo, sā pativatthūpamā. Yattha pana sādhanarūpassevatthantaranyāso, so atthantaranyāsoti pākaṭoyevubhinnaṃ bhedoti.</p>

<p rend="bodytext" n="239"><hi rend="paranum">239</hi><hi rend="dot">.</hi> Idāni atthantaranyāsaṃ dasseti <hi rend="bold">‘‘ñeyya’’</hi>ccādinā. <hi rend="bold">Yo aññavākyatthasādhano</hi> aññavākyatthassa sādhano hoti, aññavākyatthaṃ sādheti, so atthantaranyāso sādhiyavākyatthato aññatthassa ṭhapanaṃ kathanaṃ ‘‘atthantaranyāso’’ti ñeyyo, <hi rend="bold">assa</hi> atthantaranyāsassa <hi rend="bold">bhedato</hi> pabhedena sabbabyāpī visesaṭṭho ca, eteyeva <hi rend="bold">hi</hi>visiṭṭhā cāti cattāro bhavanti. Attho ca so antaro añño ceti ca, tassa nyāsoti ca, sabbaṃ byāpeti sīlenāti ca, visese padese tiṭṭhatīti ca, <hi rend="bold">hi</hi>saddena visiṭṭhāti ca vākyaṃ.</p>

<p rend="subhead">Hi-rahitasabbabyāpī</p>

<p rend="hangnum" n="240"><hi rend="paranum">240</hi><hi rend="dot">.</hi></p>

<p rend="gatha1"><hi rend="bold">Tepi lokahitāsattā, sūriyo candimā api</hi><note>candimārapi (sī.)</note>;</p>

<p rend="gathalast"><hi rend="bold">Atthaṃ passa gamissanti, niyamo kena laṅghyate</hi>.</p>

<p rend="bodytext" n="240"><hi rend="paranum">240</hi><hi rend="dot">.</hi> Udāharati <hi rend="bold">‘‘tepi’’</hi>ccādi. Lokassa <hi rend="bold">hite</hi> abhivuddhiyaṃ <hi rend="bold">āsattā</hi> abhirattā sūriyo candimā apīti te mahantāpi <hi rend="bold">atthaṃ</hi> udayavipariyāsa’mabhāvaṃ gamissanti, na <note>gamissantā puna (ka.)</note> tatheva tiṭṭhanti, ‘‘passe’’ti tamavabodhayati. Tathā hi niyamo ‘‘bhāvo nāma na pāyini. Sabbe saṅkhārā vayadhammino’’ti ayaṃ niyati. <hi rend="bold">Kena</hi> nāma vatthunā <hi rend="bold">laṅghyate</hi> atikkamituṃ sakkāti. Ayaṃ <hi rend="bold">hi</hi>saddarahito sabbabyāpī atthantaranyāso tādisassa niyamassa sabbagatattā.</p>

<p rend="bodytext" n="240"><hi rend="paranum">240</hi><hi rend="dot">.</hi><hi rend="bold">‘‘Tepi’’</hi>ccādi. <hi rend="bold">Lokahitāsattā</hi> lokābhivuddhiyaṃ laggā sūriyo api candimā api tepi mahānubhāvā <hi rend="bold">atthaṃ</hi> vināsaṃ gamissanti, <hi rend="bold">passa</hi> etesaṃ pākaṭaṃ vināsaṃ <pb ed="M" n="0.0237" /> olokehi. Tathā hi <hi rend="bold">niyamo</hi> ‘‘sabbe saṅkhārā aniccā’’ti sabbapadatthamanatikkamma pavattaniyamo <hi rend="bold">kena laṅghyate</hi> paccayasamuppannena kena padatthena atikkamyateti. Ayaṃ <hi rend="bold">hi</hi>saddarahito atthagamanasaṅkhāto niyamo sabbattha gatoti sabbabyāpī atthantaranyāso. Pativatthūpamāya ca atthantaranyāsassa ca atthantaranyāsattena tulyattepi tattha sādhammapakāsattasabhāvo, ettha vuttatthassa sādhanasabhāvoti evamimesaṃ nānattaṃ subyattaṃ. <hi rend="bold">Apī</hi>ti sambhāvanāyaṃ, dutiyo <hi rend="bold">api</hi>saddo samuccaye.</p>

<p rend="subhead">Hi-sahitasabbabyāpī</p>

<p rend="hangnum" n="241"><hi rend="paranum">241</hi><hi rend="dot">.</hi></p>

<p rend="gatha1"><hi rend="bold">Satthā devamanussānaṃ, vasī sopi munissaro;</hi></p>

<p rend="gathalast"><hi rend="bold">Gatova nibbutiṃ sabbe, saṅkhārā na hi sassatā</hi>.</p>

<p rend="bodytext" n="241"><hi rend="paranum">241</hi><hi rend="dot">.</hi><hi rend="bold">‘‘Satthā’’</hi>iccādi. <hi rend="bold">Devamanussānaṃ</hi> devānañca manussānañca ukkaṭṭhaparicchedavasena <hi rend="bold">satthā</hi> diṭṭhadhammikasamparāyikehi paramatthehi yathārahaṃ anusāsatīti, <hi rend="bold">vasī</hi> pañcahi vasitāhi atisayavasīhi vasippatto sopi munissaro <hi rend="bold">nibbutiṃ</hi> khandhaparinibbānasaṅkhātaṃ <hi rend="bold">gato</hi> pattoyeva, <hi rend="bold">hi</hi>saddo samatthane. Sabbe <hi rend="bold">saṅkhārā</hi> paccayasamuppannā <hi rend="bold">na sassatā</hi> na niccā uppādavayadhammattā aniccā. Ayampi <hi rend="bold">hi</hi>saddasahitasabbabyāpī atthantaranyāso aniccatāya sabbagatattāti.</p>

<p rend="bodytext" n="241"><hi rend="paranum">241</hi><hi rend="dot">.</hi><hi rend="bold">‘‘Satthā’’</hi>iccādi. Devamanussānaṃ ukkaṭṭhavasena <hi rend="bold">satthā</hi> diṭṭhadhammikasamparāyikatthehi yathārahamanusāsako <hi rend="bold">vasī</hi> vuṭṭhānaadhiṭṭhānādīsu pañcasu vasibhāvesu sātisayaṃ issariyavā so munissaro api <hi rend="bold">nibbutiṃ</hi> khandhanibbānaṃ gato eva. <hi rend="bold">Hi</hi> tatheva, sabbe saṅkhārā sassatā na hontīti. Ayaṃ <hi rend="bold">hi</hi>saddasahito aniccatāya sabbagatattā sabbabyāpī atthantaranyāso. Vaso assa atthīti vākyaṃ.</p>

<p rend="subhead">Hi-rahitavisesaṭṭha</p>

<p rend="hangnum" n="242"><hi rend="paranum">242</hi><hi rend="dot">.</hi></p>

<p rend="gatha1"><hi rend="bold">Jino <pb ed="M" n="0.0238" /> saṃsārakantārā, janaṃ pāpeti nibbutiṃ;</hi></p>

<p rend="gathalast"><hi rend="bold">Nanu yuttā gati sā’yaṃ, vesārajjasamaṅginaṃ</hi>.</p>

<p rend="bodytext" n="242"><hi rend="paranum">242</hi><hi rend="dot">.</hi><hi rend="bold">‘‘Jino’’</hi>iccādi. Jino saṃsāroyeva kantāro duggamattā, tato <hi rend="bold">janaṃ</hi> sakalampi lokaṃ nibbutiṃ pāpeti. <hi rend="bold">Nanu</hi> pasiddhiyamanumatiyaṃ vā. Sāyaṃ <hi rend="bold">gati</hi> nibbutipāpanasaṅkhātā pavatti, vigato sārado bhayamassāti visārado, tassa bhāvo nibbhayatā <note>nibbhayatāya (ka.)</note><hi rend="bold">vesārajjaṃ,</hi> tena <hi rend="bold">samaṅgīnaṃ</hi> yuttānaṃ. <hi rend="bold">Yuttā</hi>ti anurūpāti. Ayaṃ <hi rend="bold">hi</hi>saddavirahito visesaṭṭho atthantaranyāso, vesārajjasamaṅgīnameva tathābhāvato na sabbabyāpī.</p>

<p rend="bodytext" n="242"><hi rend="paranum">242</hi><hi rend="dot">.</hi><hi rend="bold">‘‘Jino’’</hi>iccādi. Jino <hi rend="bold">janaṃ</hi> sattalokaṃ saṃsārakantārā nibbutiṃ pāpeti, sā ayaṃ <hi rend="bold">gati</hi> pavatti <hi rend="bold">vesārajjasamaṅgīnaṃ</hi> catuvesārajjaguṇasamannāgatānaṃ tathāgatānaṃ yuttā nanūti. Ayaṃ janānaṃ nibbānaṃ pāpanā vesārajjasamaṅgīnaṃyeva āveṇikattā visesaṭṭho <hi rend="bold">hi</hi>saddarahito atthantaranyāso. Vigato sārado bhayaṃ asseti ca, kassa bhāvoti ca, tena samaṅginoti ca vākyaṃ. <hi rend="bold">Nanū</hi>ti pasiddhiyaṃ anumatiyaṃ vā vattate. Dvinnampi attho vuttanayena ñātabbo.</p>

<p rend="subhead">Hi-sahitavisesaṭṭha</p>

<p rend="hangnum" n="243"><hi rend="paranum">243</hi><hi rend="dot">.</hi></p>

<p rend="gatha1"><hi rend="bold">Surattaṃ te’dharapuṭaṃ, jina rañjeti mānasaṃ;</hi></p>

<p rend="gathalast"><hi rend="bold">Sayaṃ rāgaparītā hi, pare rañjenti saṅgate</hi>.</p>

<p rend="bodytext" n="243"><hi rend="paranum">243</hi><hi rend="dot">.</hi><hi rend="bold">‘‘Suratta’’</hi>miccādi. Jina <hi rend="bold">te</hi> tava <hi rend="bold">surattaṃ</hi> bimbaphalasamānavaṇṇattā adharapuṭaṃ <hi rend="bold">mānasaṃ</hi> passataṃ yesaṃ kesañci <hi rend="bold">rañjeti</hi> pīṇetīti. <hi rend="bold">Hi</hi> samatthane, tathā hīti attho. Sayaṃ <pb ed="M" n="0.0239" /> yena kenaci <hi rend="bold">rāgena</hi> rattavaṇṇena anurāgena vā <hi rend="bold">parītā</hi> gatā <hi rend="bold">saṅgate</hi> attanā saṃsaṭṭhe <hi rend="bold">pare</hi> aññe rañjenti rattavaṇṇe anuratte vā karontīti sasileso sādhano. Ayañca <hi rend="bold">hi</hi>saddasahito visesaṭṭho atthantaranyāso tathābhāvassa tathāvidhānameva sambhavato.</p>

<p rend="bodytext" n="243"><hi rend="paranum">243</hi><hi rend="dot">.</hi><hi rend="bold">‘‘Suratta’’</hi>miccādi. Bho <hi rend="bold">jina</hi> te tava <hi rend="bold">surattaṃ</hi> adharapuṭaṃ oṭṭhayugaḷaṃ <hi rend="bold">mānasaṃ</hi> passantānaṃ <note>pasannacittaṃ (ka.)</note> cittaṃ <hi rend="bold">rañjeti</hi> pīṇayati. <hi rend="bold">Hi</hi> tatheva, sayaṃ <hi rend="bold">rāgaparītā</hi> rattavaṇṇena anurāgena vā yuttā <hi rend="bold">saṅgate</hi> attanā saṃsaṭṭhe <hi rend="bold">pare</hi> aññe <hi rend="bold">rañjenti</hi> rattavaṇṇe anuratte vā karonti. Idaṃ tesaṃ sabhāvameveti. Ayaṃ īdisānameva āveṇikattā visesaṭṭho <hi rend="bold">hi</hi>saddasahito atthantaranyāso. Puṭasadisattā adharo eva puṭamiti ca, rāgena parītā yuttāti ca viggaho.</p>

<p rend="hangnum" n="244"><hi rend="paranum">244</hi><hi rend="dot">.</hi></p>

<p rend="gatha1"><hi rend="bold">Vācce gamme’tha vatthūnaṃ,</hi></p>

<p rend="gatha2"><hi rend="bold">Sadisatte pabhedanaṃ;</hi></p>

<p rend="gatha3"><hi rend="bold">Byatireko’ya’mapye’ko-</hi></p>

<p rend="gathalast"><hi rend="bold">Bhayabhedā catubbidho</hi>.</p>

<p rend="bodytext" n="244"><hi rend="paranum">244</hi><hi rend="dot">.</hi> Byatirekavikappamāha <hi rend="bold">‘‘vācce’’</hi>iccādinā. <hi rend="bold">Vatthūnaṃ</hi> vattumicchitānaṃ kesañci vatthūnaṃ <hi rend="bold">sadisatte</hi> kathañci vatthūnaṃ tulyatte <hi rend="bold">vācce</hi> saddena vācakena paṭipādite atha <hi rend="bold">gamme</hi> asaddapaṭipādite sabbatthabalena pakaraṇādinā ñāte vā, na kevalaṃ saddapaṭipādite. <hi rend="bold">Pabhedanaṃ</hi> tesameva vatthūnaṃ visesakathanaṃ <hi rend="bold">byatireko</hi> byatirecanaṃ puthakkaraṇanti katvā. <hi rend="bold">Ayaṃ</hi> byatirekopi <hi rend="bold">ekobhayabhedā</hi> ekabyatireko ubhayabyatirekoti vāccagammānaṃ paccekaṃ visesena catubbidho.</p>

<p rend="bodytext" n="244"><hi rend="paranum">244</hi><hi rend="dot">.</hi> Idāni <pb ed="M" n="0.0240" /> byatirekaṃ dasseti <hi rend="bold">‘‘vācce’’</hi>iccādinā. <hi rend="bold">Vatthūnaṃ</hi> vattumicchitānaṃ kesañci padatthānaṃ <hi rend="bold">sadisatte</hi> yena kenaci ākārena samānatte <hi rend="bold">vācce</hi> vācakasaddena paṭipādanīye <hi rend="bold">atha</hi> puna <hi rend="bold">gamme</hi> tasmiṃyeva sadisatte atthasattisaṅkhātasāmatthiyena gammamāne <hi rend="bold">pabhedanaṃ</hi> tesaṃyeva vatthūnaṃ nānattakathanaṃ byatireko nāma. <hi rend="bold">Ayampi</hi> byatireko <hi rend="bold">ekobhayabhedā</hi> byatirecanasaṅkhātaputhakkaraṇasāmaññena abhinnopi vāccagammānaṃ dvinnaṃ paccekameva ekabyatireko ubhayabyatirekoti visesena catubbidho hoti. Sadisānaṃ bhāvoti ca, pakārena bhedanaṃ kathanamiti ca, byatirecanaṃ puthakkaraṇamiti ca, eko ca ubhayo cāti ca, tesaṃ bhedo visesananti ca viggaho.</p>

<p rend="subhead">Vāccaekabyatireka</p>

<p rend="hangnum" n="245"><hi rend="paranum">245</hi><hi rend="dot">.</hi></p>

<p rend="gatha1"><hi rend="bold">Gambhīrattamahattādi-</hi></p>

<p rend="gatha2"><hi rend="bold">Guṇā jaladhinā jina;</hi></p>

<p rend="gatha3"><hi rend="bold">Tulyo tva’masi bhedo tu,</hi></p>

<p rend="gathalast"><hi rend="bold">Sarīrene’disena te</hi>.</p>

<p rend="bodytext" n="245"><hi rend="paranum">245</hi><hi rend="dot">.</hi> Udāharati <hi rend="bold">‘‘gambhīra’’</hi>iccādi. Tvaṃ <hi rend="bold">gambhīrattaṃ</hi> agādhatā ajjhāsayavisiṭṭhatā ca <hi rend="bold">mahattaṃ</hi> vepullaṃ guṇamahantatā ca taṃ ādi yassa upakāritādino, tasmā guṇā <hi rend="bold">jaladhinā</hi> sāgarena tulyo. ‘‘Asī’’tisaddapaṭipāditaṃ sadisattaṃ vuttaṃ. Bhedaṃ dasseti <hi rend="bold">‘‘bhedo tu’’</hi>iccādinā. <hi rend="bold">Bhedo tu</hi> viseso pana sāgarena saha <hi rend="bold">īdisena</hi> dissamānena karacaraṇādimatā rucirena te <hi rend="bold">sarīreneva</hi> hetunā, nāññathā, tassedisaṃ sarīraṃ natthīti. Sadisatte paṭipādite ekabyatirekoyaṃ ekasmiṃ jine vattamānena dhammena upameyyopamānabhūtajinasāgarānaṃ tassa bhedassa patīyamānattā.</p>

<p rend="bodytext" n="245"><hi rend="paranum">245</hi><hi rend="dot">.</hi> Idāni <pb ed="M" n="0.0241" /> tamudāharati <hi rend="bold">‘‘gambhīratti’’</hi>ccādinā. He <hi rend="bold">jina</hi> tvaṃ gambhīrattamahattādiguṇā jaladhinā tulyo asi. Iminā vākyena jinasāgarānaṃ dvinnaṃ saddena vāccasadisattaṃ vuttaṃ. <hi rend="bold">Bhedo tu</hi> sāgarena saha tava viseso pana <hi rend="bold">te</hi> tuyhaṃ <hi rend="bold">īdisena</hi> evarūpena dissamānahatthapādādiavayavayuttena <hi rend="bold">sarīrena</hi> sarīrahetunā hoti. Dvinnaṃ vatthūnaṃ vattabbasadisattaṃ vatvā iminā vākyena ‘‘īdisena sarīrenā’’ti ekasmiṃyeva jinapadatthe visesakathanena jaladhito jinapadatthassa visuṃ katattā sadisatte saddena vācce sati ayamekabyatireko nāma. Gambhīrassa gambhīraguṇayuttassa sāgarassa vā gambhīrajjhāsayasamaṅgino jinassa vā bhāvoti ca, mahato pakatiyā mahato sāgarassa vā guṇehi mahato jinassa vā bhāvoti ca, gambhīrattañca mahattañcāti ca, taṃ ādi yassa upakāritādinoti ca, so ca so guṇo ceti ca vākyaṃ.</p>

<p rend="subhead">Vāccaubhayabyatireka</p>

<p rend="hangnum" n="246"><hi rend="paranum">246</hi><hi rend="dot">.</hi></p>

<p rend="gatha1"><hi rend="bold">Mahāsattā’tigambhīrā, sāgaro sugatopi ca;</hi></p>

<p rend="gathalast"><hi rend="bold">Sāgaro’ñjanasaṅkāso, jino cāmīkarajjuti</hi>.</p>

<p rend="bodytext" n="246"><hi rend="paranum">246</hi><hi rend="dot">.</hi><hi rend="bold">‘‘Mahā’’</hi>iccādi. Sāgaro sugatopi cāti te ubho <hi rend="bold">mahantā sattā</hi> makarādayo yattha sāgare, <hi rend="bold">mahantaṃ</hi> vā <hi rend="bold">sattaṃ</hi> sammappadhānaṃ yassa sugatassa, <hi rend="bold">atigambhīrā</hi> atisayena agādhā iti. Sadisatābhedamāha <hi rend="bold">‘‘sāgaro’’</hi>iccādinā. Sāgaro <hi rend="bold">añjanasaṅkāso</hi> añjanena tulyo, kaṇhoti vuttaṃ hoti. Jino tu cāmīkarassa suvaṇṇasseva juti sobhā asseti <hi rend="bold">cāmīkarajjuti</hi>. Vācce sadisatte ubhayabyatirekoyaṃ ubhayattha vattamānena guṇena ubhinnamupamānopameyyānaṃ bhedassa patīyamānattā.</p>

<p rend="bodytext" n="246"><hi rend="paranum">246</hi><hi rend="dot">.</hi><hi rend="bold">‘‘Mahā’’</hi>iccādi. <pb ed="M" n="0.0242" /> Sāgaro sugatopi cāti ime dve <hi rend="bold">mahāsattā</hi> kamena timitimiṅgalādimahāsattā ca, lābhālābhādīsu anaññasādhāraṇattā mahantatādibhāvasaṅkhātasadisattayuttā ca, <hi rend="bold">atigambhīrā</hi> avagāhitumasakkuṇeyyattā ca, ajjhāsayagambhīrattā ca dvepi atigambhīrā honti. Tesu sāgaro añjanasaṅkāso, jino <hi rend="bold">cāmīkarajjuti</hi> suvaṇṇasadisakantiyutto hoti. Ettha pubbaddhena dvinnaṃ vatthūnaṃ sadisattaṃ vatvā aparaddhena tadubhayavatthugatavisesena tesaṃ dvinnamaññamaññato visesitattā sadisatte saddena vattabbe sati ayaṃ ubhayabyatireko nāma. Mahantā sattā macchakacchapādayo yattha sāgareti vā, mahantaṃ sattaṃ samānabhāvo yassa sugatassāti vā, atisayena gambhīrāti ca, añjanena saṅkāso sadisoti ca, cāmīkarassa iva juti asseti ca vākyaṃ.</p>

<p rend="subhead">Gammaekabyatireka</p>

<p rend="hangnum" n="247"><hi rend="paranum">247</hi><hi rend="dot">.</hi></p>

<p rend="gatha1"><hi rend="bold">Na santāpāpahaṃ nevi-cchitadaṃ migalocanaṃ;</hi></p>

<p rend="gathalast"><hi rend="bold">Muninda nayanadvandaṃ, tava tagguṇabhūsitaṃ</hi>.</p>

<p rend="bodytext" n="247"><hi rend="paranum">247</hi><hi rend="dot">.</hi><hi rend="bold">‘‘Ni’’</hi>ccādi. Migassa locanaṃ santāpaṃ kilesapariḷāhaṃ apahanati hiṃsatīti <hi rend="bold">santāpāpahaṃ</hi> na bhavati. Neva icchitaṃ saggamokkhasampattiṃ dadātīti <hi rend="bold">nevicchitadaṃ</hi>. Muninda tava nayanānaṃ dvandaṃ yugaḷaṃ tu <hi rend="bold">tehi</hi> yathāvuttehi santāpāpahattaicchitadatta<hi rend="bold">guṇehi bhūsita</hi>malaṅkataṃ. Ettha pana migalocananayanānaṃ dīghattādinā sadisattaṃ patīyate. Gamme sadisatte ekabyatirekoyaṃ vuttanayena.</p>

<p rend="bodytext" n="247"><hi rend="paranum">247</hi><hi rend="dot">.</hi><hi rend="bold">‘‘Na santā’’</hi>iccādi. <hi rend="bold">Migalocanaṃ</hi> migapotakacakkhuyugaḷaṃ <hi rend="bold">santāpāpahaṃ</hi> kilesasantāpāpahaṃ na hoti. <hi rend="bold">Icchitadaṃ</hi> lokehi patthitalokiyalokuttaratthānaṃ dāyakaṃ <pb ed="M" n="0.0243" /> na hoti. He <hi rend="bold">muninda</hi> tava nayanadvandaṃ pana <hi rend="bold">tagguṇabhūsitaṃ</hi> janasantāpāpahānādiyathāvuttaguṇehi sobhitaṃ hoti, iha santāpāpahananādīnaṃ paṭisedhadvārena upamānopameyyabhūtaubhayalocanasaṅkhātavatthūnaṃ dīghaputhulatādisadisadhammaṃ sāmatthiyena pakāsetvā aparaddhena santāpāpahananādiguṇahetu jinanayanānaṃ visuṃ katattā sadisatte gammamāne ayamekabyatireko nāma. Santāpaṃ apahanati hiṃ satīti ca, icchitaṃ dadātīti ca, te ca te guṇā cāti ca, tehi bhūsitanti ca vākyaṃ.</p>

<p rend="subhead">Gammaubhayabyatireka</p>

<p rend="hangnum" n="248"><hi rend="paranum">248</hi><hi rend="dot">.</hi></p>

<p rend="gatha1"><hi rend="bold">Munindānana’mambhoja-mesaṃ nānatta’mīdisaṃ;</hi></p>

<p rend="gathalast"><hi rend="bold">Suvuttāmatasandāyi, vadanaṃ ne’disa’mbujaṃ</hi>.</p>

<p rend="bodytext" n="248"><hi rend="paranum">248</hi><hi rend="dot">.</hi><hi rend="bold">‘‘Muninda’’</hi>iccādi. Munindānanaṃ ambhojañceti yāni vatthūni kantādinā patīyamānattā sadisatthāni, esaṃ <hi rend="bold">nānattaṃ</hi> bhedo īdisaṃ. Kathaṃ? Vadanaṃ suvuttāmataṃ saddhammāmataṃ sandadātīti <hi rend="bold">suvuttāmatasandāyi,</hi> ambujaṃ tu nedisanti. Iminā bhedena imesaṃ visadisattā ‘‘esa’’ntyādināhu. Patīyamānena sadisānīti gamme sadisatte ubhayabyatirekoyaṃ vuttanayeneti.</p>

<p rend="bodytext" n="248"><hi rend="paranum">248</hi><hi rend="dot">.</hi><hi rend="bold">‘‘Muninda’’</hi>iccādi. Munindānanaṃ ambhojañceti imesaṃ dvinnaṃ nānattaṃ īdisaṃ. Kathanti ce? <hi rend="bold">Esaṃ</hi> dvinnaṃ vadanaṃ <hi rend="bold">suvuttāmatasandāyi</hi> suṭṭhu vuttattā suvuttasaṅkhātassa saddhammāmatassa dāyakaṃ hoti, ambujaṃ tu <hi rend="bold">edisaṃ na</hi> īdisaṃ na hoti, tādisaṃ dhammāmataṃ na dadātīti adhippāyo. ‘‘Esaṃ nānattamīdisa’’nti vacanena sugandhakantimattādīhi guṇehi dvinnampi bhedo natthīti gammamānattā taṃ pakāsetvā aparaddhena vadanato ambujassa, ambujato vadanassa visuṃ katattā sadisatte gammamāne ayamubhayabyatireko nāma. Nānā anekappakārānaṃ <pb ed="M" n="0.0244" /> bhāvoti ca, sādhu vuttamiti ca, tameva amatanti ca, taṃ sammā deti sīlenāti ca vākyaṃ.</p>

<p rend="hangnum" n="249"><hi rend="paranum">249</hi><hi rend="dot">.</hi></p>

<p rend="gatha1"><hi rend="bold">Pasiddhaṃ kāraṇaṃ yattha, nivattetvā’ññakāraṇaṃ;</hi></p>

<p rend="gathalast"><hi rend="bold">Sābhāvikatta’matha vā, vibhābyaṃ sā vibhāvanā</hi>.</p>

<p rend="bodytext" n="249"><hi rend="paranum">249</hi><hi rend="dot">.</hi> Vibhāvanaṃ sambhāveti <hi rend="bold">‘‘pasiddha’’</hi>miccādinā. <hi rend="bold">Yattha</hi> alaṅkatiyaṃ <hi rend="bold">pasiddhaṃ</hi> lokappatītaṃ <hi rend="bold">kāraṇaṃ</hi> kiñci <hi rend="bold">nivattetvā</hi> nirasya <hi rend="bold">aññaṃ kāraṇaṃ</hi> pasiddhakāraṇato aññaṃ nimittaṃ <hi rend="bold">vibhābyaṃ</hi> avagamyate. Yattha kāraṇantaraṃ natthi, tattha kā gatīti āha <hi rend="bold">‘‘sābhāvikatta’’</hi>ntiādi. <hi rend="bold">Atha vā</hi> pakkhantare, sābhāvikaṃ <note>sābhāvikattaṃ (ka.)</note> dhammatāsiddhaṃ, tassa bhāvo <hi rend="bold">sābhāvikattaṃ</hi> vibhābyaṃ, <hi rend="bold">sā</hi> tādisī <hi rend="bold">vibhāvanā</hi> viññeyyā, vibhāvīyate pakāsīyate kāraṇantaraṃ sābhāvikattaṃ vā etāyāti, etissanti vā katvā.</p>

<p rend="bodytext" n="249"><hi rend="paranum">249</hi><hi rend="dot">.</hi> Idāni vibhāvanaṃ dasseti <hi rend="bold">‘‘pasiddha’’</hi>miccādinā. <hi rend="bold">Yattha</hi> alaṅkāre <hi rend="bold">pasiddhaṃ</hi> lokappatītaṃ <hi rend="bold">kāraṇaṃ</hi> taṃtaṃguṇasādhanahetuṃ <hi rend="bold">nivattetvā</hi> paṭisedhetvā <hi rend="bold">aññakāraṇaṃ</hi> lokappasiddhakāraṇato aññaṃ kāraṇaṃ, <hi rend="bold">atha vā</hi> no ce pasiddhakāraṇato aññakāraṇe labbhamāne <hi rend="bold">sābhāvikattaṃ</hi> dhammatāsiddhaguṇaṃ <hi rend="bold">vibhābyaṃ</hi> pakāsanīyaṃ hoti, sā vibhāvanā nāma hoti, kāraṇantaravibhāvanā sābhāvikavibhāvanāti duvidhā hotīti adhippāyo. Aññañca taṃ kāraṇañceti ca, sassa attano bhāvoti ca, tena sambhūtamiti ca, tassa bhāvoti ca, vibhāvīyati aññakāraṇaṃ sābhāvikattaṃ vā etāya vibhāvanāya, etissaṃ vibhāvanāyanti ca vāti viggaho.</p>

<p rend="subhead">Kāraṇantaravibhāvanā</p>

<p rend="hangnum" n="250"><hi rend="paranum">250</hi><hi rend="dot">.</hi></p>

<p rend="gatha1"><hi rend="bold">Anañjitā’sitaṃ <pb ed="M" n="0.0245" /> nettaṃ, adharo rañjitā’ruṇo;</hi></p>

<p rend="gathalast"><hi rend="bold">Samānatā bhamu cā’yaṃ, jinā’nāvañchitā tava</hi>.</p>

<p rend="bodytext" n="250"><hi rend="paranum">250</hi><hi rend="dot">.</hi> Udāharati <hi rend="bold">‘‘anañjita’’</hi>iccādi. Jina tava nettañca <hi rend="bold">anañjitaṃ</hi> añjanasalākāya yavataṭṭhīnamaphuṭṭhameva <hi rend="bold">asitaṃ</hi> kaṇhaṃ, adharo ca <hi rend="bold">anañjito</hi>yeva lākhārāgādinā <hi rend="bold">aruṇo</hi> ratto, ayaṃ bhamu ca <hi rend="bold">anāvañchitā</hi> ussāhena yena kenaci anāmitā samānā <hi rend="bold">samānatā</hi> suṭṭhu ānatā, tato sabbaṃ lokiyaṃ taveti. Ettha pasiddhakāraṇamañjanādi, tannivattanepi kāraṇantaramatthādināvagamyate, tañca kammaṃ, kāriyassa akāraṇattāyogatoti kāraṇantaravibhāvanā’yaṃ.</p>

<p rend="bodytext" n="250"><hi rend="paranum">250</hi><hi rend="dot">.</hi> Idāni udāharati <hi rend="bold">‘‘anañji’’</hi>ccādinā. He <hi rend="bold">jina</hi> tava <hi rend="bold">nettaṃ</hi> pakatimadhuraṃ nayanayugaḷañca <hi rend="bold">anañjitaṃ</hi> vilocanānaṃ kaṇhattasādhanatthaṃ lokappasiddhaañjanehi anañjitaṃ samānaṃ <hi rend="bold">asitaṃ</hi> bhavantarasiddhena kusalakammena nīlaṃ hoti, adharo <hi rend="bold">ca arañjito</hi> kenaci rāgena arañjito samāno <hi rend="bold">aruṇo</hi> rattohoti, ayaṃ bhamu ca <hi rend="bold">anāvañchitā</hi> kenaci vāyāmena anāmitā samānā <hi rend="bold">samānatā</hi> suṭṭhu ānatā hotīti. Ettha nayanaadharabhamūnaṃ kaṇharattakuṭilaguṇasādhane lokappasiddhāni añjanāni kāraṇāni paṭisedhetvā nettādīnaṃ asitādibhāvakathaneneva kāraṇavinimuttassa kāriyassa loke avijjamānattā atthappakaraṇādinā asitādibhāvassa kāraṇaṃ nāma pubbajātiyaṃ siddhakusalakammamevāti patīyamānattā ayaṃ kāraṇantaravibhāvanā nāma. Na añjitanti ca, na rañjitoti ca, na āvañchitoti ca vākyaṃ. Nasaddo pasajjapaṭisedhe vattate. Saṃ sammā ānatāti viggaho.</p>

<p rend="subhead">Sābhāvikavibhāvanā</p>

<p rend="hangnum" n="251"><hi rend="paranum">251</hi><hi rend="dot">.</hi></p>

<p rend="gatha1"><hi rend="bold">Na <pb ed="M" n="0.0246" /> hoti khalu dujjanya-</hi></p>

<p rend="gatha2"><hi rend="bold">Mapi dujjanasaṅgame;</hi></p>

<p rend="gatha3"><hi rend="bold">Sabhāvanimmalatare,</hi></p>

<p rend="gathalast"><hi rend="bold">Sādhujantūna cetasi</hi>.</p>

<p rend="bodytext" n="251"><hi rend="paranum">251</hi><hi rend="dot">.</hi><hi rend="bold">‘‘Na hoti’’</hi>ccādi. Dujjanehi saha <hi rend="bold">saṅgame</hi> samāgame satyapi <hi rend="bold">sādhujantūnaṃ</hi> sappurisānaṃ sabhāvena tādisena payogena vināva <hi rend="bold">nimmalatare</hi> atisayena nimmale cetasi <hi rend="bold">dujjanyaṃ</hi> sujanetarabhāvo na hoti tādisātisayasādhuttasamāyogatoti. Iha kiñcāpi <hi rend="bold">sabhāva</hi>saddena sabbathā hetunivattanaṃ kataṃ, tathāpi yonisomanasikārāditathāvidhanimittamattheva. Tathāpi loko tamanapekkhamāno, pasiddhañca kāraṇaṃ tādisamapassanto sābhāvikaṃ phalaṃ voharati, tadanusārena ca sābhāvikaṃ phalaṃ vibhābyateti, ayaṃ sābhāvikaphalavibhāvanā.</p>

<p rend="bodytext" n="251"><hi rend="paranum">251</hi><hi rend="dot">.</hi><hi rend="bold">‘‘Na hoti’’</hi>ccādi. <hi rend="bold">Dujjanasaṅgame api</hi> dujjanehi saha vāse satipi sādhujantūnaṃ <hi rend="bold">sabhāvanimmalatare</hi> kiñci payogaṃ vinā pakatiyā eva atinimmale cetasi <hi rend="bold">dujjanyaṃ</hi> dujjanaguṇaṃ <hi rend="bold">khalu</hi> ekantena na hotīti. Iha cittanimmalahetubhūtānaṃ yonisomanasikārādīnaṃ vijjamānattepi lokena taṃ kāraṇaṃ anapekkhitvā aññampi pasiddhakāraṇaṃ cittanimmalakāraṇamadisvā sabhāvasiddhaṃ nimmalanti vohariyamānattāteneva lokavohārānusārena ‘‘sabhāvanimmalatare’’ti sabbākārena kāraṇaṃ paṭisedhaṃ katvā sabhāvasiddhanimmalattasaṅkhātaphalassa pakāsitattā ayaṃ sābhāvikaphalavibhāvanā nāma. Dujjanānaṃ bhāvoti ca, sassa attano bhāvoti ca, tena nimmalataranti ca vākyaṃ.</p>

<p rend="hangnum" n="252"><hi rend="paranum">252</hi><hi rend="dot">.</hi></p>

<p rend="gatha1"><hi rend="bold">Janako</hi><pb ed="M" n="0.0247" /><note>kārako (sī.)</note><hi rend="bold">ñāpako ceti,</hi></p>

<p rend="gatha2"><hi rend="bold">Duvidhā hetavo siyuṃ;</hi></p>

<p rend="gatha3"><hi rend="bold">Paṭisaṅkharaṇaṃ tesaṃ,</hi></p>

<p rend="gathalast"><hi rend="bold">Alaṅkāratayo’ditaṃ</hi>.</p>

<p rend="bodytext" n="252"><hi rend="paranum">252</hi><hi rend="dot">.</hi> Hetuṃ niddisati <hi rend="bold">‘‘janako’’</hi>iccādinā. <hi rend="bold">Janako</hi> bhāvābhāvarūpassa nibbatyādikāriyassa kārako <hi rend="bold">ñāpako</hi> vijjamānasseva kassaci sambandhato kutoci paṭibodhako cāti hetavo duvidhā siyuṃ. Nanu kimettha asanaṃ <note>bhūsanaṃ (?)</note>, kevalaṃ ‘‘anenetaṃ karīyatī’’ti sarūpakathanamatta, <note>na tu (?)</note> viseso tu na <note>na tu (?)</note> koci visesarūpo vācālaṅkāroti visesaṃ yojayati <hi rend="bold">‘‘paṭī’’</hi>tiādinā. <hi rend="bold">Tesaṃ</hi> kāriyuppādayogīnaṃ hetūnaṃ <hi rend="bold">paṭisaṅkharaṇaṃ</hi> upabrūhanaṃ visiṭṭhabhāvena pariphuṭaṃ katvā yāthāvato kathanaṃ <hi rend="bold">alaṅkāratāya</hi> bandhabhūsanarūpena <hi rend="bold">uditaṃ</hi> abhihitaṃ visesarūpattā, na panetenetaṃ karīyatīti.</p>

<p rend="bodytext" n="252"><hi rend="paranum">252</hi><hi rend="dot">.</hi> Idāni hetvālaṅkāraṃ dasseti <hi rend="bold">‘‘janako’’</hi>ccādinā. <hi rend="bold">Janako</hi> ca kassaci ‘‘sattā asattā’’ti vuttassa bhāvābhāvasaṅkhātakāriyassa janakahetu ca <hi rend="bold">ñāpako ca</hi> kassaci vijjamānattaṃ aññena kenaci sambandhena avabodhento ñāpakahetu cāti evaṃ hetavo duvidhā siyuṃ. Iha phalapakāsakahetumhi vuccamāne ‘‘iminā hetunā idaṃ phalaṃ jāta’’nti sarūpakathanamattaṃ vinā visesarūpālaṅkāro idha natthīti āsaṅkiya alaṅkārasarūpaviseso esoti dassetumaparaddhamāha. <hi rend="bold">Tesaṃ</hi> phalapakāsanakhamānaṃ hetūnaṃ <hi rend="bold">paṭisaṅkharaṇaṃ</hi> visiṭṭhabhāvena pakāsaṃ katvā tatvato kathanaṃ <hi rend="bold">alaṅkāratāya</hi> alaṅkārasabhāvena <hi rend="bold">uditaṃ</hi> pasiddhaṃ hoti, kavīhi patthitaṃ vā hoti. Sāliaṅkurādīnaṃ sālibījādayo viya janyassa accantopakārako janakahetu <pb ed="M" n="0.0248" /> nāma, vijjamānaaggiādīnaṃ dhūmādayo viya kassaci vijjamānattañāpako ñāpakahetu nāma. Alaṅkārassa bhāvo alaṅkāratā. Alaṅkāratayāti chandaṃ nissāya mattāhāni.</p>

<p rend="hangnum" n="253"><hi rend="paranum">253</hi><hi rend="dot">.</hi></p>

<p rend="gatha1"><hi rend="bold">Bhāvābhāvakiccavasā,</hi></p>

<p rend="gatha2"><hi rend="bold">Cittahetuvasāpi ca;</hi></p>

<p rend="gatha3"><hi rend="bold">Bhedā’nantā idaṃ tesaṃ,</hi></p>

<p rend="gathalast"><hi rend="bold">Mukhamattanidassanaṃ</hi>.</p>

<p rend="bodytext" n="253"><hi rend="paranum">253</hi><hi rend="dot">.</hi> Udāharati <hi rend="bold">‘‘bhāva’’</hi>iccādi. <hi rend="bold">Bhāvo</hi> sattā ca, <hi rend="bold">abhāvo</hi> asattā ca, teyeva kiccāni tesaṃ vasena ca, <hi rend="bold">cittā</hi> pasiddhahetuviparītā acchariyārahā hetavo tesaṃ vasenāpi ca <hi rend="bold">bhedā</hi> hetuvikappā <hi rend="bold">anantā</hi> anavaviyo <note>anavadhayo (?)</note>, yato evaṃ tasmā <hi rend="bold">tesaṃ</hi> hetūnaṃ idaṃ mukhamattanidassanaṃ, tasmā tammukhena sakkā hetuvisese pavisitunti.</p>

<p rend="bodytext" n="253"><hi rend="paranum">253</hi><hi rend="dot">.</hi><hi rend="bold">‘‘Bhāvā’’</hi>iccādi. <hi rend="bold">Bhāvābhāvakiccavasā</hi> bhāvaabhāvasaṅkhatasattāasattākriyāvasena ca, <hi rend="bold">cittahetuvasāpi ca</hi> pasiddhahetuno viruddhena acchariyahetūnaṃ pabhedena ca, <hi rend="bold">bhedā</hi> hetuvisesā <hi rend="bold">anantā</hi> yasmā apariyantā honti, tasmā <hi rend="bold">idaṃ</hi> vakkhamānaṃ <hi rend="bold">tesaṃ</hi> hetūnaṃ <hi rend="bold">mukhamattanidassanaṃ</hi> avasesahetūnaṃ ogāhaṇadvāramattassa nidassanaṃ hoti. Bhāvo ca abhāvo cāti ca, teyeva kiccānīti ca, tesaṃ vaso bhedoti ca, cittā vicittā ca te hetavo cāti ca, tesaṃ vasoti ca, mukhameva mukhamattaṃ, mukhañca taṃ vā mattaṃ sāmaññañceti ca, tassa nidassanamiti ca vākyaṃ. <hi rend="bold">Matta</hi>saddo avadhāraṇe sāmaññe vā vattate.</p>

<p rend="hangnum" n="254"><hi rend="paranum">254</hi><hi rend="dot">.</hi></p>

<p rend="gatha1"><hi rend="bold">Paramatthapakāseka-</hi></p>

<p rend="gatha2"><pb ed="M" n="0.0249" /><hi rend="bold">Rasā sabbamanoharā;</hi></p>

<p rend="gatha3"><hi rend="bold">Munino desanā’yaṃ me,</hi></p>

<p rend="gathalast"><hi rend="bold">Kāmaṃ toseti mānasaṃ</hi>.</p>

<p rend="centre">Bhāvakicco kārakahetu.</p>

<p rend="bodytext" n="254"><hi rend="paranum">254</hi><hi rend="dot">.</hi> Udāharati <hi rend="bold">‘‘paramattha’’</hi>iccādi. Paramatthasabhāvassa nāmarūpādino pakāsoyeva <hi rend="bold">ekaraso</hi> asahāyakiccaṃ yassā sā tādisī. Sabbesaṃ mano haratīti <hi rend="bold">sabbamanoharā</hi> munino ayaṃ desanā me <hi rend="bold">mānasaṃ</hi> cittaṃ <hi rend="bold">kāma</hi>mekantena tosetīti ayaṃ bhāvakicco kārakahetu santosasattāya kāraṇato.</p>

<p rend="bodytext" n="254"><hi rend="paranum">254</hi><hi rend="dot">.</hi> Idāni udāharati <hi rend="bold">‘‘paramattha’’</hi>iccādinā. <hi rend="bold">Paramatthapakāsekarasā</hi> nāmarūpakhandhaāyatanādiuttamatthānaṃ pakāsanasaṅkhāta asahāyakiccavatī <hi rend="bold">sabbamanoharā</hi> vohārānurūpena visayabhāvūpagamanena sabbesaṃ manoharā munino ayaṃ desanā <hi rend="bold">me</hi> mayhaṃ mānasaṃ <hi rend="bold">kāmaṃ</hi> ekantena tosetīti. Buddhassa dhammadesanā pubbe avijjamānassa santosassa sattāsaṅkhātasamuppādaṃ karotīti kārakahetu nāma hoti. Sā ca desanā ‘‘mānasaṃ tosetī’’ti ettakena adassetvā ‘‘paramatthapakāsekarasā’’ti savisesanaṃ katvā vuttattā alaṅkāroti abhimatā. Eko ca so raso ceti ca, paramatthapakāsoyeva ekaraso ekakiccamasseti ca viggaho. <hi rend="bold">Bhāvakicco</hi> bhāvasaṅkhātaṃ sattākiccaṃ katvā pavatto <hi rend="bold">kārakahetu</hi> janakahetu.</p>

<p rend="hangnum" n="255"><hi rend="paranum">255</hi><hi rend="dot">.</hi></p>

<p rend="gatha1"><hi rend="bold">Dhīrehi saha saṃvāsā, saddhammassā’bhiyogato;</hi></p>

<p rend="gathalast"><hi rend="bold">Niggaheni’ndriyānañca, dukkhassu’pasamo siyā</hi>.</p>

<p rend="centre">Abhāvakicco kārakahetu.</p>

<p rend="bodytext" n="255"><hi rend="paranum">255</hi><hi rend="dot">.</hi><hi rend="bold">‘‘Dhīrehi’’</hi>ccādi. <pb ed="M" n="0.0250" /><hi rend="bold">Dhīrehi</hi> sappaññehi saha <hi rend="bold">saṃvāsā</hi> saṃsaggena ca, <hi rend="bold">saddhammassa</hi> sambuddhadesitassa <hi rend="bold">abhiyogato</hi> abhyāsena ca, <hi rend="bold">indriyānaṃ</hi> cakkhādīnaṃ <hi rend="bold">niggahena</hi> visayappavattinirodharūpena vijayena ca hetunā <hi rend="bold">dukkhassa</hi> pañcakkhandhasaṅkhatassa anuppādanirodhasaṅkhāto <hi rend="bold">upasamo siyā</hi> bhaveyyāti ayaṃ abhāvakicco kārakahetu anuppādanirodhasaṅkhātassa abhāvassa kāraṇato.</p>

<p rend="bodytext" n="255"><hi rend="paranum">255</hi><hi rend="dot">.</hi><hi rend="bold">‘‘Dhīrehi’’</hi>ccādi. Dhīrehi saha <hi rend="bold">saṃvāsā</hi> samaggavāsena ca, <hi rend="bold">saddhammassa</hi> buddhadesitassa <hi rend="bold">abhiyogato</hi> nirantarābhyāsena ca, <hi rend="bold">indriyānaṃ</hi> cakkhuādīnaṃ <hi rend="bold">niggahena</hi> rūpādiārammaṇesu subhādiggahaṇassa nivāraṇena cāti imehi kāraṇehi <hi rend="bold">dukkhassa</hi> khandhāyatanādikassa <hi rend="bold">upasamo</hi> anuppādanirodho khandhaparinibbānaṃ vā siyāti. Abhiṇhaso yogoti viggaho. <hi rend="bold">Abhāvakicco</hi> dukkhassa upasamasaṅkhātaṃ asattākiccaṃ katvā pavatto <hi rend="bold">kārakahetu</hi> avijjamānasaṅkhātāya asattāya uppādanato janakahetu nāma. Abhāvo kiccamasseti ca, kārako ca so hetu cāti ca vākyaṃ. Bhāvakiccopi vuttabyatirekato ñāyati.</p>

<p rend="hangnum" n="256"><hi rend="paranum">256</hi><hi rend="dot">.</hi></p>

<p rend="gatha1"><hi rend="bold">Muninda candasaṃvādi-kantabhāvopasobhinā;</hi></p>

<p rend="gathalast"><hi rend="bold">Mukheneva subodhaṃ te, manaṃ pāpābhinissaṭaṃ</hi>.</p>

<p rend="centre">Bhāvakicco ñāpakahetu.</p>

<p rend="bodytext" n="256"><hi rend="paranum">256</hi><hi rend="dot">.</hi><hi rend="bold">‘‘Munindi’’</hi>ccādi. <hi rend="bold">Muninde</hi>ti āmantanaṃ. <hi rend="bold">Te</hi> tava <hi rend="bold">candasaṃvādinā</hi> candasadisena kantabhāvena <hi rend="bold">upasobhinā</hi> sobhamānena mukheneva <hi rend="bold">pāpehi</hi> rāgādīhi <hi rend="bold">abhinissaṭaṃ</hi> byapagataṃ <hi rend="bold">manaṃ</hi> cittaṃ <hi rend="bold">subodhaṃ</hi> suṭṭhu viññāyatīti ayaṃ bhāvakicco ñāpakahetu avabodhasattāya ñāpanato.</p>

<p rend="bodytext" n="256"><hi rend="paranum">256</hi><hi rend="dot">.</hi><hi rend="bold">‘‘Muninda’’</hi>iccādi. He <hi rend="bold">muninda te</hi> tava <hi rend="bold">candasaṃvādikantabhāvopasobhinā</hi> candakantabhāvasadisena kantabhāvena sobhamānena mukhena <hi rend="bold">manaṃ</hi> tuyhaṃ cittaṃ <hi rend="bold">pāpābhinissaṭaṃ</hi> rāgādīhi kilesehi nikkhantanti <hi rend="bold">subodhaṃ</hi> suṭṭhu viññāyatīti. Iha mukhaṃ manakantabhāvasambandhena samannāgataṃ sayaṃ vijjamānameva kilesāpagamassa avabodhasattaṃ ñāpetīti bhāvakicco ñāpakahetu nāma jāto. Candena abhedopacārato candalāvaṇyena saṃvādī sadisoti ca, so ca so kantabhāvo ceti ca, tena upasobhitoti ca, pāpehi abhinissaṭanti ca vākyaṃ.</p>

<p rend="hangnum" n="257"><hi rend="paranum">257</hi><hi rend="dot">.</hi></p>

<p rend="gatha1"><hi rend="bold">Sādhuhatthāravindāni, saṅkocayatite kathaṃ;</hi></p>

<p rend="gathalast"><hi rend="bold">Muninda caraṇadvanda-rāgabālātapo phusaṃ</hi>.</p>

<p rend="centre">Ayuttakārī cittahetu.</p>

<p rend="bodytext" n="257"><hi rend="paranum">257</hi><hi rend="dot">.</hi><hi rend="bold">‘‘Sādhu’’</hi>iccādi. Muninda te caraṇānaṃ dvandassa rāgo bālo ca so ātapo ceti <hi rend="bold">rāgabālātapo</hi> taruṇakiraṇasamūho lohitattādinā sādhūnaṃ hatthāravindāni kantādinā <hi rend="bold">phusaṃ</hi> visārittenā’masanto kathaṃ <hi rend="bold">saṅkocayati</hi> makulayati, añjalipaṇāmabandhena ayuttametaṃ. Bālātapo hi padumānamummīlanahetu, ayaṃ tu apubbo bālātapo yo padumāni nimīletīti anucitakāriyakāraṇā ayuttakārī cittahetu, evaṃvidho viññeyyo bhāvakiccattepīti.</p>

<p rend="bodytext" n="257"><hi rend="paranum">257</hi><hi rend="dot">.</hi><hi rend="bold">‘‘Sādhu’’</hi>iccādi. He <hi rend="bold">muninda te</hi> tava <hi rend="bold">caraṇadvandarāgabālātapo</hi> pādayugaḷassa aruṇavaṇṇasaṅkhataabhinavasūriyakiraṇo <hi rend="bold">sādhuhatthāravindāni</hi> sujanānaṃ karapadumāni <hi rend="bold">phusaṃ</hi> attano sabbabyāpittā phusanto kathaṃ <hi rend="bold">saṅkocayati</hi> karasampuṭarūpena makulayatīti. Bālātapo nāma padumavikasanaṃ vinā saṅkocanaṃ na karoti, eso ātapo acchariyo vicittoti gamyamānattā ayuttasaṅkocasattākaraṇato ayaṃ ayuttakārī cittahetu <pb ed="M" n="0.0252" /> nāma. Ayuttaṃ karotīti ca, cittañca taṃ hetu cāti ca vākyaṃ.</p>

<p rend="hangnum" n="258"><hi rend="paranum">258</hi><hi rend="dot">.</hi></p>

<p rend="gatha1"><hi rend="bold">Saṅkocayanti jantūnaṃ, pāṇipaṅkeruhāni’ha;</hi></p>

<p rend="gathalast"><hi rend="bold">Munindacaraṇadvanda-nakhacandāna’maṃsavo</hi>.</p>

<p rend="centre">Yuttakārī cittahetu.</p>

<p rend="bodytext" n="258"><hi rend="paranum">258</hi><hi rend="dot">.</hi><hi rend="bold">‘‘Saṅkocayanti’’</hi>ccādi. Munindassa pādānaṃ dvande nakhā eva candā kantādinā tesaṃ <hi rend="bold">aṃsavo</hi> kiraṇā <hi rend="bold">iha</hi> loke <hi rend="bold">jantūnaṃ</hi> sattānaṃ pāṇayo eva paṅkeruhāni kantādinā saṅkocayanti paṇāmakaraṇasampuṭarūpena milīyantīti <note>milāyayantīti (?)</note> yuttakārī cittahetu candato paṅkajasaṅkocassa ucitattā. Vuttanayepīti.</p>

<p rend="bodytext" n="258"><hi rend="paranum">258</hi><hi rend="dot">.</hi><hi rend="bold">‘‘Saṅko’’</hi>iccādi. <hi rend="bold">Munindacaraṇadvandanakhacandānaṃ</hi> sambuddhassa pādadvande nakhāvalisaṅkhātānaṃ candānaṃ <hi rend="bold">aṃsavo</hi> raṃsayo <hi rend="bold">iha</hi> loke jantūnaṃ pāṇipaṅkeruhāni <hi rend="bold">saṅkocayanti</hi> karasampuṭākārena saṅkocayanti makulaṃ karontīti. Candakiraṇehi kattabbāya eva padumasaṅkocasattāya katattā ca, pakaticandakiraṇakattabbakiccassa candamarīcisamānaaññādiṭṭhapubbavicitraaṃsūhi katattā ca ayaṃ yuttakārī cittahetu nāma. Pāṇayo ca te paṅkeruhāni ceti ca, munindassa caraṇadvandamiti ca, tasmiṃ nakhānīti ca, teva candāti ca vākyaṃ.</p>

<p rend="hangnum" n="259"><hi rend="paranum">259</hi><hi rend="dot">.</hi></p>

<p rend="gatha1"><hi rend="bold">Uddiṭṭhānaṃ padatthānaṃ, anuddeso</hi><note>anudeso (?)</note><hi rend="bold">yathākkamaṃ;</hi></p>

<p rend="gathalast"><hi rend="bold">Saṅkhyāna’miti niddiṭṭhaṃ, yathāsaṅkhyaṃ kamopi ca</hi>.</p>

<p rend="bodytext" n="259"><hi rend="paranum">259</hi><hi rend="dot">.</hi> Kamaṃ vivaritumupakkamati <hi rend="bold">‘‘uddiṭṭhāna’’</hi>miccādi. <hi rend="bold">Uddiṭṭhānaṃ</hi> pubbe vuttānaṃ <hi rend="bold">padatthānaṃ</hi> vatthūnaṃ kesañci <hi rend="bold">yathākkamaṃ</hi> uddesakkamānatikkamena <pb ed="M" n="0.0253" /><hi rend="bold">anuddeso</hi> puna atthantaraniddesanayena anukathanaṃ <note>kathanaṃ (?)</note> ‘‘saṅkhyāna’’mityapi ca, ‘‘yathāsaṅkhya’’mityapi ca <hi rend="bold">niddiṭṭhaṃ</hi> vuttaṃ. Vidheyyattā tesaṃ padhānattamiti tadapekkhāya napuṃsakattaṃ, anuvaditabbattānuddesassāppadhānattamiti na pulliṅgapariggaho. ‘‘Kamo’’iccapi niddiṭṭhoti liṅgavipariṇāmo.</p>

<p rend="bodytext" n="259"><hi rend="paranum">259</hi><hi rend="dot">.</hi> Idāni kamālaṅkāraṃ uddisati <hi rend="bold">‘‘uddiṭṭhāna’’</hi>miccādinā. <hi rend="bold">Uddiṭṭhānaṃ</hi> paṭhamakathitānaṃ padatthānaṃ <hi rend="bold">yathākkamaṃ</hi> uddiṭṭhakkamamanatikkamma <hi rend="bold">anuddeso</hi> atthantaraṃ nissāya punakathanaṃ ‘‘saṅkhyāna’’miti ca, ‘‘yathāsaṅkhya’’miti ca niddiṭṭhaṃ, kamopi ca niddiṭṭho. Ettha pasiddhaṃ anuddesaṃ pubbaddhena anuvaditvā appasiddhaṃ kamampi kamapariyāyaṃ saṅkhyānayathāsaṅkhyadvayampi aparaddhena vidadhāti. Ettha vidhātabbaṃ dassetuṃ anuvādassa āhariyamānattā anuvādo appadhāno, vidhātabbo padhāno. Yañhi vidhātabbaṃ, taṃ padhānaṃ, itaramappadhānanti iminā kāraṇena vuccati. Tasmā ‘‘niddiṭṭha’’nti ‘‘saṅkhyānaṃ, yathāsaṅkhya’’nti dvayaṃ apekkhāya (tassa appadhānattā) <note>idaṃ padadvayaṃ sīhaḷabyākhyāyaṃ na dissati</note> napuṃsakaṃ hoti. ‘‘Kamo’’ti apekkhāya ‘‘niddiṭṭho’’ti pulliṅgo hoti. Appadhāno anuddesoti nāpekkhati. Kamamanatikkammāti ca, saṅkhyāya anabhikkamoti ca vākyaṃ.</p>

<p rend="hangnum" n="260"><hi rend="paranum">260</hi><hi rend="dot">.</hi></p>

<p rend="gatha1"><hi rend="bold">Ālāpahāsalīlāhi, muninda vijayā tava;</hi></p>

<p rend="gathalast"><hi rend="bold">Kokilā kumudāni co-pasevante vanaṃ jalaṃ</hi>.</p>

<p rend="bodytext" n="260"><hi rend="paranum">260</hi><hi rend="dot">.</hi> Tamudāharati <hi rend="bold">‘‘ālāpi’’</hi>ccādinā. Muninda tava ālāpahāsā ca tesaṃ līlāhi, uddesoyaṃ. <hi rend="bold">Vijayā</hi> kokilakumudānaṃ parābhavena <hi rend="bold">kokilā</hi> karavīkā kumudāni ca, yathoddesamanuddesoyaṃ vuttāpekkhāya. Vakkhamānāpekkhāya tu ayampi uddesova, ‘‘kokilā vanaṃ, kumudāni jala’’miti yathoddesamanuddesoyaṃ. <hi rend="bold">Upasevante iva</hi> nissayanti maññe. Iti vatthuto eva sambhavo <hi rend="bold">ive</hi>ti <pb ed="M" n="0.0254" /> parikappate. Yajjevaṃ parikappanāya kathaṃ yathāsaṅkhyanti ce? Atroccate – yatthālaṅkārantaramapi patīyate. Tatthuddesānurūpānuddesasambhave saṅkhyānamevālaṅkāro voharīyate tasseva mukhyato vattumicchitattā. Yatthālaṅkārantaraṃ na gamyate, tattha accantameva kamoti viññeyyaṃ.</p>

<p rend="bodytext" n="260"><hi rend="paranum">260</hi><hi rend="dot">.</hi> Udāharati <hi rend="bold">‘‘ālāpi’’</hi>ccādinā. He <hi rend="bold">muninda te</hi> tava <hi rend="bold">ālāpahāsalīlāhi</hi> madhurasaralīlāhi saddhiṃ mandahasitalīlāhi sañjātā <hi rend="bold">vijayā</hi> jayahetu <hi rend="bold">kokilā</hi> karavīkā ca <hi rend="bold">kumudāni</hi> keravāni ca vanaṃ jalañca kamena <hi rend="bold">upasevante iva</hi> nissayaṃ karontīti maññeti. Ettha ‘‘ālāpahāsalīlāhī’’ti uddeso, ‘‘kokilā kumudānī’’ti vuttāpekkhāya anuddeso, ‘‘vanaṃ jala’’nti vakkhamānāpekkhāya uddesova hoti, tatvato īdisavijayena kokilādīnaṃ vanādinissayakāraṇābhāvato <hi rend="bold">iva</hi>saddapayogena niddiṭṭho. Evaṃ sati ayaṃ parikappanā na bhavati. Kasmā? Nānālaṅkārasannipāte sati yo yo alaṅkāro vattunā icchito, tasseva mukhyato voharīyamānattā. Evaṃ parikappanālaṅkārasaṃsagge satipi uddesakkamena dassitassa anuddesassa mukhyattā ayaṃ kamālaṅkāro nāma. Īdisaññampi evameva daṭṭhabbaṃ. Ālāpo ca hāso ceti ca, tesaṃ līlāyoti ca viggaho.</p>

<p rend="hangnum" n="261"><hi rend="paranum">261</hi><hi rend="dot">.</hi></p>

<p rend="gatha1"><hi rend="bold">Siyā piyataraṃ nāma, attharūpassa kassaci;</hi></p>

<p rend="gathalast"><hi rend="bold">Piyassā’tisayene’kaṃ, yaṃ hoti paṭipādanaṃ</hi>.</p>

<p rend="bodytext" n="261"><hi rend="paranum">261</hi><hi rend="dot">.</hi> Piyataramāharati <hi rend="bold">‘‘siyā’’</hi>iccādinā. Atisayena piyassa kassaci <hi rend="bold">attharūpassa</hi> abhidheyyasabhāvassa yaṃ <hi rend="bold">paṭipādana</hi>mākhyānaṃ hoti, etaṃ piyataraṃ nāma siyā.</p>

<p rend="bodytext" n="261"><hi rend="paranum">261</hi><hi rend="dot">.</hi> Idāni <pb ed="M" n="0.0255" /> piyatarālaṅkāraṃ dasseti <hi rend="bold">‘‘siyā’’</hi>iccādinā, atisayena piyassa kassaci <hi rend="bold">attharūpassa</hi> abhidheyyasabhāvassa yaṃ <hi rend="bold">paṭipādanaṃ</hi> kathanaṃ hoti, etaṃ paṭipādanaṃ <hi rend="bold">piyataraṃ</hi> nāma piyatarālaṅkāro nāma hoti. Atisayena piyanti ca, attho eva rūpaṃ sabhāvoti ca vākyaṃ.</p>

<p rend="hangnum" n="262"><hi rend="paranum">262</hi><hi rend="dot">.</hi></p>

<p rend="gatha1"><hi rend="bold">Pīti yā me samuppannā, santa sandassanā tava;</hi></p>

<p rend="gathalast"><hi rend="bold">Kālenā’yaṃ bhave pīti, taveva puna dassanā</hi>.</p>

<p rend="bodytext" n="262"><hi rend="paranum">262</hi><hi rend="dot">.</hi> Udāharati <hi rend="bold">‘‘pīti’’</hi>ccādi. <hi rend="bold">Santa</hi> sappurisa mahāmuni tava <hi rend="bold">sandassanā</hi> cakkhupathāpāthamattena madhurakathāsavanā yā pīti <hi rend="bold">me</hi> mama samuppannā, ayaṃ pīti <hi rend="bold">kālena</hi> īdisena sukhena <note>sukhaṇane (?)</note><hi rend="bold">taveva</hi> nāññassa kassaci, ko hi nāmoñño tavādisoti, puna dassanā bhaveyyāti.</p>

<p rend="bodytext" n="262"><hi rend="paranum">262</hi><hi rend="dot">.</hi><hi rend="bold">‘‘Pīti’’</hi>ccādi. He <hi rend="bold">santa</hi> sappurisa tathāgata tava <hi rend="bold">sandassanā</hi> mama nette āpāthagamanato yā pīti me samuppannā, <hi rend="bold">ayaṃ</hi> pīti <hi rend="bold">kālena</hi> īdisakkhaṇena tayā sadisassa aññassābhāvā <hi rend="bold">taveva</hi> puna <hi rend="bold">dassanā</hi> dassanato bhaveti. Ettha pītiyā’tisayahetubhūtaṃ atiiṭṭhārammaṇañca dassane atigedhañca pakāsanena atipītīti padatthaṃ <note>atipiyaṃ pībhipadatthaṃ (ka.)</note>, pakāsitaṃ hoti. ‘‘Ayaṃ pīti bhave’’ti pubbakāle uppannapītiyā punāsambhavato taṃsadisāyeva pīti gahitā yathā ‘‘soyeva vaṭṭako <note>vaddhako (sī. byākhyāyaṃ)</note>, tāniyeva osadhānī’’ti.</p>

<p rend="hangnum" n="263"><hi rend="paranum">263</hi><hi rend="dot">.</hi></p>

<p rend="gatha1"><hi rend="bold">Vaṇṇiteno’pamānena, vutyā’dhippetavatthuno;</hi></p>

<p rend="gathalast"><hi rend="bold">Samāsavutti nāmā’yaṃ, atthasaṅkheparūpato</hi>.</p>

<p rend="bodytext" n="263"><hi rend="paranum">263</hi><hi rend="dot">.</hi> Samāsavuttiṃvattumāha <hi rend="bold">‘‘vaṇṇiteni’’</hi>ccādi. <hi rend="bold">Vaṇṇitena</hi> pasaṃsitena upamānena <hi rend="bold">adhippetassa</hi> manasi nihitassa <hi rend="bold">vatthuno</hi> atthassa <hi rend="bold">vutyā</hi> kathanena <hi rend="bold">ayaṃ</hi> vuttalakkhaṇā samāsavutti nāma. Kasmā? <hi rend="bold">Atthassa</hi> vattumicchitassa <hi rend="bold">saṅkhepo</hi> saṅkhipitvā <pb ed="M" n="0.0256" /> kathanaṃ <hi rend="bold">rūpaṃ</hi> sabhāvo, tasmā tatoyamanvatthasaññā saṅkhepavutti samāsavuttīti katvā. Kasmā? Ayaṃ guṇībhūtā sakatthā atthantaraṃ vidadhāti, na tu sakatthapadhānā.</p>

<p rend="bodytext" n="263"><hi rend="paranum">263</hi><hi rend="dot">.</hi> Idāni samāsavuttiṃ niddisati <hi rend="bold">‘‘vaṇṇite’’</hi>ccādinā. <hi rend="bold">Vaṇṇitena</hi> pasaṃsitena <hi rend="bold">upamānena</hi> upamānavatthunā karaṇabhūtena <hi rend="bold">adhippetavatthuno</hi> icchitatthassa <hi rend="bold">vutyā</hi> kathanena <hi rend="bold">atthasaṅkheparūpato</hi> vattumicchitatthassa saṅgaharūpattā <hi rend="bold">ayaṃ</hi> yathāvuttalakkhaṇā samāsavutti nāma hoti. Ettha vattumicchitatthaṃ saṅgahetvā manasi katvā tassa upamābhūtatthassa vaṇṇanāya manasi katassa pakāsanato ayaṃ samāsavutti nāma. Etissā padābhihito sakattho appadhāno, gammamānattho pana padhāno hoti. Adhippetañca taṃ vatthu ceti ca, samāsena saṅkhepena vutti kathanamiti ca, saṅkhepoyeva rūpaṃ sarūpanti ca, atthassa saṅkheparūpanti ca viggaho.</p>

<p rend="hangnum" n="264"><hi rend="paranum">264</hi><hi rend="dot">.</hi></p>

<p rend="gatha1"><hi rend="bold">Sā’yaṃ visesyamattena, bhinnā’bhinnavisesanā;</hi></p>

<p rend="gathalast"><hi rend="bold">Attheva aparāpya’tthi, bhinnābhinnavisesanā</hi>.</p>

<p rend="bodytext" n="264"><hi rend="paranum">264</hi><hi rend="dot">.</hi> Tassā pabhedaṃ dasseti <hi rend="bold">‘‘sāya’’</hi>miccādinā. <hi rend="bold">Sā ayaṃ</hi> samāsavutti yaṃkiñci vatthu sāmaññākārappatītaṃ ‘‘īdisamidaṃ nāññathā’’ti kutoci byavacchijjate kenaci guṇādinā vavatthāpīyate, taṃ <hi rend="bold">visesyaṃ,</hi> tameva <hi rend="bold">mattaṃ</hi> visesanabhedabyavacchedato, tena. <hi rend="bold">Bhinnā</hi> atulyā avayavadhammassa samudāye vattanato. Abhinnaṃ tulyākāraṃ visesanaṃ yassaṃ sā <hi rend="bold">abhinnavisesanāpi</hi> attheva. <hi rend="bold">Aparāpyatthi, na</hi> kevalaṃ sāyeva. Kīdisī? Bhinnañca abhinnañca visesanaṃ yassanti <hi rend="bold">bhinnābhinnavisesanā</hi>. Visesyaṃ tu bhinnanti.</p>

<p rend="bodytext" n="264"><hi rend="paranum">264</hi><hi rend="dot">.</hi> Idāni tassā samāsavuttiyā bhedaṃ dasseti <hi rend="bold">‘‘sāya’’</hi>miccādinā. <hi rend="bold">Sā ayaṃ</hi> samāsavutti <hi rend="bold">visesyamattena</hi> guṇādisadisadhammena <pb ed="M" n="0.0257" /> karaṇabhūtena kenaci upamānavatthunā manasi kataṃ ‘‘idaṃ upameyyavatthu īdisa’’nti sāmaññāvatthato visuṃ katavisesyena <hi rend="bold">bhinnā</hi> visuṃ jātā, tattakena atulyā vā, <hi rend="bold">abhinnavisesanā</hi> tulyavisesanayuttā attheva <hi rend="bold">bhinnābhinnavisesanā</hi> atulyatulyavisesanayuttā bhinnavisesyayuttā aparāpi atthi. Evaṃ samāsavutti dvidhā hoti. Visesyameva mattamiti ca, avayavena sambhavabhedasabhāvassa samudāyepi pavattattā bhinnāti vuttā. Abhinnāni visesanāni yassamiti ca, bhinnāni ca abhinnāni ceti ca, tāni visesanāni yassamiti ca viggaho.</p>

<p rend="subhead">Abhinnavisesana</p>

<p rend="hangnum" n="265"><hi rend="paranum">265</hi><hi rend="dot">.</hi></p>

<p rend="gatha1"><hi rend="bold">Visuddhāmatasandāyī,</hi></p>

<p rend="gatha2"><hi rend="bold">Pasattharatanālayo;</hi></p>

<p rend="gatha3"><hi rend="bold">Gambhīro cā’ya’mambhodhi,</hi></p>

<p rend="gathalast"><hi rend="bold">Puññenā’pādito</hi><note>puññenāsādito (sī.)</note><hi rend="bold">mayā</hi>.</p>

<p rend="bodytext" n="265"><hi rend="paranum">265</hi><hi rend="dot">.</hi> Ubhayamudāharati <hi rend="bold">‘‘visuddha’’</hi>iccādinā. Aya<hi rend="bold">mambhodhi</hi> sāgaro <hi rend="bold">puññena</hi> cirānucitakusalamūlena hetunā mayā <hi rend="bold">āpādito</hi> patto, kīdiso? <hi rend="bold">Visuddhaṃ</hi> lokavohārato devāsurānaṃ mathane visenāsammissattā <hi rend="bold">amataṃ</hi> pīyūsaṃ sandadātīti <hi rend="bold">visuddhāmatasandāyī,</hi> ambhodhi. <hi rend="bold">Visuddhaṃ</hi> dosalesenāpyasamphuṭṭhattā accantanimmalaṃ <hi rend="bold">amataṃ</hi> maraṇābhāvena amatasaṅkhātaṃ nibbānadhātuṃ sandadāti upadesakabhāvenāti <hi rend="bold">visuddhāmatasandāyī,</hi> saddhammo. <hi rend="bold">Pasatthāni</hi> niravajjattā <hi rend="bold">ratanāni</hi> muttāmaṇiādīni, tesaṃ <hi rend="bold">ālayo</hi> pavattiṭṭhānaṃ, ambhodhi. <hi rend="bold">Pasatthāni</hi> buddhādīhi anekadhā, vaṇṇitāni <hi rend="bold">ratanāni</hi> sattatiṃsabodhipakkhiyadhammasaṅkhatāni, tesaṃ ālayo, saddhammo. <hi rend="bold">Gambhīro</hi> ca agādhattā sāgaro <pb ed="M" n="0.0258" /> saddhammo ca ayamāpāditoti pakataṃ. Ayaṃ visesyamattabhinnā abhinnavisesanā visesyassa ambhodhino vivacchitā saddhammā bhinnattā, visuddhāmatasandāyittādino ca visesanassa vuttena pakārenābhinnattāti.</p>

<p rend="bodytext" n="265"><hi rend="paranum">265</hi><hi rend="dot">.</hi> Idāni udāharati <hi rend="bold">‘‘visuddhā’’</hi>iccādinā. <hi rend="bold">Visuddhāmatasandāyī</hi> lokavohārato devāsurānaṃ samuddamathane visena amissattā visuddhabhūtapīyūsadāyako, upamābhūtasamuddavaṇṇanāya buddhiyaṃ vattamānassa saddhammassa pakāsanato visuddhāmatasandāyī kāmāmisādidosalavenāpi amissitattā atinimmalaṃ jarāmaraṇarahitaṃ nibbānaṃ upadesadānena veneyyānaṃ dāyako, <hi rend="bold">pasattharatanālayo</hi> niddosattā pasatthānaṃ muttāmaṇiādīnaṃ ratanānaṃ pavattiṭṭhānabhūto samuddapakkhe, saddhammapakkhe pana <hi rend="bold">pasattharatanālayo</hi> buddhādīhi pasatthānaṃ sattatiṃsabodhipakkhiyadhammasaṅkhataratanānaṃ pavattidesabhūto, <hi rend="bold">gambhīro</hi> pakatiyāyeva agādho, ekattanayādicatubbidhanayehi <hi rend="bold">gambhīro ayaṃ ambhodhi ca</hi> eso samuddo ca, cittena gahitasaddhammo ca <hi rend="bold">puññena</hi> bhavantaropacitakusalakammena mayā <hi rend="bold">āpādito</hi> pattoti visesyabhūtassa ambhodhino vattumicchitasaddhammato bhinnattā ca, ‘‘visuddhāmatasandāyī’’ti iccādikānaṃ visesanānaṃ ubhayavisesyepi yathāvuttanayena abhinnattā ca ayaṃ samāsavutti visesyamattena bhinnā abhinnavisesanā hoti.</p>

<p rend="subhead">Bhinnābhinnavisesana</p>

<p rend="hangnum" n="266"><hi rend="paranum">266</hi><hi rend="dot">.</hi></p>

<p rend="gatha1"><hi rend="bold">Icchitatthapado sāro,</hi></p>

<p rend="gatha2"><hi rend="bold">Phalapupphopasobhito;</hi></p>

<p rend="gatha3"><hi rend="bold">Sacchāyo’ya’mapubbova,</hi></p>

<p rend="gathalast"><hi rend="bold">Kapparukkho samuṭṭhito</hi>.</p>

<p rend="bodytext" n="266"><hi rend="paranum">266</hi><hi rend="dot">.</hi><hi rend="bold">‘‘Icchite’’</hi>ccādi. <pb ed="M" n="0.0259" /> Aya<hi rend="bold">mapubbova</hi> vuttaguṇayogena acchariyarūpattā kapparukkho samuṭṭhito, kīdiso? Icchitaṃ lokiyaṃ yaṃ kiñci atthaṃ padadātīti <hi rend="bold">icchitatthapado,</hi> kapparukkho. Icchitaṃ lokiyalokuttaraṃ yaṃ kiñci atthaṃ padadātīti <hi rend="bold">icchitatthapado,</hi> jino. <hi rend="bold">Sāro</hi> seṭṭho, kapparukkho jino ca. Phalāni pupphāni, tehi upasobhito, kapparukkho. Saha chāyāya candasūriyālokavilomarūpāya vattate <hi rend="bold">sacchāyo,</hi> kapparukkho. Jino tu pubbe vuttāya kāyakantādirūpāya chāyāya yuttoti <hi rend="bold">sacchāyo</hi>ti. Ayaṃ visesyamattabhinnā bhinnābhinnavisesanā jinato visesyassa kapparukkhassa bhinnattā, phalapupphopasobhitatthassa kapparukkheyeva sambhavā, icchitatthapadatthassa sāratāya sacchāyatāya ubhayattheva bhāvato vuttavidhināti.</p>

<p rend="bodytext" n="266"><hi rend="paranum">266</hi><hi rend="dot">.</hi><hi rend="bold">‘‘Icchitatthi’’</hi>ccādi. <hi rend="bold">Icchitatthapado</hi> sattehi icchitānaṃ lokiyaaviññāṇakavatthābharaṇādīnaṃ dāyako kapparukkhavaṇṇanāya citte patiṭṭhitassa jinapadatthassa kathetukāmatāya <hi rend="bold">icchitatthapado</hi> sattehi patthitānaṃ lokiyalokuttarānaṃ sakalatthānaṃ anurūpavasena tesaṃ tesaṃ sattānaṃ dāyako, <hi rend="bold">sāro</hi> rukkhesu īdisarukkhassābhāvato uttamo, <hi rend="bold">sāro</hi> sadevakādisattalokesu tādisasattavisesābhāvato uttamo, <hi rend="bold">phalapupphopasobhito</hi> kappaddumānurūpaphalehi pupphehi ca upasobhito, <hi rend="bold">sacchāyo</hi> candasūriyālokehi āvaraṇīyarukkhacchāyāya samannāgato, <hi rend="bold">sacchāyo</hi> nīlapītādichabbidharaṃsijālehi samannāgato, <hi rend="bold">apubbo</hi> pubbe asañjāto <hi rend="bold">ayaṃ kapparukkho</hi> eso paccakkho kappapādapo <hi rend="bold">samuṭṭhito</hi> sattānaṃ puññānubhāvena loke pātubhūtoti. Vattumicchitatthajinapadatthato visesyassa kapparukkhassa <pb ed="M" n="0.0260" /> bhinnattā ca, icchitatthadānasārabhāvasacchāyasaṅkhatānaṃ visesanānaṃ ubhayasādhāraṇattā ca, phalapupphopasobhitatāya rukkhasseva visesanattā ca ayaṃ samāsavutti visesyabhinnāva bhinnābhinnavisesanā hoti. Icchito ca so attho ceti ca, taṃ padadātīti ca, phalapupphehi upasobhitoti ca, saha chāyāya vattamānoti ca vākyaṃ.</p>

<p rend="hangnum" n="267"><hi rend="paranum">267</hi><hi rend="dot">.</hi></p>

<p rend="gatha1"><hi rend="bold">Sāgarattena saddhammo,</hi></p>

<p rend="gatha2"><hi rend="bold">Rukkhatteno’dito jino;</hi></p>

<p rend="gatha3"><hi rend="bold">Sabbe sādhāraṇā dhammā,</hi></p>

<p rend="gathalast"><hi rend="bold">Pubbatrā’ññatra tu’ttayaṃ</hi>.</p>

<p rend="bodytext" n="267"><hi rend="paranum">267</hi><hi rend="dot">.</hi> Tadubhayaṃ vivarati <hi rend="bold">‘‘sāgaratteni’’</hi>ccādinā. <hi rend="bold">Saddhammo</hi> sambuddhabhāsito <hi rend="bold">sāgarattena</hi> sāgaraguṇasadisattā sāgararūpena uditoti sambandho, kittitoti attho. Jino <hi rend="bold">rukkhattena</hi> yathāvuttanayena <hi rend="bold">udito</hi> taṃ patto anupekkhitassa kakkhavuttiyā ambhodhiādisaddānaṃ. Pakaraṇādinā tu tathā patītyudayo, aññathā kathaṃ ambhodhiādisaddānaṃ dhammādisacchāyakattaṃ siyā. Bhedo tu ayaṃ <hi rend="bold">pubbatra</hi> ‘‘visuddhāmatasandāyi’’ccādike <hi rend="bold">sabbe</hi> ye keci tatropāttā visuddhāmatasandāyittādayo <hi rend="bold">sādhāraṇā</hi> tulyā <hi rend="bold">dhammā</hi> visesanāni ubhayatrāpi sambhavā, <hi rend="bold">aññatra tu</hi> anantaravutta ‘‘icchitatthapado’’iccādo pana tayaṃ sādhāraṇaṃ <note>dvayaṃ sādhāraṇañca (ka.)</note>, asādhāraṇañca visesanaṃ vuttanayeneti.</p>

<p rend="bodytext" n="267"><hi rend="paranum">267</hi><hi rend="dot">.</hi> Idāni tehi dvīhi samāsavuttehi vuttatthadvayaṃ pakāseti <hi rend="bold">‘‘sāgari’’</hi>ccādinā. <hi rend="bold">Sāgarattena</hi> sāgararūpena <hi rend="bold">saddhammo</hi> sammāsambuddhena desitapariyattisaddhammo <hi rend="bold">udito</hi> kathito, rukkhattena jino udito. Sāgarakapparukkhādisaddā attano abhidheyyabhūtasāgararukkhādike atthe mukhyabhāvena <pb ed="M" n="0.0261" /> apavattitvā buddhiyaṃ pavattaatthassāpi sādhāraṇabhūtavisesanapariggahena gammamāne vattumicchitasaddhammajinapadattheyeva pakaraṇādito tādisaatthappatītiyāsambhavato mukhyabhāvena pavattantīti adhippāyo. Tathā hi yadi ete mukhyatthena na pavattanti, ambhodhikapparukkhasaddā saddhammajinapadatthe kathaṃ pakāsentīti tesu dvīsu udāharaṇesu <hi rend="bold">pubbatra</hi> ‘‘visuddhāmatasandāyī’’iccādipubbudāharaṇe <hi rend="bold">sabbe dhammā</hi> ‘‘visuddhāmatasandāyī’’ti sabbe visesanadhammā <hi rend="bold">sādhāraṇā</hi> ambhodhisaddhammānaṃ samānā, <hi rend="bold">aññatra tu</hi> ‘‘icchitatthapado’’tiādike aññasmiṃ udāharaṇe pana <hi rend="bold">tayaṃ</hi> ‘‘icchitatthapado, sāro, sacchāyo’’ti visesanattayaṃ sādhāraṇaṃ. Phalapupphopasobhitabhāvo pana rukkhāveṇiko, ‘‘apubbo’’iccādikaṃ visesanameva. Tathā hi iminā rukkhadhammabhūto koci viseso pakāsito na hotīti visesanattaṃ aññesuyeva vuttaṃ.</p>

<p rend="hangnum" n="268"><hi rend="paranum">268</hi><hi rend="dot">.</hi></p>

<p rend="gatha1"><hi rend="bold">Vatthuno’ññappakārena, ṭhitā vutti tadaññathā;</hi></p>

<p rend="gathalast"><hi rend="bold">Parikappīyate yattha, sā hoti parikappanā</hi>.</p>

<p rend="bodytext" n="268"><hi rend="paranum">268</hi><hi rend="dot">.</hi> Parikappanaṃ parikappeti <hi rend="bold">‘‘vatthuno’’</hi>ccādinā. <hi rend="bold">Vatthuno</hi> sajīvassa nijjīvassa vā <hi rend="bold">vutti</hi> avatthā <hi rend="bold">aññappakārena</hi> vattumicchitappakārāpekkhāya aññeneva rūpena ṭhitā, tasseva tato yathāvaṭṭhitappakārato <hi rend="bold">aññathā</hi> aññena pakārena parikappīyate <hi rend="bold">yattha</hi> vuttiyaṃ, sā <hi rend="bold">parikappanā</hi> hoti, parikappīyate aññathā karīyate vatthuṭṭhiti etissanti katvā.</p>

<p rend="bodytext" n="268"><hi rend="paranum">268</hi><hi rend="dot">.</hi> Idāni parikappanaṃ dasseti <hi rend="bold">‘‘vatthuno’’</hi>iccādinā. <hi rend="bold">Vatthuno</hi> yassa kassaci saviññāṇakaaviññāṇakapadatthassa <hi rend="bold">vutti</hi> pavatti <hi rend="bold">aññappakārena</hi> kappanīyappakārato aññena vijjamānappakārena <hi rend="bold">ṭhitā</hi> pavattamānā, <hi rend="bold">tadaññathā</hi><pb ed="M" n="0.0262" /> tato vijjamānappakārato aññenāvijjamānappakārena <hi rend="bold">yattha</hi> vuttiyaṃ parikappīyate, sā parikappanā nāma hoti. Parikappīyate aññathā karīyate vatthuṭṭhiti etissamiti viggaho.</p>

<p rend="hangnum" n="269"><hi rend="paranum">269</hi><hi rend="dot">.</hi></p>

<p rend="gatha1"><hi rend="bold">Upamābbhantarattena, kiriyādivasena ca;</hi></p>

<p rend="gathalast"><hi rend="bold">Kameno’dāharissāmi, vividhā parikappanā</hi>.</p>

<p rend="bodytext" n="269"><hi rend="paranum">269</hi><hi rend="dot">.</hi> Bhedaṃ tassā dasseti <hi rend="bold">‘‘upamā’’</hi>iccādinā. Upamā abbhantare yassā, tassā bhāvo, tena ca, kiriyādivasena ca <hi rend="bold">vividhā</hi> nānappakārā parikappanā idāni kamena udāharissāmi.</p>

<p rend="bodytext" n="269"><hi rend="paranum">269</hi><hi rend="dot">.</hi> Idāni tassa bhedaṃ dasseti <hi rend="bold">‘‘upamābbhantare’’</hi>ccādinā. <hi rend="bold">Upamābbhantarattena</hi> upamāya abbhantare vijjamānattā ca kiriyādivasena ca vividhā parikappanā kamena udāharissāmi. Upamā abbhantare assā parikappanāyeti ca, tassā bhāvoti ca, aneke vidhā pakārā yāsamiti ca viggaho.</p>

<p rend="subhead">Upamābbhantaraparikappanā</p>

<p rend="hangnum" n="270"><hi rend="paranum">270</hi><hi rend="dot">.</hi></p>

<p rend="gatha1"><hi rend="bold">Icchābhaṅgāturā’sīnā,</hi></p>

<p rend="gatha2"><hi rend="bold">Tā’tiniccala’maccharā;</hi></p>

<p rend="gatha3"><hi rend="bold">Vasaṃ nentīva dhīraṃ taṃ,</hi></p>

<p rend="gathalast"><hi rend="bold">Tadā yogābhiyogato</hi>.</p>

<p rend="bodytext" n="270"><hi rend="paranum">270</hi><hi rend="dot">.</hi> Udāharati <hi rend="bold">‘‘icchā’’</hi>iccādi. Icchābhaṅgena ‘‘buddhaṃ bhagavantaṃ vase vattessāmā’’ti bodhimūle katābhilāsavināsena <hi rend="bold">āturā</hi> dukkhitā atiniccalasabhāvappattā <hi rend="bold">atiniccalaṃ</hi> nāsikagge nayane katānatāvasena accantamakriya<hi rend="bold">māsīnā</hi> nisinnā <hi rend="bold">tā accharā</hi> yoginisaṅkāsā māraṅganāti <pb ed="M" n="0.0263" /> yathāvaṭṭhitāya sacetanānaṃ māraṅganālakkhaṇānaṃ <note>māraṅganāvalakkhaṇānaṃ (ka.)</note> vatthūnaṃ vutti vuttā, sāyamaññathā parikappīyate. <hi rend="bold">Dhīraṃ</hi> devaṅganānampi siṅgārabhāvopacaritavilāsātisayenāpi akampattā. <hi rend="bold">Taṃ</hi> bhagavantaṃ. <hi rend="bold">Yogo</hi> mantānuṭṭhānaṃ, tattha abhiyogato yuñjanena <hi rend="bold">vasa</hi>mattano āyattabhāvaṃ tadā <hi rend="bold">nentīva</hi> vahanti maññeti. Ettha <hi rend="bold">iva</hi> saddasutiyā upamāsandeho na kātabbo, savasānayanamakubbantiyo māraṅganā vasaṃ nentīvāti parikappīyante. Hoti ca–</p>

<p rend="gatha1">‘‘Vasaṃ nentīva dhīra’’nti, nayane no’pamānatā;</p>

<p rend="gathalast">Na hi kattukriyāya’tthi, upamānopameyyatāti.</p>

<p rend="bodytext">Kriyāparikappattepi ayamupamābbhantarā parikappanā, na kevalakriyāparikappanā māraṅganānamacalopavesanassa yogābhiyogena sāmyasandassanato, tathābhūtāya copavesanakriyāya dhīrassāpi tādisassa bhagavato avasānayanattanti parikappanatoti.</p>

<p rend="bodytext" n="270"><hi rend="paranum">270</hi><hi rend="dot">.</hi> Idāni udāharati <hi rend="bold">‘‘icchā’’</hi>iccādinā. <hi rend="bold">Icchābhaṅgāturā</hi> ajapālanigrodhamūle nisinnaṃ bhagavantaṃ ‘‘palobhessāmā’’ti māraṅganā attanāyeva katāya icchāya anibbattiyā pīḷitā, atiniccalaṃ hutvā nāsikagge patitadiṭṭhehi samannāgatānaññavuttiyā kriyantaravirahato. <hi rend="bold">Āsīnā</hi> jhāyamānā nisinnā <hi rend="bold">tā accharā</hi> yoginisadisā taṇhāaratiragāsaṅkhātā māraṅganāyo <hi rend="bold">dhīraṃ</hi> siṅgārādhippāyena katānekalīlāvilāsenāpi akampamānaṃ <hi rend="bold">taṃ</hi> bhagavantaṃ <hi rend="bold">yogābhiyogato</hi> mantajappanasaṅkhātayoge yuñjanena <hi rend="bold">vasaṃ</hi> attano vasaṃ <hi rend="bold">tadā</hi> attano parājitakāle <hi rend="bold">nentīva</hi> pāpenti maññeti. Ettha pubbaddhena māraṅganāsaṅkhātasajīvapadatthānaṃ vijjamānappakāraṃ dassitaṃ. <pb ed="M" n="0.0264" /> Puna aparaddhena tesameva avijjamānayogābhiyogena vasīkaraṇaṃ kappitaṃ. Māraṅganānaṃ niccalanisajjāya yoginīnaṃ mantajjhayanasadisattā māraṅganānaṃ yoginīnaṃ upamānopameyyattaṃ sāmatthiyā gamyateti esā upamābbhantaraparikappanā nāma. ‘‘Nenti ivā’’ti payoge katepi kriyāparikappanaṃ na hoteva. Icchāya bhaṅgoti ca, tena āturāti ca, niggataṃ calaṃ calanaṃ asmā āsanasmāti ca, atisayena niccalanti ca, kriyāvisesanaṃ, yoge abhiyogoti ca vākyaṃ.</p>

<p rend="bodytext">‘‘Nenti ivā’’ti idha <hi rend="bold">iva</hi>saddasutiyā upamājotanatthaṃ ceti saṃsayo na kātabbo, sādhammasaṅkhātaguṇavisesassa sambandhe asati kriyāmattassa upamābhāvato. Vuttaṃ hi–</p>

<p rend="gatha1">‘‘Vasaṃ nentīva dhīra’’nti, nayena no’pamānatā;</p>

<p rend="gathalast">Na hi kattukriyāya’tthi, upamānopameyyatāti.</p>

<p rend="bodytext"><hi rend="bold">‘‘Vasaṃ nentīva dhīra’’nti</hi> ettha <hi rend="bold">nayane</hi> gamyamāne pāpane <hi rend="bold">upamānatā</hi> upamānabhāvo natthi, <hi rend="bold">hi</hi> tatheva, <hi rend="bold">kattukriyāya</hi> kattusambandhiyā kriyāya <hi rend="bold">upamānopameyyatā</hi> upamānabhāvo upameyyabhāvo natthīti ayaṃ hetthattho.</p>

<p rend="subhead">Kriyāparikappanā</p>

<p rend="hangnum" n="271"><hi rend="paranum">271</hi><hi rend="dot">.</hi></p>

<p rend="gatha1"><hi rend="bold">Gajaṃ māro samāruḷho, yuddhāya’ccanta’munnataṃ;</hi></p>

<p rend="gathalast"><hi rend="bold">Magga’manvesati nūna, jinabhīto palāyituṃ</hi>.</p>

<p rend="bodytext" n="271"><hi rend="paranum">271</hi><hi rend="dot">.</hi><hi rend="bold">‘‘Gaja’’</hi>miccādi. Yuddhāya <hi rend="bold">accanta</hi>matisayena <hi rend="bold">unnata</hi>muccaṃ <hi rend="bold">gajaṃ</hi> hatthiṃ samāruḷho <hi rend="bold">māro</hi> vasavattī taṃ jinātīti atthena <hi rend="bold">jinato</hi> bhīto palāyituṃ kiñci nilīyanaṭṭhānaṃ <hi rend="bold">maggaṃ</hi> pathaṃ anvesati <hi rend="bold">nūna</hi> maññe. Iti kriyāparikappanā ārohanakriyāya maggamanvesanatthanti parikappitattā.</p>

<p rend="bodytext" n="271"><hi rend="paranum">271</hi><hi rend="dot">.</hi><hi rend="bold">‘‘Gaja’’</hi>miccādi. <pb ed="M" n="0.0265" /><hi rend="bold">Yuddhāya</hi> yuddhatthaṃ <hi rend="bold">acca</hi>ntaṃ atisayena <hi rend="bold">unnataṃ</hi> diyaḍḍhasatayojanāyāmānurūpauccaguṇasamannāgataṃ <hi rend="bold">gajaṃ</hi> girimekhalaṃ samāruḷho māro jinā bhīto palāyituṃ <hi rend="bold">maggaṃ</hi> nibbhayaṃ pathaṃ <hi rend="bold">anvesati nūna</hi> gavesati maññe. Yuddhatthaṃ kurumāno gajārohanaṃ maggānvesanatthamiti kavinā parikappitattā esā kriyāparikappanā nāma. Accantamiti asaṅkhya sasaṅkhyabhāvepi pakaraṇato ādhikke eva vattati.</p>

<p rend="subhead">Guṇaparikappanā</p>

<p rend="hangnum" n="272"><hi rend="paranum">272</hi><hi rend="dot">.</hi></p>

<p rend="gatha1"><hi rend="bold">Muninda pādadvande te, cārurājīvasundare;</hi></p>

<p rend="gathalast"><hi rend="bold">Maññe pāpābhisammadda-jātasoṇena soṇimā</hi>.</p>

<p rend="bodytext" n="272"><hi rend="paranum">272</hi><hi rend="dot">.</hi> Muninda te cāru ca taṃ rājīvaṃ padumañca tamiva sundaraṃ tasmiṃte pādadvande <hi rend="bold">soṇimā</hi> lohitattaguṇo, iti yathāvaṭṭhitā acetanassa lohitattalakkhaṇassa vatthuno vutti vuttā, sāyamaññathā parikappīyate. <hi rend="bold">Pāpānaṃ</hi> kilesārīnaṃ <hi rend="bold">abhisammaddena</hi> atisayaṃ sampisanena jātaṃ <hi rend="bold">soṇaṃ</hi> rudhiraṃ, tena jātoti maññe. Iti guṇaparikappanā pādadvandasannihitalohitattaguṇassa ‘‘pāpā…pe… soṇene’’ti parikappitattā.</p>

<p rend="bodytext" n="272"><hi rend="paranum">272</hi><hi rend="dot">.</hi><hi rend="bold">‘‘Muninde’’</hi>ccādi. He <hi rend="bold">muninda te</hi> tava <hi rend="bold">cārurājīvasundare</hi> manuññapadumasundare pādadvande <hi rend="bold">soṇimā</hi> rattavaṇṇaṃ <hi rend="bold">pāpābhisammaddajātasoṇena maññe</hi> saparasantānagatapāpānaṃ sammaddanena jātena rudhirenāti maññe. Sabbaññuno pāde bhavantarasiddhapuññakammānubhāvena jātarattavaṇṇaṃ ‘‘pāpābhisammaddanenā’’ti parikappitattā ayaṃ guṇaparikappanā nāma. Cāru ca taṃ rājīvañcāti ca, pāpānaṃ abhisammaddoti ca, tena jātañcāti ca, tañca taṃ soṇañcāti ca, soṇassa bhāvoti ca viggaho.</p>

<p rend="hangnum" n="273"><hi rend="paranum">273</hi><hi rend="dot">.</hi></p>

<p rend="gatha1"><hi rend="bold">Maññesaṅke <pb ed="M" n="0.0266" /> dhuvaṃ nūna-miva’miccevamādihi;</hi></p>

<p rend="gathalast"><hi rend="bold">Sā’yaṃ byañjīyate kvāpi, kvāpi vākyena gamyate</hi>.</p>

<p rend="bodytext" n="273"><hi rend="paranum">273</hi><hi rend="dot">.</hi> Vohāratthaṃ parikappanāsūcake sadde dassento āha <hi rend="bold">‘‘maññe’’</hi>iccādi. <hi rend="bold">Iti</hi> evarūpo saddarāsi ādi yesaṃ ‘‘takkemi, parikappemi, cintayāmi, yathe’’tyevamādīnaṃ, tehi <hi rend="bold">sāyaṃ</hi> parikappanā <hi rend="bold">kvāpi</hi> yathāvutte <hi rend="bold">byañjīyate</hi> pakāsīyate, <hi rend="bold">kvāpi</hi> katthaci pana vākyena gamyate <hi rend="bold">maññe</hi>iccādīnamabhāvepīti.</p>

<p rend="bodytext" n="273"><hi rend="paranum">273</hi><hi rend="dot">.</hi> Vohārasukhatthaṃ parikappanāpakāsake sadde dasseti <hi rend="bold">‘‘maññe’’</hi>ccādinā. Maññe, saṅke, dhuvaṃ, nūna, iva, evamādīhi saddehi <hi rend="bold">sāyaṃ</hi> parikappanā <hi rend="bold">kvāpi</hi> ettha viya katthaci <hi rend="bold">byañjīyate</hi> pakāsīyate, <hi rend="bold">kvāpi</hi> katthaci <hi rend="bold">vākyena</hi> kriyākārakasambandhasahitapadasamudāyena <hi rend="bold">gamyate ivā</hi>disaddayogābhāvepi kevalaṃ vākyasāmatthiyeneva ñāyate. <hi rend="bold">‘‘Maññe’’</hi>ccādipadapañcakaṃdvandasamāsena niddiṭṭhaṃ. <hi rend="bold">Iti evaṃ</hi> pakāro saddasamudāyo ādi yesaṃ ‘‘takkemi, parikappemi, cintayāmi, yathā’’tiānīnanti viggaho.</p>

<p rend="subhead">Gammaparikappanā</p>

<p rend="hangnum" n="274"><hi rend="paranum">274</hi><hi rend="dot">.</hi></p>

<p rend="gatha1"><hi rend="bold">Dayāsañcārasarasā</hi><note>dayāsañjātasarasā (ka.)</note>, <hi rend="bold">dehā nikkhantakantiyo;</hi></p>

<p rend="gathalast"><hi rend="bold">Pīṇentā jina te sādhu-janaṃ sarasataṃ nayuṃ</hi>.</p>

<p rend="bodytext" n="274"><hi rend="paranum">274</hi><hi rend="dot">.</hi> Udāharati <hi rend="bold">‘‘dayā’’</hi>iccādi. <hi rend="bold">Raso</hi> sineho, tena saha vattamāno <hi rend="bold">saraso</hi>. Deho. <hi rend="bold">Dayāya</hi> karuṇāya <hi rend="bold">sañcāro</hi> dukkhitasattavisayā nirantarappavatti, tena saraso, tato. Jina te <hi rend="bold">dehā</hi> sarīrato nikkhantakantiyo sādhujanaṃ <hi rend="bold">pīṇentā</hi> tappentā tameva janaṃ <hi rend="bold">sarasataṃ</hi> sapemataṃ <hi rend="bold">nayuṃ</hi> pāpesuṃ, tādisaṃ tathāvidhadehanikkhantakantī naṃ sādhujanaṃ pīṇenti. Gammamānaparikappanāyaṃ yato kantiyo <pb ed="M" n="0.0267" /> laddhasarasasarīrasaṃsaggā sayampi sarasā iva attānaṃ sevamānampi sādhujanaṃ sarasataṃ nentīti gamyate.</p>

<p rend="bodytext" n="274"><hi rend="paranum">274</hi><hi rend="dot">.</hi> Vākyagammaparikappanamudāharati <hi rend="bold">‘‘daye’’</hi>ccādinā. He <hi rend="bold">jina</hi> te <hi rend="bold">dayāsañcārasarasā</hi> dukkhitasattavisayāya karuṇāya savisaye nirantarappavattiyā sañjātasnehato <hi rend="bold">dehā</hi> sarīrato <hi rend="bold">nikkhantakantiyo</hi> dasadisāsu niggatā nīlādichabbaṇṇaraṃsiyo <hi rend="bold">sādhujanaṃ</hi> katapuññaṃ uttamajanaṃ pīṇentā <hi rend="bold">sarasataṃ</hi>sasnehabhāvaṃ pemasahitattaṃ <hi rend="bold">nayuṃ</hi> tameva sādhujanaṃ pāpesuṃ. ‘‘Sarasataṃ nayu’’nti ettha ‘‘sādhujana’’nti sutasambandhena ñāyati. Karuṇāsinehasommadehasaṃsaggato kantiyo sayampi nissayaguṇato sommabhūtā attānaṃ visayaṃ katvā pavattajanepi muduṃ karontevāti <hi rend="bold">ivā</hi>dīnaṃ abhāvepi vākyagammaparikappanā. Ettha acetanānaṃ kantivatthūnaṃ janapasādasaṅkhātavatthuṭṭhiti ‘‘dayāsañcārasarasā ivā’’ti evamādiaññappakārena parikappito. Dayāya sañcāro punappunaṃ pavattīti ca, saha rasena snehena vattamānoti ca, dayāsañcārena sarasoti ca, nikkhantā ca tā kantiyo ceti ca, sādhu ca so jano ceti ca, sarasassa bhāvoti ca vākyaṃ.</p>

<p rend="hangnum" n="275"><hi rend="paranum">275</hi><hi rend="dot">.</hi></p>

<p rend="gatha1"><hi rend="bold">Ārabhantassa yaṃ kiñci, kattuṃ puññavasā puna;</hi></p>

<p rend="gathalast"><hi rend="bold">Sādhanantaralābho yo, taṃ vadanti samāhitaṃ</hi>.</p>

<p rend="bodytext" n="275"><hi rend="paranum">275</hi><hi rend="dot">.</hi> Samāhitaṃ samāharati <hi rend="bold">‘‘ārabhantassi’’</hi>ccādinā. <hi rend="bold">Yaṃ kiñci</hi> kāriyaṃ <hi rend="bold">kattuṃ</hi> sattubhaṅgādikaṃ <hi rend="bold">ārabhantassa</hi> sajjībhūtassa yassa kassaci pumuno <hi rend="bold">puññavasā</hi> kusalabalena kāraṇena kusalasāmatthiyena puna sādhyate sādhiyamaneneti <hi rend="bold">sādhanaṃ,</hi> tato tameva vā <hi rend="bold">antara</hi>maññaṃ, tassa lābho, aññakāraṇalābhoti attho. Taṃ samāhitaṃ vadanti, samādhānaṃ <hi rend="bold">samāhitaṃ</hi>.</p>

<p rend="bodytext" n="275"><hi rend="paranum">275</hi><hi rend="dot">.</hi> Idāni <pb ed="M" n="0.0268" /> samāhitālaṅkāraṃ dasseti <hi rend="bold">‘‘ārabha’’</hi>miccādinā. <hi rend="bold">Yaṃ kiñci</hi> amittavijayādikaṃ kattuṃ ārabhantassa yassa <hi rend="bold">puññavasā</hi> kusalabalena puna <hi rend="bold">yo sādhanantaralābho</hi> tasseva kāriyasiddhiyā upakārakassa aññasādhanassa yo lābho atthi, taṃ kāraṇalābhaṃ <hi rend="bold">samāhitaṃ vadanti</hi> tasseva kāriyassa samādhānattā patiṭṭhitattā samāhitaṃ iti kavino kathenti. Sādhyate sādhiyamaneneti ca, tañca taṃ antaramaññañceti ca, tassa lābhoti ca, samādhānamiti ca vākyaṃ.</p>

<p rend="hangnum" n="276"><hi rend="paranum">276</hi><hi rend="dot">.</hi></p>

<p rend="gatha1"><hi rend="bold">Mārāribhaṅgābhimukha-manaso tassa satthuno;</hi></p>

<p rend="gathalast"><hi rend="bold">Mahāmahī mahārāvaṃ, ravī’ya’mupakārikā</hi>.</p>

<p rend="bodytext" n="276"><hi rend="paranum">276</hi><hi rend="dot">.</hi> Udāharati <hi rend="bold">‘‘māra’’</hi>iccādi. <hi rend="bold">Mārārino</hi> mārasattuno <hi rend="bold">bhaṅge</hi> abhibhave <hi rend="bold">abhimukhaṃ</hi> na parammukhaṃ manaṃ yassa tassa satthuno <hi rend="bold">upakārikā</hi> āraddhamārabhaṅgakriyānuggāhikā mahāmahī ayaṃ <hi rend="bold">mahārāvaṃ</hi> mārāridussahaṃ mahānādaṃ <hi rend="bold">ravī</hi> akāsi. Idha mārāribhañjanaṃ kāriyamāraddhaṃ, tassa puññavaseneva mahīrāvo aparaṃ sādhanaṃ samāpannanti lakkhaṇaṃ yojanīyaṃ.</p>

<p rend="bodytext" n="276"><hi rend="paranum">276</hi><hi rend="dot">.</hi><hi rend="bold">‘‘Mārāri’’</hi>ccādi. <hi rend="bold">Mārāribhaṅgābhimukhamanaso</hi> mārasaṅkhātassa sattuno maddane abhimukhacittassa tassa satthuno <hi rend="bold">upakārikā</hi> āraddhamāravijayassa upatthambhikā ayaṃ mahāmahī <hi rend="bold">mahārāvaṃ</hi> mārassa hadayavatthuṃ maddanto <note>maddantī (?)</note> viya sahitumasakkuṇeyyaṃ mahānādaṃ <hi rend="bold">ravī</hi> akāsi. Ettha mārabhaṅgajananaṃ satthūhi āraddhakāriyaṃ, tasseva siddhiyā hetubhūtaṃ aññakāraṇaṃ nāma mahīrāvo. Māro eva ari sattūti ca, tassa bhaṅgoti ca, tasmiṃ abhimukhaṃ manaṃ yasseti ca, mahantī ca sā mahī ceti ca viggaho.</p>

<p rend="hangnum" n="277"><hi rend="paranum">277</hi><hi rend="dot">.</hi></p>

<p rend="gatha1"><hi rend="bold">Avatvā’bhimataṃ <pb ed="M" n="0.0269" /> tassa, siddhiyā dassana’ññathā;</hi></p>

<p rend="gathalast"><hi rend="bold">Vadanti taṃ pariyāya-vuttīti sucibuddhayo</hi>.</p>

<p rend="bodytext" n="277"><hi rend="paranum">277</hi><hi rend="dot">.</hi> Pariyāyavuttiṃ paṭipādeti <hi rend="bold">‘‘avatvā’’</hi>iccādinā. <hi rend="bold">Abhimataṃ</hi> kiñci atthaṃ dhanadānādilakkhaṇaṃ <hi rend="bold">avatvā</hi> añjasā vācakabyāpārena anākhyāya <hi rend="bold">tassā</hi>bhimatassatthassa <hi rend="bold">siddhiyā</hi> nipphādanatthaṃ <hi rend="bold">aññathā</hi> aññena pakārena tannibbattianuguṇena yaṃ <hi rend="bold">dassanaṃ</hi> vacanaṃ, taṃ sucibuddhayo pariyāyavuttīti vadanti. Pariyāyena vacanaṃ <hi rend="bold">pariyāyavuttī</hi>ti.</p>

<p rend="bodytext" n="277"><hi rend="paranum">277</hi><hi rend="dot">.</hi> Idāni pariyāyavuttiṃ dasseti <hi rend="bold">‘‘avatvā’’</hi>iccādinā. <hi rend="bold">Abhimataṃ</hi> iṭṭhaṃ dhanadānādisarūpaṃ <note>dhanadhaññādiṃ (sīhaḷabyākhyāyaṃ)</note> yaṃ kiñci atthaṃ <hi rend="bold">avatvā</hi> ujumakathetvā <hi rend="bold">tassa</hi> abhimatatthassa <hi rend="bold">siddhiyā</hi> nipphattiyā <hi rend="bold">aññathā</hi> vattumicchitatthassānurūpenāññappakārena <hi rend="bold">dassanaṃ</hi> yaṃ kiñci dassanaṃ kathanamatthi, sucibuddhayo pariyāyavuttīti taṃ vadanti. Pariyāyena vutti kathanamiti ca, suci buddhi yesamiti ca vākyaṃ.</p>

<p rend="hangnum" n="278"><hi rend="paranum">278</hi><hi rend="dot">.</hi></p>

<p rend="gatha1"><hi rend="bold">Vivaṭaṅgaṇanikkhittaṃ, dhana’mārakkhavajjitaṃ;</hi></p>

<p rend="gathalast"><hi rend="bold">Dhanakāma yathākāmaṃ, tuvaṃ gaccha yadi’cchasi</hi>.</p>

<p rend="bodytext" n="278"><hi rend="paranum">278</hi><hi rend="dot">.</hi> Udāharati <hi rend="bold">‘‘vivaṭaṅgaṇe’’</hi>ccādi. Dhanaṃ <hi rend="bold">vivaṭe</hi> kenaci anāvaṭattā <hi rend="bold">aṅgaṇe</hi> pakāsappadese nikkhittaṃ atha ca pana ārakkhavajjitaṃ. <hi rend="bold">Dhanaṃ</hi> kāmetīti <hi rend="bold">dhanakāmā</hi>ti āmantanaṃ. Tuvaṃ yadi icchasi gantuṃ dhanaṃ vā, yathākāmaṃ gaccheti dhanāvaharaṇamicchitamañjasā avatvā taṃsiddhiyā byājena vadati. Pariyāyavutti.</p>

<p rend="bodytext" n="278"><hi rend="paranum">278</hi><hi rend="dot">.</hi> Udāharati <hi rend="bold">‘‘vivaṭa’’</hi>miccādinā. <hi rend="bold">Dhanaṃ</hi> muttāmaṇiādi <hi rend="bold">vivaṭaṅgaṇanikkhittaṃ</hi> pākārādiparikkheparahitattā nirāvaraṇaṭṭhāne yena kenaci ṭhapitaṃ apica ārakkhavajjitaṃ. Bho <hi rend="bold">dhanakāma</hi> tuvaṃ yadicchasi dhanaṃ gamanaṃ vā, yathākāmaṃ gacchāti <pb ed="M" n="0.0270" /> cittenicchitadhanāvaharaṇavidhānaṃ ‘‘dhanamāharā’’ti ujumavatvā evaṃ byājena vuttattā idaṃ pariyāyavutti nāma. Vivaṭañca taṃ aṅgaṇañceti ca, tasmiṃ nikkhittanti ca, ārakkhena vajjitamiti ca, dhanaṃ kāmetīti ca, kāmaṃ taṇhaṃ taṃsampayuttaṃ vā cittamanatikkammāti ca vākyaṃ.</p>

<p rend="hangnum" n="279"><hi rend="paranum">279</hi><hi rend="dot">.</hi></p>

<p rend="gatha1"><hi rend="bold">Thutiṃ karoti nindanto, viya taṃ byājavaṇṇanaṃ;</hi></p>

<p rend="gathalast"><hi rend="bold">Dosābhāsā guṇā eva, yanti sannidhi’matrahi</hi>.</p>

<p rend="bodytext" n="279"><hi rend="paranum">279</hi><hi rend="dot">.</hi> Byājavaṇṇanaṃ vaṇṇeti <hi rend="bold">‘‘thuti’’</hi>miccādinā. <hi rend="bold">Nindanto viya</hi> dosaṃ nidassento viya <hi rend="bold">thutiṃ karoti</hi> vaṇṇaṃ bhāsati, taṃ byājathutilakkhaṇaṃ byājavaṇṇanaṃ nāma. Kathamettha guṇā patīyantīti āha <hi rend="bold">‘‘dosi’’</hi>ccādi. <hi rend="bold">Atra</hi> vuttivisese dosā viya ābhāsanti paṭibhanti. Tādisapadādinā <hi rend="bold">dosābhāsā</hi> guṇā eva iddhimantatādayo na dosopi koci <hi rend="bold">sannidhi</hi>mavaṭṭhānaṃ yanti. Hīti avadhāraṇe atra byājavaṇṇanamevidaṃ, na nindakamiti.</p>

<p rend="bodytext" n="279"><hi rend="paranum">279</hi><hi rend="dot">.</hi> Idāni byājavaṇṇanaṃ dasseti <hi rend="bold">‘‘thuti’’</hi>ccādinā. <hi rend="bold">Nindanto viya</hi> dosaṃ dassento viya <hi rend="bold">thutiṃ karoti</hi> vaṇṇanaṃ karoti, <hi rend="bold">taṃ</hi> vaṇṇanākaraṇaṃ byājavaṇṇanaṃ nāma hoti. Nindāsabhāvena pavattathutittā nindā eveti ce? Atra asmiṃ vuttivisese <hi rend="bold">dosābhāsā</hi> dosā viya paṭibhāsamānā <hi rend="bold">guṇā eva</hi> tādisapadappayogena iddhimantatādayo guṇāva <hi rend="bold">sannidhiṃ</hi> guṇasabhāvāvaṭṭhānaṃ <hi rend="bold">yanti</hi> pāpuṇantīti. Byājena vaṇṇanamiti ca, dosā iva ābhāsanti paṭibhāsantīti ca vākyaṃ.</p>

<p rend="hangnum" n="280"><hi rend="paranum">280</hi><hi rend="dot">.</hi></p>

<p rend="gatha1"><hi rend="bold">Sañcāletu’malaṃ tvaṃ’si, bhusaṃ kuvalayā’khilaṃ;</hi></p>

<p rend="gathalast"><hi rend="bold">Visesaṃ tāvatā nātha, guṇānaṃ te vadāma kiṃ</hi>.</p>

<p rend="bodytext" n="280"><hi rend="paranum">280</hi><hi rend="dot">.</hi> Udāharati <hi rend="bold">‘‘sañcāletu’’</hi>miccādinā. Nātha tvaṃ akhilaṃ <hi rend="bold">kuvalayaṃ</hi> uppalaṃ pathavīvalayañceti siliṭṭhaṃ <hi rend="bold">sañcāletuṃ</hi> bhamayitumito <pb ed="M" n="0.0271" /> cito ca <hi rend="bold">bhusa</hi>maccantaṃ <hi rend="bold">alaṃ</hi> samatthopi <hi rend="bold">tāvatā</hi> taṃmattena te guṇānaṃ <hi rend="bold">visesaṃ</hi> atisayalakkhaṇaṃ <hi rend="bold">kiṃ</hi> kena kāraṇena vadāma. Iha uppalacālanasāmatthiyavibhāvanavasena nindati, tāva nikhilabhūmaṇḍalasañcālāvikaraṇato paramāya thutiyā saṃyojitoyaṃ bhagavā mahānubhāvaṃ vicitavāti bhuvanamaṇḍalasikhāmaṇīti. Byājavaṇṇanamīdisamaccantaṃ ramaṇīyaṃ, tadidañca sabbathā silesamupajīvati.</p>

<p rend="bodytext" n="280"><hi rend="paranum">280</hi><hi rend="dot">.</hi> Idāni udāharati <hi rend="bold">‘‘sañcāletu’’</hi>miccādinā. Nātha tvaṃ <hi rend="bold">akhilaṃ kuvalayaṃ</hi> nissesaṃ nīluppalavanaṃ pathavīmaṇḍalaṃ vā <hi rend="bold">sañcāletuṃ</hi> kampetuṃ <hi rend="bold">bhusa</hi>matisayena <hi rend="bold">alaṃ</hi> samattho, tāvatā te guṇānaṃ <hi rend="bold">visesa</hi>matisayaṃ <hi rend="bold">kiṃ vadāma</hi> kathaṃ bhaṇāmāti. <hi rend="bold">Kuvalaya</hi>saddassa uppalavisesavācakattā paṭhamaṃ nindāva, tasseva saddassa pathavīmaṇḍalavācakattā ‘‘iddhimato tava idaṃ kiṃ visesa’’nti uttamaguṇavaṇṇanā katā hoti. Īdisā byājavaṇṇanā pasatthā, sā ca sabbathā silesaṃ nissāya pavattatīti. Kuyā pathaviyā valayaṃ maṇḍalamiti samāso.</p>

<p rend="hangnum" n="281"><hi rend="paranum">281</hi><hi rend="dot">.</hi></p>

<p rend="gatha1"><hi rend="bold">Visesi’cchāyaṃ dabbassa, kriyājātiguṇassa ca;</hi></p>

<p rend="gathalast"><hi rend="bold">Vekalladassanaṃ yatra, viseso nāma’yaṃ bhave</hi>.</p>

<p rend="bodytext" n="281"><hi rend="paranum">281</hi><hi rend="dot">.</hi> Visesavuttiṃ vatteti <hi rend="bold">‘‘visesicchāya’’</hi>miccādinā. <hi rend="bold">Visese</hi> atisaye kismiñcipi kāriyavisese icchāyaṃ dabbādīnaṃ yatra <hi rend="bold">vekallassa</hi> abhāvassa <hi rend="bold">dassanaṃ</hi> vacanaṃ, ayaṃ <hi rend="bold">viseso nāma</hi> visesavutti nāma bhave.</p>

<p rend="bodytext" n="281"><hi rend="paranum">281</hi><hi rend="dot">.</hi> Idāni visesālaṅkāraṃ dasseti <hi rend="bold">‘‘visesi’’</hi>ccādinā. <hi rend="bold">Visesicchāyaṃ</hi> atisaye kāriyavisese icchāyaṃ sati dabbassa ca kriyājātiguṇassa ca <hi rend="bold">yatra</hi> yasmiṃ vuttivisese <hi rend="bold">vekalladassanaṃ</hi> abhāvakathanamatthi, ayaṃ <hi rend="bold">viseso</hi><pb ed="M" n="0.0272" /> nāma <hi rend="bold">bhave</hi> visesavutti nāma siyāti. Vikalassa bhāvoti ca, tassa dassanamiti ca vākyaṃ.</p>

<p rend="hangnum" n="282"><hi rend="paranum">282</hi><hi rend="dot">.</hi></p>

<p rend="gatha1"><hi rend="bold">Na rathā na ca mātaṅgā, na hayā na padātayo;</hi></p>

<p rend="gathalast"><hi rend="bold">Jito mārāri muninā, sambhārāvajjanena hi</hi>.</p>

<p rend="centre">Dabbavisesavutti.</p>

<p rend="bodytext" n="282"><hi rend="paranum">282</hi><hi rend="dot">.</hi> Udāharati <hi rend="bold">‘‘na rathā’’</hi>iccādi. Subodhaṃ. Atra ca vijayopakaraṇacaturaṅgānīkalakkhaṇadabbābhāvena samatiṃsapāramitāsaṅkhatasambhārāvajjanasseva mārārivijayalakkhaṇo viseso vutto.</p>

<p rend="bodytext" n="282"><hi rend="paranum">282</hi><hi rend="dot">.</hi><hi rend="bold">‘‘Na rathā’’</hi>iccādi. <hi rend="bold">Rathā tayo</hi> antamaso saparivārānaṃ tiṇṇaṃ rathānaṃ anīkavohārato tādisā tayo rathā ca natthi. <hi rend="bold">Mātaṅgā tayo</hi> vuttanayena anīkasaṅkhātā tayo mātaṅgā ca natthi. <hi rend="bold">Na hayā tayo</hi> tādisā anīkasaṅkhātā tayo assā ca natthi. <hi rend="bold">Padā na</hi> antamaso sāyudhānaṃ catunnaṃ purisānaṃ anīkavohārato tādisā cattāro purisā padā ca natthi. Tathāpi muninā <hi rend="bold">sambhārāvajjanena hi</hi> samatiṃsapāramidhammānaṃ ābhogakaraṇeneva <hi rend="bold">mārāri</hi> mārapaccattiko <hi rend="bold">jito</hi> abhibhavito. Iha jayopakaraṇabhāvena ṭhitānaṃ rathānīkādīnaṃ dabbānaṃ vekallaṃ dassetvā sattuvijayasabhāvānaṃ sambhārānaṃ āvajjanavisesassa vuttattā esā dabbavisesavutti nāma. Ratho nāma catupurisaparivāro, tādisaṃ rathattayaṃ rathānīkaṃ nāma. Hatthī pana dvādasapurisaparivāro hoti, tādisaṃ hatthittayaṃ hatthānīkaṃ nāma. Asso tipurisaparivāro, tādisaṃ hayattayaṃ hayānīkaṃ nāma. Sāyudhā cattāro purisā padānīkaṃ nāma. Iha rathādīsu ṭhitā viya sīghaṃ pādabalena gantvā yujjhamānā purisā pādopacārena ‘‘pādā’’ti vuttā. Rathādīnaṃ pamāṇaṃ tayoti anīkaṭṭhāne <pb ed="M" n="0.0273" /> dassetvā purisapamāṇassāvuttepi antamaso cattāro purisā anīkaṃ nāma hontīti pakaraṇato cattāroti ñāyati. No ce? Sāvudhapurisavācakassa <hi rend="bold">padāti</hi>saddassa ‘‘padātayo’’ti bahuvacanena rūpasambhavato ‘‘rathā na, mātaṅgā na, hayā na, padātayo na’’ iti sambandho. <hi rend="bold">Dabbavisesavutti</hi> dabbena dabbapaṭisedhanato visesakathanaṃ visesassa vuttīti ca, dabbena dabbapaṭisedhena visesavuttīti ca vākyaṃ. Kriyāvisesavutyādittayampi evameva daṭṭhabbaṃ.</p>

<p rend="hangnum" n="283"><hi rend="paranum">283</hi><hi rend="dot">.</hi></p>

<p rend="gatha1"><hi rend="bold">Na baddhā bhūkuṭineva, phurito dasanacchado;</hi></p>

<p rend="gathalast"><hi rend="bold">Mārāribhaṅgañcā’kāsi, munivīro varo sayaṃ</hi>.</p>

<p rend="centre">Kriyāvisesavutti.</p>

<p rend="bodytext" n="283"><hi rend="paranum">283</hi><hi rend="dot">.</hi><hi rend="bold">‘‘Na baddhā’’</hi>iccādi. <hi rend="bold">Bhūkuṭi</hi> bhamubhaṅgo kopajanito <hi rend="bold">na baddhā</hi> na racitā, <hi rend="bold">dasanacchado</hi> cādharo <hi rend="bold">neva phurito</hi> neva kampito kopena. Tathāpi ca <hi rend="bold">varo</hi> uttamo munivīro sayaṃ mārārino <hi rend="bold">bhaṅgaṃ</hi> parājayaṃ akāsīti. Bhūkuṭibandhanādikriyāvigamena nibbikāravijayalakkhaṇo viseso dassito.</p>

<p rend="bodytext" n="283"><hi rend="paranum">283</hi><hi rend="dot">.</hi><hi rend="bold">‘‘Na baddhā’’</hi>iccādi. <hi rend="bold">Bhūkuṭi</hi> kopavikārabhūto bhamubhaṅgopi <hi rend="bold">na baddhā</hi> na katā, <hi rend="bold">dasanacchado</hi> dantāvaraṇo <hi rend="bold">neva phurito</hi> na kampāpito. Tathāpi <hi rend="bold">varo</hi> uttamo <hi rend="bold">munivīro</hi> muniguṇavīraguṇayutto tathāgato sayaṃ mārāribhaṅgañca akāsīti. Ettha bhamubhaṅgaracanādikaṃ kriyaṃ akatvā nibbikārassa mārabhaṅgasabhāvavisesassa <note>nibbikāramārabhaṅgassa (ka.)</note> vuttattā esā <hi rend="bold">kriyāvisesavutti</hi> nāma. Bhūnaṃ kuṭi vaṅkatāti ca, māro eva arīti ca, tesaṃ bhaṅgoti ca vākyaṃ.</p>

<p rend="hangnum" n="284"><hi rend="paranum">284</hi><hi rend="dot">.</hi></p>

<p rend="gatha1"><hi rend="bold">Na <pb ed="M" n="0.0274" /> disāsu byattā</hi><note>tatā (sī.)</note><hi rend="bold">raṃsi,</hi></p>

<p rend="gatha2"><hi rend="bold">Nā’loko lokapatthaṭo;</hi></p>

<p rend="gatha3"><hi rend="bold">Tathāpya’ndhatamaharaṃ,</hi></p>

<p rend="gathalast"><hi rend="bold">Paraṃ sādhusubhāsitaṃ</hi>.</p>

<p rend="centre">Jātivisesavutti.</p>

<p rend="bodytext" n="284"><hi rend="paranum">284</hi><hi rend="dot">.</hi><hi rend="bold">‘‘Ni’’</hi>ccādi. <hi rend="bold">Disāsu</hi> dasasu <hi rend="bold">byattā</hi> patthaṭā raṃsi na bhavati. <hi rend="bold">Loke</hi> sakalasmiṃ <hi rend="bold">patthaṭo</hi> vitthato ālokona bhavati. <hi rend="bold">Tathāpī</hi>ti visesanicchāyaṃ, tajjātikattābhāvepi sādhūnaṃ <hi rend="bold">subhāsitaṃ</hi> saddhammasaṅkhātaṃ <hi rend="bold">para</hi>maccantameva andhatamaṃ iṭṭhāniṭṭhāvekallato paññācakkhussa andhakāraṃ mohandhakāraṃ haratīti <hi rend="bold">andhatamahara</hi>nti. Raṃsiyā andhakārāpahārasamatthāya nivattiyā viseso subhāsitassa dassito.</p>

<p rend="bodytext" n="284"><hi rend="paranum">284</hi><hi rend="dot">.</hi><hi rend="bold">‘‘Na disāsu’’</hi>iccādi. Disāsu byattā patthaṭā raṃsipi natthi, <hi rend="bold">lokapatthaṭo</hi> ālokopi natthi. Tathāpi <hi rend="bold">sādhusubhāsitaṃ</hi> saddhammo <hi rend="bold">para</hi>maccantaṃ <hi rend="bold">andhatamaharaṃ</hi> atthānatthatīraṇakkhamassa paññācakkhussa andhakārakamohatamaṃ haraṃ hotīti. Idha andhakāraviddhaṃsane samatthaṃ raṃsijātyādikaṃ paṭisedhetvā subhāsitassa andhakārāpaharaṇasaṅkhātassa visesassa vuttattā ayaṃ <hi rend="bold">jātivisesavutti</hi> nāma. Loke patthaṭoti ca, andhetīti andho moho, tamasadisattā andhoyeva tamoti ca, taṃ haratīti ca, sādhūnaṃ subhāsitamiti ca vākyaṃ.</p>

<p rend="hangnum" n="285"><hi rend="paranum">285</hi><hi rend="dot">.</hi></p>

<p rend="gatha1"><hi rend="bold">Na kharaṃ na hi vā thaddhaṃ, muninda vacanaṃ tava;</hi></p>

<p rend="gathalast"><hi rend="bold">Tathāpi gāḷhaṃ khanati, nimmūlaṃ janatāmadaṃ</hi>.</p>

<p rend="centre">Guṇavisesavutti.</p>

<p rend="bodytext" n="285"><hi rend="paranum">285</hi><hi rend="dot">.</hi><hi rend="bold">‘‘Na <pb ed="M" n="0.0275" /> khara’’</hi>miccādi. Muninda tava vacanaṃ <hi rend="bold">na kharaṃ</hi> na lūkhaṃ, <hi rend="bold">na thaddhaṃ vā</hi> kaṭhinañca na hi. <hi rend="bold">Tathāpi</hi> tādisakharattādiguṇābhāvepi <hi rend="bold">janatāya</hi> janasamūhassa <hi rend="bold">madaṃ gāḷhaṃ</hi> daḷhaṃ <note>taṇhaṃ (ka.)</note> katvā nimmūlaṃ khanatīti. Ayosaṅkumhi pasiddhakharattādiguṇanisedhena munindavacanassa viseso āvikato.</p>

<p rend="bodytext" n="285"><hi rend="paranum">285</hi><hi rend="dot">.</hi><hi rend="bold">‘‘Na khara’’</hi>miccādi. He <hi rend="bold">muninda</hi> tava vacanaṃ <hi rend="bold">kharaṃ</hi> kakkasaṃ na hoti, thaddhaṃ vā na hoti. Tathāpi <hi rend="bold">janatāmadaṃ</hi> janasamūhassa jātyādiṃ nissāya pavattaṃ gabbaṃ <hi rend="bold">gāḷhaṃ</hi> daḷhaṃ katvā <hi rend="bold">nimmūlaṃ</hi> mūlamasesetvā khanatīti. Khaṇanakkhamaayosaṅkuādīsu labbhamānaṃ kharattādiguṇaṃ paṭisedhetvā buddhavacanassa madakhaṇanasabhāvasaṅkhātassa visesassa vuttattā ayaṃ <hi rend="bold">guṇavisesavutti</hi> nāma hoti. Natthi mūlamassa khaṇanassāti ca, janānaṃ samūhoti ca, tāya madoti ca viggaho. ‘‘Gāḷhaṃ nimmūla’’nti khaṇanakriyāya visesanattā gāḷhaṃ nimmūlaṃ khaṇanaṃ karotīti yojanā.</p>

<p rend="hangnum" n="286"><hi rend="paranum">286</hi><hi rend="dot">.</hi></p>

<p rend="gatha1"><hi rend="bold">Dassīyate’tidittaṃ</hi><note>…tirittaṃ (ka.)</note><hi rend="bold">tu,</hi></p>

<p rend="gatha2"><hi rend="bold">Sūravīrattanaṃ yahiṃ;</hi></p>

<p rend="gatha3"><hi rend="bold">Vadanti viññū vacanaṃ,</hi></p>

<p rend="gathalast"><hi rend="bold">Ruḷhāhaṅkāramīdisaṃ</hi>.</p>

<p rend="bodytext" n="286"><hi rend="paranum">286</hi><hi rend="dot">.</hi> Ruḷhāhaṅkāraṃ vadanti.</p>

<p rend="bodytext" n="286"><hi rend="paranum">286</hi><hi rend="dot">.</hi> Idāni ruḷhāhaṅkāraṃ dasseti <hi rend="bold">‘‘dassīyate’’</hi> iccādinā. <hi rend="bold">Sūravīrattanaṃ</hi> sūrabhāvavīrabhāvaṃ <hi rend="bold">atidittaṃ tu</hi> atisayena pana dittaṃ <hi rend="bold">yahiṃ</hi> vākye dassīyate, īdisaṃ vacanaṃ <hi rend="bold">viññū</hi> kavayo ruḷhāhaṅkāramiti vadantīti. Sūro ca vīro cāti ca, tesaṃ bhāvoti ca, ruḷho uggato ahaṅkāro ettha vuttiviseseti ca vākyaṃ.</p>

<p rend="hangnum" n="287"><hi rend="paranum">287</hi><hi rend="dot">.</hi></p>

<p rend="gatha1"><hi rend="bold">Dame <pb ed="M" n="0.0276" /> nandopanandassa,</hi></p>

<p rend="gatha2"><hi rend="bold">Kiṃ me byāpāradassanā;</hi></p>

<p rend="gatha3"><hi rend="bold">Puttā me pādasambhattā,</hi></p>

<p rend="gathalast"><hi rend="bold">Sajjā santeva tādise</hi>.</p>

<p rend="bodytext" n="287"><hi rend="paranum">287</hi><hi rend="dot">.</hi> Udāharati <hi rend="bold">‘‘dame’’</hi>iccādinā. <hi rend="bold">Nandopanandassa</hi> nāgarājassa appameyyamahānubhāvassa <hi rend="bold">dame</hi> damane <hi rend="bold">me</hi> mama niravadhisarantippameyyappabhāvānucaritakittinopi parassa <hi rend="bold">byāpāradassanā</hi> payogapaṭipādanena <hi rend="bold">kiṃ</hi> payojanaṃ, na kimpi, yato me <hi rend="bold">pādasambhattā</hi> pādāvanatā <hi rend="bold">tādise</hi> kammani <hi rend="bold">sajjā</hi> baddhakacchā <hi rend="bold">santeva</hi> vijjanteva, tatoti yojanīyaṃ.</p>

<p rend="bodytext" n="287"><hi rend="paranum">287</hi><hi rend="dot">.</hi><hi rend="bold">‘‘Dame’’</hi>ccādi. <hi rend="bold">Nandopanandassa</hi> nāgarañño <hi rend="bold">dame</hi> damakaraṇe <hi rend="bold">byāpāradassanā</hi> bhuvanattaye pavattamānaānubhāvena ca sampavattitakittisamūhena ca samannāgatassa mayhaṃ tādisapayogadassanena <hi rend="bold">kiṃ</hi> payojanaṃ. Yasmā <hi rend="bold">me pādasambhattā</hi> mayhaṃ caraṇāvanatā <hi rend="bold">tādise</hi> kicce <hi rend="bold">sajjā</hi> sannaddhā <hi rend="bold">puttā</hi> bahavo santi eva, tasmāti. Cetovasitāya sūravīrabhāvo iha atiditto dassito hoti. Byāpārassa dassanamiti ca, pādesu sambhattāti ca vākyaṃ.</p>

<p rend="hangnum" n="288"><hi rend="paranum">288</hi><hi rend="dot">.</hi></p>

<p rend="gatha1"><hi rend="bold">Sileso vacanā’nekā-</hi></p>

<p rend="gatha2"><hi rend="bold">Bhidheyye’kapadāyutaṃ;</hi></p>

<p rend="gatha3"><hi rend="bold">Abhinnapadavākyādi-</hi></p>

<p rend="gathalast"><hi rend="bold">Vasā tedhā’ya’mīrito</hi>.</p>

<p rend="bodytext" n="288"><hi rend="paranum">288</hi><hi rend="dot">.</hi> Silesaṃ niddisati <hi rend="bold">‘‘sileso’’</hi>iccādinā. Anekaṃ bhinnamabhidheyyattho yassātya<hi rend="bold">nekābhidheyyaṃ. Ekena</hi> samānena <hi rend="bold">padena</hi> sarūpena <hi rend="bold">āyuta</hi>manvitaṃ yaṃ <hi rend="bold">vacanaṃ</hi> vuttīti anuvaditvā so silesoti vidhīyate, yena kenaci <pb ed="M" n="0.0277" /> rūpena upamānopameyyalakkhaṇatthānaṃ silesanato. <hi rend="bold">Aya</hi>ñcevaṃlakkhaṇo sileso tedhā īrito. Kathaṃ? <hi rend="bold">Abhinnapadavākyādivasā</hi> abhinnamekaṃ padaṃ syādyantatyādyantarūpaṃ yatra, tameva vākyaṃ vākyalakkhaṇopetattā. Taṃ ādi yesaṃ, tesaṃ vasāti attho.</p>

<p rend="bodytext" n="288"><hi rend="paranum">288</hi><hi rend="dot">.</hi> Idāni silesālaṅkāraṃ dasseti <hi rend="bold">‘‘sileso’’</hi>ccādinā. Anekābhidheyyaṃ <hi rend="bold">ekapadāyutaṃ</hi> ubhayattha sādhāraṇattā tulyena saddarūpena yuttaṃ yaṃ vacanaṃ atthi, so sileso nāma. So pana yena kenaci sādhammarūpena upamānopameyyabhūtānamatthānaṃ siliṭṭhattā aññamaññaṃ phusitvā ṭhitattā <hi rend="bold">sileso</hi> nāma. <hi rend="bold">Ayaṃ</hi> vuttalakkhaṇo sileso <hi rend="bold">abhinnapadavākyādivasā</hi> akatavikārānaṃ syādyantatyādyantapadasamannāgatānaṃ vākyalakkhaṇopetavākyānaṃ pabhedena tedhā īritoti. Anekamabhidheyyaṃ yasseti ca, ekañca taṃ padañceti ca, tena āyutanti ca, abhinnāni padāni yasminti ca, tañca taṃ vākyañcāti ca, taṃ ādi yesaṃ abhinnapadavākyānanti ca, tesaṃ vaso bhedoti ca vākyaṃ.</p>

<p rend="hangnum" n="289"><hi rend="paranum">289</hi><hi rend="dot">.</hi></p>

<p rend="gatha1"><hi rend="bold">Andhantamaharo hārī, samāruḷho mahodayaṃ;</hi></p>

<p rend="gathalast"><hi rend="bold">Rājate raṃsimālī’yaṃ, bhagavā bodhayaṃ jane</hi>.</p>

<p rend="centre">Abhinnapadavākyasileso.</p>

<p rend="bodytext" n="289"><hi rend="paranum">289</hi><hi rend="dot">.</hi> Udāharati <hi rend="bold">‘‘andhantami’’</hi>ccādi. <hi rend="bold">Ayaṃ bhagavā</hi> sūriyo mahāmuni ca. Tattha sūriyo tāva <hi rend="bold">andhantamaharo</hi> pakatiyandhakāropahārī, mahāmuni tu andhakāramohatamāpahārī. <hi rend="bold">Hārī</hi> manuñño sūriyo mahāmuni ca, sūriyo <pb ed="M" n="0.0278" /><hi rend="bold">mahodayaṃ</hi> mahantaṃ udayaṃ pabbataṃ samāruḷho, mahāmuni tu <hi rend="bold">mahodayaṃ</hi> mahantamabbhudayaṃ sammāsambodhisamadhigamarūpaṃ <hi rend="bold">samāruḷho</hi> patto. Raṃsīnaṃ mālā, sā assa atthīti <hi rend="bold">raṃsimālī,</hi> sūriyo mahāmuni ca. Jane <hi rend="bold">bodhayaṃ</hi> niddāpagamanena kilesaniddāpagamanena vā pabodhayanto <hi rend="bold">rājate</hi> dibbatīti. <hi rend="bold">Abhinnapadavākyasileso</hi> bhaṅgena vinā yathāvaṭṭhānamubhayattha padayojanato.</p>

<p rend="bodytext" n="289"><hi rend="paranum">289</hi><hi rend="dot">.</hi> Idāni udāharati <hi rend="bold">‘‘andha’’</hi>miccādinā. <hi rend="bold">Mahodayaṃ</hi> mahantaṃ udayaṃ pabbataṃ, sabbaññupadavisaṅkhātamahābhivuddhiṃ vā <hi rend="bold">samāruḷho</hi> āruḷho, sampatto vā, <hi rend="bold">andhantamaharo</hi> cakkavāḷagabbhe patthaṭapakatighanandhakārassa, ñāṇalocanassa andhakaraṇato andhakāroti vuttamohassa vā viddhaṃsako, <hi rend="bold">hārī</hi> teneva manuñño <hi rend="bold">raṃsimālī</hi> attano raṃsimālāya samannāgato <hi rend="bold">jane</hi> pakatiniddāya kilesaniddāya vā samannāgate satte <hi rend="bold">bodhayaṃ</hi> bodhayanto <hi rend="bold">ayaṃ bhagavā</hi> divākaro, chahi bhagadhammehi samannāgato buddho vā <hi rend="bold">rājate</hi> dibbatīti. Dvīsu pakkhesu padānaṃ samānabhāvena ṭhitattā ayaṃ <hi rend="bold">abhinnapadavākyasileso</hi>. Andho ca so tamo ceti ca, taṃ haratīti ca, mahanto ca so udayo pabbato cāti ca, mahanto ca so udayo abbhudayo abhivuddhi cāti ca, raṃsīnaṃ mālāti ca, sā assa atthīti ca, bhago sirī assa sūriyassa atthīti ca, bhago sirīkāmapayatanādippakāro assa satthuno atthīti ca viggaho. Abhinnapadavākyasaṅkhāto sileso. Aparopi attho ettha silissatīti <hi rend="bold">sileso</hi>. ‘‘Bhinnapadavākyasileso’’tiādikampi iminā nayena ñātabbaṃ.</p>

<p rend="hangnum" n="290"><hi rend="paranum">290</hi><hi rend="dot">.</hi></p>

<p rend="gatha1"><hi rend="bold">Sāradāmalakābhāso, samānītaparikkhayo;</hi></p>

<p rend="gathalast"><hi rend="bold">Kumudākarasambodho, pīṇeti janataṃ sudhī</hi>.</p>

<p rend="centre">Bhinnapadavākyasileso.</p>

<p rend="bodytext" n="290"><hi rend="paranum">290</hi><hi rend="dot">.</hi><hi rend="bold">‘‘Sārade’’</hi>ccādi. Sudhā assa atthīti <hi rend="bold">sudhī,</hi> cando. Sobhanā sabbaññutaññāṇarūpaṃ buddhi assa atthīti <hi rend="bold">sudhī,</hi><pb ed="M" n="0.0279" /> sammāsambuddho. <hi rend="bold">Sārado</hi> saradakāle sambhūto <hi rend="bold">amalako</hi> nimmalo <hi rend="bold">ābhā</hi> sobhā yassa so, cando. Paresaṃ nibbānasāraṃ dadātīti <hi rend="bold">sārado,</hi> amalako ābhāso, amalakassa hatthāmalakasseva vā ābhāso asesañeyyāvabodho yassa so, sammāsambuddho. <hi rend="bold">Saṃ</hi> sammā kamenānīyamānattā ānīto <hi rend="bold">parikkhayo</hi> kaṇhapakkho yena so, cando. <hi rend="bold">Samaṃ</hi> vūpasamaṃ ānīto <hi rend="bold">parikkhayo</hi> hāni kilesasattukato adhigatakkhayattā yenaso, sammāsambuddho. Kumudākarassa kumudassa raṃsiyā sambodhi vikāso yassa <note>raṃsiyo sambodhi vikāsa’ssa (ka.)</note> so, cando. Kuyā pathaviyā mudaṃ pītiṃ karotīti <hi rend="bold">kumudākaro, sambodho</hi> catusaccāvabodho yassa so, sammāsambuddho, <hi rend="bold">janataṃ</hi> janasamūhaṃ pīṇetīti. Ayaṃ <hi rend="bold">bhinnapadavākyasileso</hi> vuttena vidhinā padānaṃ bhinnattā.</p>

<p rend="bodytext" n="290"><hi rend="paranum">290</hi><hi rend="dot">.</hi><hi rend="bold">‘‘Sāra’’</hi>iccādi. <hi rend="bold">Sārado</hi> saradakāle sambhūto, veneyyānaṃ nibbānasāradāyako vā, <hi rend="bold">amalakābhāso</hi> nimmalasobho, nimmalaketumālāsamannāgatattā tādisamatthakasobho vā, atha vā <hi rend="bold">sāradāmalakābhāso</hi> saradakāle sañjātanimmalasobho, veneyyānaṃ nibbānasāradāyakanimmalasobho vā, atha vā <hi rend="bold">sāradaāmalakaābhāso</hi> nibbānasāradāyakahatthāmalakasadisañeyyāvabodho. <hi rend="bold">Samānītaparikkhayo</hi> kaṇhapakkhe suṭṭhu kamena ānīto parikkhayo paripuṇṇo vā cando, samasaṅkhatasantiṃ ānītakilesaparihānisaṅkhātaparikkhayo vā. <hi rend="bold">Kumudākarasambodho</hi> kumudavikāsanena samannāgato, kusaṅkhātapathavīnissitānaṃ janānaṃ pītijananacatusaccāvabodhena samannāgato vā. <hi rend="bold">Sudhī</hi> sudhāsaṅkhātaamatavantatāya <pb ed="M" n="0.0280" /> tannāmako cando, sundarapaññavantatāya tannāmako sammāsambuddho vā. <hi rend="bold">Janataṃ</hi> janasamūhaṃ pīṇetīti. Ubhayapakkhesu padaṃ bhinditvā atthassa yojanato ayaṃ <hi rend="bold">bhinnapadavākyasileso</hi>. Sarade bhavo sārado, cando. Sāraṃ dadātīti sārado, bhagavā. ‘‘Sārado’’ti idaṃ ‘‘ābhāso’’ti padassa visesanaṃ hoti. Amalakonimmalo ābhāso assa candassāti ca, kamhi matthake ābhāsoti ca, amalo kābhāso assa satthunoti ca, sārado amalako ābhāso yassa candassa bhagavato vāti ca, sārado āmalakassa viya ābhāso ñeyyāvabodho assa bhagavatoti ca, saṃ sammā ānīto parikkhayo kalāhāni aneneti ca, samaṃ vūpasamaṃ ānīto parikkhayo hāni kilesasattuto yeneti ca, kumudānaṃ ākaroti ca, tesaṃ sambodho vikāso yasseti ca, mudaṃ pītiṃ karotīti mudākaro. Kuyā pathaviyā mudākaroti ca, so sambodho catusaccāvabodho yasseti ca, sudhā amataṃ assa candassa atthīti ca, su sobhanā dhī buddhi assa sambuddhassāti ca viggaho.</p>

<p rend="hangnum" n="291"><hi rend="paranum">291</hi><hi rend="dot">.</hi></p>

<p rend="gatha1"><hi rend="bold">Samāhitattavinayo, ahīnamadamaddano;</hi></p>

<p rend="gathalast"><hi rend="bold">Sugato visadaṃ pātu, pāṇinaṃ so vināyako</hi>.</p>

<p rend="centre">Bhinnābhinnapadavākyasileso.</p>

<p rend="bodytext" n="291"><hi rend="paranum">291</hi><hi rend="dot">.</hi><hi rend="bold">‘‘Samāhite’’</hi>ccādi. <hi rend="bold">Saṃ</hi> sammā <hi rend="bold">āhito</hi> patiṭṭhāpito attassa <hi rend="bold">vinayo</hi> vinayanaṃ sabbattha savisaye appaṭihatacāravasena yassa so, garuḷo. <hi rend="bold">Vinayanaṃ</hi> pavivittakāyacittappavattivasena damanaṃ yassa so, sammāsambuddho. Iti abhinnapadaṃ. Ahīnaṃ sappānaṃ inā nāyakā, tesaṃ madaṃ maddatīti <hi rend="bold">ahīnamadamaddano,</hi> garuḷo. Ahīnānamuttamapurisānampi mahābrahmādīnaṃ madaṃ maddatīti <hi rend="bold">ahīnamadamaddano,</hi> sammāsambuddho. Sundaraṃ gataṃ gamanaṃ samuddaṃ bhinditvā jalasaṅgamato paṭhamamevauggamanasāmatthiyayogato <pb ed="M" n="0.0281" /> yassa so, garuḷo. Sundaraṃ gamanamassa nāgavikkantacārattā <hi rend="bold">sugato,</hi> sammāsambuddho. Abhinnapadaṃ. <hi rend="bold">So</hi> vīnaṃ pakkhīnaṃ nāyako, garuḷo. Visaṃ dadātīti <hi rend="bold">visadaṃ pāṇinaṃ</hi> nāgalokaṃ <hi rend="bold">pātu</hi> ahiṃsanavasena pālayatu, <hi rend="bold">so</hi> vineti veneyyeti <hi rend="bold">vināyako,</hi> sammāsambuddho. <hi rend="bold">Pāṇinaṃ</hi> sakalasattalokaṃ <hi rend="bold">visadaṃ</hi> asallīnaṃ pātu. <hi rend="bold">Bhinnābhinnapadavākyasilesoyaṃ</hi> vuttanayena padānaṃ <note>pana (ka.)</note> ubhayamissattā.</p>

<p rend="bodytext" n="291"><hi rend="paranum">291</hi><hi rend="dot">.</hi><hi rend="bold">‘‘Samāhite’’</hi>ccādi. <hi rend="bold">Samāhitattavinayo</hi> sammā āhitāya ṭhapitāya sarīrassa savisaye gatiyā samannāgato, sammā āhitena ṭhapitena cittadamanena samannāgato vā, <hi rend="bold">ahīnamadamaddano</hi> nāgarājūnaṃ madamaddano, ahīnānaṃ uttamānaṃ bakabrahmādīnampi madamaddano vā, <hi rend="bold">sugato</hi> pakkhavātavegena samuddajalaṃ dvidhā katvā tasmiṃ jale anekībhūteyeva nāgabhavanaṃ gantvā nāge gahetvā gamane samatthattā sundaragamano, samantabhaddakaanekappakāragamano vā, <hi rend="bold">vināyako</hi> pakkhīnaṃ nāyako <hi rend="bold">so</hi> garuḷarājā <hi rend="bold">visadaṃ</hi> ghoravisattā visadāyakaṃ <hi rend="bold">pāṇinaṃ</hi> nāgalokaṃ <hi rend="bold">pātu</hi> ahiṃsanavasena pāletu. No ce, <hi rend="bold">vināyako</hi> veneyye vinento <hi rend="bold">so</hi> sammāsambuddho <hi rend="bold">pāṇinaṃ</hi> sakalasattalokaṃ <hi rend="bold">visadaṃ</hi> visāradaṃ katvā <hi rend="bold">pātu</hi> ahitāpanayanahitopanayanena rakkhatūti. Ubhayapakkhesu ‘‘ahīnamadamaddano’’iccādikehi bhinnehi ca ‘‘samāhitattavinayo’’iccādikehi abhinnehi ca padehi samannāgatattā ayaṃ <hi rend="bold">bhinnābhinnapadavākyasileso</hi>. Attassa vinayoti ca, samāhito attavinayo yassa garuḷassa tathāgatassa vāti ca, ahīnaṃ inā nāyakāti ca, ahīnānaṃ nāgarājūnaṃ madoti ca, hīnehi aññe ahīnā uttamā, tesaṃ madoti <pb ed="M" n="0.0212" /> ca, taṃ maddatīti ca, vīnaṃ pakkhīnaṃ nāyakoti ca, veneyyajane vinetīti ca vākyaṃ. Dutiyapakkhe ‘‘visada’’nti kriyāvisesanaṃ.</p>

<p rend="hangnum" n="292"><hi rend="paranum">292</hi><hi rend="dot">.</hi></p>

<p rend="gatha1"><hi rend="bold">Viruddhāviruddhābhinna-kammā niyamavā paro;</hi></p>

<p rend="gathalast"><hi rend="bold">Niyamakkhepavacano, avirodhi virodhya’pi</hi>.</p>

<p rend="hangnum" n="293"><hi rend="paranum">293</hi><hi rend="dot">.</hi></p>

<p rend="gatha1"><hi rend="bold">Ocityasamposakādi, sileso padajādi’ti</hi><note>padajātipi (ka.)</note>;</p>

<p rend="gathalast"><hi rend="bold">Esaṃ nidassanesveva, rūpa’māvibhavissati</hi>.</p>

<p rend="bodytext" n="292-3"><hi rend="paranum">292-3</hi><hi rend="dot">.</hi> Silesabhedamaññathāpi dassetumāha <hi rend="bold">‘‘viruddha’’</hi>iccādi. Viruddhāni cāviruddhāni ca aññamabhinnañca, tāniyeva <hi rend="bold">kammāni</hi> kriyāni yesaṃ, te tayo silesā. Niyamo’vadhāraṇamasmiṃ atthīti <hi rend="bold">niyamavā, paro</hi> añño silesopi. Niyamassa <hi rend="bold">akkhepo</hi> nisedhanaṃ yassa, taṃ <hi rend="bold">vacana</hi>mabhidhānaṃ yassa, tādisopi. Nāssa virodho atthītya<hi rend="bold">virodhi,</hi> sopi. Virodho asaṅgati ettha vijjatīti <hi rend="bold">virodhi,</hi> sopi. Ocityaṃ samposetīti ocityasamposako, so ādi yassa alaṅkārantaragocarassa silesassa, so padato jātādisilesopi. <hi rend="bold">Iti</hi>te parepi silesabhedā santi. <hi rend="bold">Esaṃ</hi> yathāvuttānaṃ <hi rend="bold">nidassanesu</hi> payogesveva <hi rend="bold">rūpaṃ</hi> sabhāvo lakkhaṇaṃ āvibhavissatīti.</p>

<p rend="bodytext" n="292-3"><hi rend="paranum">292-3</hi><hi rend="dot">.</hi> Avuttasilesavisese dassetuṃ uddisati <hi rend="bold">‘‘viruddhā’’</hi>iccādi. <hi rend="bold">Viruddhāviruddhābhinnakammā api</hi> ubhayatthassa viruddhena ca aviruddhena ca abhinnena ca kammena samanvitā tayo silesā ca, <hi rend="bold">paro</hi> añño <hi rend="bold">niyamavāpi</hi> avadhāraṇena yuttasileso ca, <hi rend="bold">niyamakkhepavacanopi</hi> avadhāraṇassa paṭisedhapakāsakābhidhānasileso ca, <hi rend="bold">avirodhipi</hi> ubhayapakkhāvirodhisileso ca, <hi rend="bold">virodhiapi</hi> ubhayatthassa <pb ed="M" n="0.0213" /> virodhisileso ca, <hi rend="bold">padajādi</hi> padena jāto vākyena jāto ocityasamposakādisilesopīti <hi rend="bold">esaṃ</hi> silesānaṃ <hi rend="bold">nidassanesveva</hi> nidassanasaṅkhataudāharaṇesveva <hi rend="bold">rūpaṃ</hi> sarūpaṃ tesaṃ lakkhaṇaṃ vā āvibhavissati, nidassiyamānaudāharaṇeneva lakkhaṇassa gammamānattā visuṃ na kathessāmīti adhippāyo. Viruddhāni ca aviruddhāni ca abhinnañceti ca, tameva kammaṃ kriyā yesaṃ silesānamiti ca, niyamo avadhāraṇaṃ asmiṃ atthīti ca, niyamassa akkhepo paṭisedho assa atthīti ca, taṃ vacanaṃ abhidhānaṃ yassa silesassāti ca, nāssa virodho atthīti ca, ocityaṃ samposetīti ca, so ādi yassa upamāsilesādinoti ca, padato jātoti ca, so ādi yassa vākyassāti ca viggaho.</p>

<p rend="subhead">Viruddhakammasilesa</p>

<p rend="hangnum" n="294"><hi rend="paranum">294</hi><hi rend="dot">.</hi></p>

<p rend="gatha1"><hi rend="bold">Savase vattayaṃ lokaṃ, akhilaṃ kallaviggaho</hi><note>kalaviggaho (sī.)</note>;</p>

<p rend="gathalast"><hi rend="bold">Parābhavati mārāri, dhammarājā vijambhate</hi>.</p>

<p rend="bodytext" n="294"><hi rend="paranum">294</hi><hi rend="dot">.</hi> Tato kamena tedassīyanti <hi rend="bold">‘‘savase’’</hi>iccādi. Akhilaṃ lokaṃ savase vattayaṃ mārāri dhammarājā ca, <hi rend="bold">kallo</hi> manuñño <hi rend="bold">viggaho</hi> kalaho yassa mārārino, <hi rend="bold">viggaho</hi> sarīrasampadā yassa dhammarājassa, tesu mārāri <hi rend="bold">parābhavati</hi> parābhavamapeti bodhiyaṃ paṭiladdhaparājayavasena, <hi rend="bold">dhammarājā</hi> samantabhaddo tu <hi rend="bold">vijambhate</hi> lokattayabyāpisamullapitavijayaddhanipavattivasena samaṃ bhavatīti ayaṃ viruddhakammasileso parābhavavijambhanānamaññoññavirodhato.</p>

<p rend="bodytext" n="294"><hi rend="paranum">294</hi><hi rend="dot">.</hi> Idāni uddesakkamena udāharati <hi rend="bold">‘‘savase’’</hi>iccādi. Akhilaṃ lokaṃ <hi rend="bold">savase vattayaṃ</hi> anatthe yuñjanato attano vase vattayanto, no ce, sakalalokaṃ hite <pb ed="M" n="0.0214" /> yuñjanato attano vase vattayanto <hi rend="bold">kallaviggaho</hi> manuññakalaho, no ce, manuññasarīrasampattiyutto mārāri <hi rend="bold">parābhavati</hi> bodhimūle laddhaparājayavasena parābhavaṃ pāpuṇāti, <hi rend="bold">dhammarājā</hi> tathāgato pana <hi rend="bold">vijambhate</hi> lokattaye patthaṭajayaghosavasena vijambhatīti. Parābhavanavijambhanakriyānaṃ aññamaññaviruddhattā ayaṃ viruddhakammasileso nāma. Sassa attano vaso issariyamiti ca, kallo manuñño viggaho vivādo deho vā yasseti ca vākyaṃ.</p>

<p rend="subhead">Aviruddhakammasilesa</p>

<p rend="hangnum" n="295"><hi rend="paranum">295</hi><hi rend="dot">.</hi></p>

<p rend="gatha1"><hi rend="bold">Sabhāvamadhuraṃ puñña-visesodayasambhavaṃ;</hi></p>

<p rend="gathalast"><hi rend="bold">Suṇanti vācaṃ munino, janā passanti cā’mataṃ</hi>.</p>

<p rend="bodytext" n="295"><hi rend="paranum">295</hi><hi rend="dot">.</hi><hi rend="bold">‘‘Sabhāve’’</hi>ccādi. Sabhāveneva <hi rend="bold">madhurā</hi> piyā vācā, madhuraṃ amataṃ, puññavisesassa <hi rend="bold">udayo</hi> abhivaḍḍhi, tena sambhavo, yassa vā taṃ, <hi rend="bold">munino vācaṃ</hi> saddhammasaṅkhātaṃ janā suṇanti, tassayaṃ amatañca <note>tassa ca nissayaṃ amatanti (ka.)</note> passantīti ayamaviruddhakammasileso savanadassanānaṃ aviruddhattāti.</p>

<p rend="bodytext" n="295"><hi rend="paranum">295</hi><hi rend="dot">.</hi><hi rend="bold">‘‘Sabhāva’’</hi>miccādi. <hi rend="bold">Sabhāvamadhuraṃ</hi> ‘‘vācāmadhuraṃ karissāmī’’ti kattabbapayogaṃ vināpi madhurattā pakatimadhuraṃ, no ce, kenaci paccayena anuppannattā saṅkharavisesaṃ vināpi pakatipaṇītaṃ, <hi rend="bold">puññavisesodayasambhavaṃ</hi> puññavisesadesakassa munino kassaci kusalavisesassa abhivuddhiyā sambhūtaṃ, no ce, veneyyajanānaṃ nibbānādhippāyena katakusalavisesassa abhivuddhiyā ārammaṇattena paṭiladdhaṃ <hi rend="bold">munino vācaṃ</hi> saddhammasaṅkhātaṃ suṇanti, <hi rend="bold">amataṃ</hi> nibbānañca <hi rend="bold">janā</hi> veneyyajanā passantīti. Savanadassanakriyānaṃ aññamaññāviruddhattā ayaṃ aviruddhakammasileso. Sassa attano bhāvoti <pb ed="M" n="0.0285" /> ca, tena madhurā, madhuramiti ca, puññameva visesoti ca, tassodayoti ca, tena sambhavo yasseti ca viggaho.</p>

<p rend="subhead">Abhinnakammasilesa</p>

<p rend="hangnum" n="296"><hi rend="paranum">296</hi><hi rend="dot">.</hi></p>

<p rend="gatha1"><hi rend="bold">Andhakārāpahārāya,</hi></p>

<p rend="gatha2"><hi rend="bold">Sabhāvamadhurāya ca;</hi></p>

<p rend="gatha3"><hi rend="bold">Mano pīṇeti</hi><note>dhinoti (sī. abhinavaṭīkā ca)</note><hi rend="bold">jantūnaṃ,</hi></p>

<p rend="gathalast"><hi rend="bold">Jino vācāya bhāya ca</hi>.</p>

<p rend="bodytext" n="296"><hi rend="paranum">296</hi><hi rend="dot">.</hi><hi rend="bold">‘‘Andhakāre’’</hi>ccādi. Andhakāraṃ mohasaṅkhātaṃ pakatiandhakāraṃ vā apaharatīti <hi rend="bold">andhakārāpahārā,</hi> vācā, bhā ca. Tāya sabhāvabhāsāya, sobhāya ca jino jantūnaṃ <hi rend="bold">mano</hi> cittaṃ pīṇetīti ayamabhinnakammasileso pīṇanalakkhaṇāyekāya kriyāya vācāya bhāya ca sampannoti.</p>

<p rend="bodytext" n="296"><hi rend="paranum">296</hi><hi rend="dot">.</hi><hi rend="bold">‘‘Andhakārā’’</hi>iccādi. <hi rend="bold">Andhakārāpahārāya</hi> mohandhakāraṃ pakatiandhakāraṃ vā apaharaṇāya <hi rend="bold">sabhāvamadhurāya</hi> ca sabhāvato kaṇṇasukhāya, sabhāvato nettābhirāmāya <hi rend="bold">vācāya bhāya</hi> sarīrakantiyā ca jino jantūnaṃ <hi rend="bold">mano</hi> cittaṃ <hi rend="bold">dhinoti</hi> pīṇetīti. Pīṇayanasabhāvāya ekāya kriyāya saddhiṃ karaṇabhūtānaṃ dvinnaṃ vācābhānaṃ yojitattā ayaṃ abhinnakammasileso. Andhakāra’mapaharatīti ca, sabhāvena madhurāti ca vākyaṃ.</p>

<p rend="subhead">Niyamavantasilesa</p>

<p rend="hangnum" n="297"><hi rend="paranum">297</hi><hi rend="dot">.</hi></p>

<p rend="gatha1"><hi rend="bold">Kesakkhīnaṃva kaṇhattaṃ, samūnaṃyeva vaṅkatā;</hi></p>

<p rend="gathalast"><hi rend="bold">Pāṇipādādharānaṃva, munindassā’tirattatā</hi>.</p>

<p rend="bodytext" n="297"><hi rend="paranum">297</hi><hi rend="dot">.</hi><hi rend="bold">‘‘Kesi’’</hi>ccādi. <pb ed="M" n="0.0216" /> Kaṇhattaṃ kesakkhīnaṃyeva, na manasi, kaṇhattaguṇo pāpattañca siliṭṭhaṃ. Vaṅkatā bhamūnaṃyeva, na ajjhāsaye, vaṅkatānatattaṃ saṭhattañca siliṭṭhaṃ. Atirattatā pāṇipādādharānaṃyeva, na citte, atirattatāguṇo rāgo ca silissate. ‘‘Munindassā’’ti ‘‘kaṇhatta’’ntiādīsu sabbattha sambandhanīyaṃ. Niyamavā sileso kesakkhīnaṃvāti avadhāraṇappayogāti.</p>

<p rend="bodytext" n="297"><hi rend="paranum">297</hi><hi rend="dot">.</hi><hi rend="bold">‘‘Kesakkhīna’’</hi>miccādi. Munindassa kaṇhattaṃ kesakkhīnaṃ eva hoti, kaṇhattasaṅkhatamakusalaṃ na citte. Vaṅkatā bhamūnaṃyeva, najjhāsaye. Atirattatā pāṇipādādharānaṃ eva, na kesuci vatthūsūti. ‘‘Kesakkhīnaṃvā’’tiādīsu niyamasaṅkhātaavadhāraṇapadassa vijjamānattā kaṇhabhāvena saddhiṃ pāpattassa ca, vaṅkaguṇena saddhiṃ sāṭheyyassa ca, rattaguṇena saddhiṃ rāgassa ca siliṭṭhattā ayaṃ niyamavantasileso nāma. Kesāni ca akkhīni ceti ca, kaṇhassa bhāvoti ca, vaṅkassa bhāvoti ca, pāṇayo ca pādāni ca adharāni cāti ca, atirattassa bhāvoti ca viggaho.</p>

<p rend="subhead">Niyamakkhepasilesa</p>

<p rend="hangnum" n="298"><hi rend="paranum">298</hi><hi rend="dot">.</hi></p>

<p rend="gatha1"><hi rend="bold">Pāṇipādādharesveva, sārāgo tava dissati;</hi></p>

<p rend="gathalast"><hi rend="bold">Dissate so’ya’matha vā, nātha sādhuguṇesvapi</hi>.</p>

<p rend="bodytext" n="298"><hi rend="paranum">298</hi><hi rend="dot">.</hi><hi rend="bold">‘‘Pāṇi’’</hi>ccādi. Nātha tava pāṇipādādharesveva <hi rend="bold">sārāgo</hi> sobhano rattavaṇṇo dissati, na citte, sārāgo rattavaṇṇo chandarāgo cāti siliṭṭhaṃ. Ayaṃ niyamo akkhipyate. <hi rend="bold">Atha vā</hi> kathaṃ niyamyate, yato <hi rend="bold">so ayaṃ</hi> sārāgo sādhūnaṃ guṇesveva virāgalakkhaṇo dissate iti. Tasmā kathamavadhārīyatīti niyamakkhepavacano silesoyaṃ.</p>

<p rend="bodytext" n="298"><hi rend="paranum">298</hi><hi rend="dot">.</hi><hi rend="bold">‘‘Pāṇi’’</hi>ccādi. <pb ed="M" n="0.0217" /> He <hi rend="bold">nātha</hi> tava <hi rend="bold">sārāgo</hi> sobhano rattavaṇṇo pāṇipādādharesveva dissati, citte lobho pana na dissati. Atha vā <hi rend="bold">so ayaṃ</hi> sārāgo kattukamyatākusalacchandabhūto <hi rend="bold">sādhuguṇesvapi</hi> sajjanānaṃ sīlādiguṇesupi dissati. ‘‘Evā’’ti dassitaniyamassa paṭisedhakena <hi rend="bold">‘‘atha vā’’</hi>ti vacanena samannāgatattā rattavaṇṇasaṅkhātarāgena lobhassa siliṭṭhattā ca ayaṃ niyamakkhepavacanasileso. Saṃ sobhano rāgoti viggaho.</p>

<p rend="subhead">Avirodhisilesa</p>

<p rend="hangnum" n="299"><hi rend="paranum">299</hi><hi rend="dot">.</hi></p>

<p rend="gatha1"><hi rend="bold">Salakkhaṇo’tisubhago,</hi></p>

<p rend="gatha2"><hi rend="bold">Tejassī niyatodayo;</hi></p>

<p rend="gatha3"><hi rend="bold">Lokeso jitasaṃkleso,</hi></p>

<p rend="gathalast"><hi rend="bold">Vibhāti samaṇissaro</hi>.</p>

<p rend="bodytext" n="299"><hi rend="paranum">299</hi><hi rend="dot">.</hi><hi rend="bold">‘‘Salakkhaṇo’’</hi>iccādi. Saha lakkhaṇena sasarūpena dvattiṃ savarapurisalakkhaṇena vā vattamāno <hi rend="bold">salakkhaṇo,</hi> cando munindo ca, atisubhago so ca, <hi rend="bold">tejassī</hi> sūriyo pabhāvisesayutto ca, niyato patidinamudayo pabhālakkhaṇo yassa so <hi rend="bold">niyatodayo,</hi> sūriyo, niyato thiro udayo sammāsambuddho sambodhirūpo yassa so <hi rend="bold">niyatodayo,</hi> munindo, <hi rend="bold">lokeso</hi> brahmā munindo ca, jito saṃkleso jhānarativasena kāyacittābādho yena so, brahmā, jito saṃkleso dasavidho aggamaggaññāṇalābhā yena so. So maṇīnaṃ issaro upamaṇi <note>uttamamaṇi (?)</note>, samaṇānaṃ issaro munindo vibhātīti yojjaṃ. Ayamavirodhisileso lakkhaṇasubhagādīnamubhayatthāpi abyavahitattā.</p>

<p rend="bodytext" n="299"><hi rend="paranum">299</hi><hi rend="dot">.</hi><hi rend="bold">‘‘Salakkhaṇo’’</hi>iccādi. <pb ed="M" n="0.0219" /><hi rend="bold">Salakkhaṇo</hi> lakkhaṇena sahito, <hi rend="bold">atisubhago</hi> atisundarāya lakkhiyā samannāgato, no ce, dvattiṃsamahāpurisalakkhaṇehi sahito ativiya sobhādīhi yutto, <hi rend="bold">tejassī</hi> andhakāravidhamanasaṅkhatamahānubhāvena yutto, <hi rend="bold">niyatodayo</hi> patidinaṃ pubbaṇhakāle niyamitagaganuggamano, no ce, nirantarapavattabuddhatejasā yutto thirasabbaññupadavisaṅkhātābhivuḍḍhiyā samannāgato, <hi rend="bold">lokeso</hi> brahmabhūto, <hi rend="bold">jitasaṃkleso</hi> jhānapītiyā vijitakāyacittadaratho, no ce, tilokassa issarabhūto catutthamaggaññāṇena hatadasavidhasaṃkileso, <hi rend="bold">samaṇissaro</hi> so uttamo maṇi <hi rend="bold">vibhāti</hi> sobhati, no ce, samaṇānaṃ issaro <hi rend="bold">vibhāti</hi> dibbatīti. ‘‘Salakkhaṇo subhago’’iccādikānaṃ dvinnaṃ padānaṃ aviruddhattā ca, paṭhamapāde candena dutiye sūriyena tatiye brahmunā catutthe maṇinā ca sabbaññupadatthassa siliṭṭhattā ca ayaṃ avirodhisileso nāma. Saha lakkhaṇena vattamānoti ca, atisobhano bhago sirī vā sirīkāmapayatanādiko vā assāti ca, tejo assa atthīti ca, niyato udayo asseti ca, lokassa iso issaroti ca, jito saṃkleso yeneti ca, maṇīnaṃ samaṇānaṃ vā issaroti ca vākyaṃ.</p>

<p rend="subhead">Virodhisilesa</p>

<p rend="hangnum" n="300"><hi rend="paranum">300</hi><hi rend="dot">.</hi></p>

<p rend="gatha1"><hi rend="bold">Asamopi samo loke,</hi></p>

<p rend="gatha2"><hi rend="bold">Lokesopi naruttamo;</hi></p>

<p rend="gatha3"><hi rend="bold">Sadayopya’dayo pāpe,</hi></p>

<p rend="gathalast"><hi rend="bold">Cittā’yaṃ munino gati</hi>.</p>

<p rend="bodytext" n="300"><hi rend="paranum">300</hi><hi rend="dot">.</hi><hi rend="bold">‘‘Asamopi’’</hi>ccādi. Natthi samo rājaguṇādīhi assāti <hi rend="bold">asamo,</hi> koci rājādi, ‘‘asamo’’ti lokekasikhāmaṇibhāvena <pb ed="M" n="0.0219" /> muni. Tattha yadā asamo rājādi, tadā loke samoti viruddhaṃ asamattā tassa. <hi rend="bold">Api</hi>saddo virodhaṃ joteti. Pakkhantare tvaviruddhaṃ, loke devadattādīnaṃ virodhisattānaṃ rāhulādīnaṃ avirodhisattānañca samattā, tatoyevāyaṃ virodhābhāsānañcasā virodhoyeva. <hi rend="bold">Lokeso</hi> brahmā muni ca. Tattha ‘‘brahmā naruttamo’’ti viruddhaṃ dibbayonittā tassa. Pakkhantare tvabyāghāto uttamanarattā tassa. Dayo dānaṃ, saha dayenāti <hi rend="bold">sadayo,</hi> koci puriso. Saha dayāya vattatīti <hi rend="bold">sadayo,</hi> muni. Tattha puriso dāyako pāpe jane kathamadayoti virujjhati. Muni pāpe rāgādike adayoti virujjhati. Tasmā munino <hi rend="bold">ayaṃ</hi> yathāvuttā <hi rend="bold">gati</hi> pavatti <hi rend="bold">cittā</hi> abbhutāti ayaṃ vuttanayena virodhisileso udāhaṭo.</p>

<p rend="bodytext" n="300"><hi rend="paranum">300</hi><hi rend="dot">.</hi><hi rend="bold">‘‘Asamo’’</hi>iccādi. <hi rend="bold">Asamopi</hi> atulyopi koci rājādiko loke <hi rend="bold">samo</hi> tulyo, no ce, sadisapuggalarahito eva rāhulabhadradevadattādisabbaloke anunayapaṭighābhāvena samo hoti. <hi rend="bold">Lokesopi</hi> brahmabhūtopi <hi rend="bold">naruttamo</hi> naravaro hoti, no ce, sakalalokādhipati hutvā eva naruttamo. <hi rend="bold">Sadayopi</hi> yācakesu dayasaṅkhātena dānena yuttopi <hi rend="bold">pāpe</hi> pāpiṭṭhe <hi rend="bold">adayo</hi> dānarahito, no ce, dayāsahito eva akusale niddayo. Munino ayaṃ <hi rend="bold">gati</hi> pavatti <hi rend="bold">cittā</hi> vicittāti rājādino asamasamatā ca, brahmā hutvā uttamanarabhāvo ca, dānasahitassa kassaci purisassa dānarahitabhāvo ca viruddho hoti. Tasmā rājabrahmapurisehi munino siliṭṭhattā ayaṃ virodhisileso nāma. Pubbapubbapakkhe virodho aparāparapakkhehi nirākato hoti. Pubbapakkhe <hi rend="bold">api</hi>saddo virodhaṃ joteti, aparapakkhe avadhāraṇanti. <pb ed="M" n="0.0290" /> Natthi samo yasseti ca, naro ca so uttamo ceti ca, saha dayena dayāya vā vattamānoti ca, natthi dayo dayā vā asseti ca viggaho.</p>

<p rend="subhead">Ocityasamposakapadasilesa</p>

<p rend="hangnum" n="301"><hi rend="paranum">301</hi><hi rend="dot">.</hi></p>

<p rend="gatha1"><hi rend="bold">Saṃsāradukkhopahatā-vanatā janatā tvayi;</hi></p>

<p rend="gathalast"><hi rend="bold">Sukha’micchita’maccantaṃ, amatandada vindati</hi>.</p>

<p rend="bodytext" n="301"><hi rend="paranum">301</hi><hi rend="dot">.</hi> Udāharati <hi rend="bold">‘‘saṃsāre’’</hi>ccādi. <hi rend="bold">Saṃsāro</hi> abbocchinnaṃ vattamānā khandhapaṭipāṭiyeva <hi rend="bold">dukkhaṃ</hi> dukkhamattādinā, tena <hi rend="bold">upahatā</hi> pahaṭā janatā, amataṃ sukhaṃ amataṃ vā nibbānaṃ dadātīti <hi rend="bold">amatandadā</hi>ti āmantanaṃ, tvayi <hi rend="bold">avanatā</hi> paṇāmavasena <hi rend="bold">icchita</hi>matimataṃ dukkhāpagamanibbattaṃ kāyikaṃ cetasikañca <hi rend="bold">sukhaṃ</hi> accantaṃ <hi rend="bold">vindati</hi> paṭilabhatīti. Ettha amataṃ sudhā nibbānañca, amatandado dukkhopahate sukhayatīti ucitanti ‘‘amataṃ dadātī’’ti padamadhigate vatthuni ocityaṃ samposayatīti ocityasamposako padasilesoyaṃ. <hi rend="bold">Ādi</hi>saddena ‘‘sugandhisobhāsambandhī’’tyādyupamāsilesādayo saṅgahitāti.</p>

<p rend="bodytext" n="301"><hi rend="paranum">301</hi><hi rend="dot">.</hi><hi rend="bold">‘‘Saṃsāra’’</hi>iccādi. <hi rend="bold">Saṃsāradukkhopahatā</hi> khandhadhātuāyatanānaṃ nirantarapavattisaṅkhātena dukkhena upahatā janatā, <hi rend="bold">amatandada</hi> he sudhādāyaka no ce, nibbānadāyaka tathāgata tvayi <hi rend="bold">avanatā</hi> paṇamanavasena onatā <hi rend="bold">icchitaṃ</hi> abhimataṃ <hi rend="bold">sukhaṃ</hi> kāyikacetasikasukhaṃ <hi rend="bold">accantaṃ</hi> atisayena <hi rend="bold">vindati</hi> sevatīti. Amatadāyakā dukkhite sukhite karontīti idaṃ ucitameveti ubhayatthassāpi vācakaṃ ‘‘amataṃ dadātī’’ti padaṃ tādisajanassa sukhadāne ocityaṃ posetīti ayaṃ ocityasamposakapadasileso. Saṃsāroyeva dukkhanti ca, tena upahatāti ca, amataṃ sudhaṃ nibbānaṃ vā dadātīti ca vākyaṃ.</p>

<p rend="hangnum" n="302"><hi rend="paranum">302</hi><hi rend="dot">.</hi></p>

<p rend="gatha1"><hi rend="bold">Guṇayuttehi <pb ed="M" n="0.0291" /> vatthūhi, samaṃ katvāna kassaci;</hi></p>

<p rend="gathalast"><hi rend="bold">Saṃkittanaṃ bhavati yaṃ, sā matā tulyayogitā</hi>.</p>

<p rend="bodytext" n="302"><hi rend="paranum">302</hi><hi rend="dot">.</hi> Tulyayogitaṃ yojayati <hi rend="bold">‘‘guṇe’’</hi>ccādinā. <hi rend="bold">Guṇo</hi> dhammo sādhu asādhu vā, tena yuttehi vatthūhi saha <hi rend="bold">samaṃ katvāna</hi> vatthuto asāmyepi tathābhāvamāropya <hi rend="bold">kassaci</hi> purisādino thutinindatthaṃ yaṃ <hi rend="bold">kittana</hi>mākhyānaṃ, <hi rend="bold">sā</hi> tulyakkhaṇā tulyayogitā matā, vattumicchitena guṇena tādisānaṃ tulyayogitāpaṭipādanato tadatthiyena tulyayogitā tathā dvidhā vattati.</p>

<p rend="bodytext" n="302"><hi rend="paranum">302</hi><hi rend="dot">.</hi> Idāni tulyayogitālaṅkāraṃ dasseti <hi rend="bold">‘‘guṇayuttehi’’</hi>iccādinā. <hi rend="bold">Guṇayuttehi</hi> sundarāsundarehi yehi kehici guṇehi yuttehi vatthūhi, <hi rend="bold">samaṃ katvāna</hi> tatvato asamānesupi samānattabuddhiyā āropanaṃ katvā, <hi rend="bold">kassaci</hi> purisādino thutiṃ nindaṃ vā nissāya yaṃ <hi rend="bold">saṃkittanaṃ</hi> guṇāguṇakathanaṃ bhavati, sā tulyayogitāti matāti. Guṇehi yuttāti ca, tulyena guṇena saha yogoti ca, so etesaṃ raṃsimālībhagavantādīnamatthīti ca, tesaṃ bhāvo tulyaguṇasambandhoti ca viggaho. Ettha tulyaguṇayuttapadatthānaṃ tagguṇasambandhassa tulyayogitābhāvato tappaṭipādako uttiviseso tadatthiyena tulyayogitāti ñeyyā.</p>

<p rend="hangnum" n="303"><hi rend="paranum">303</hi><hi rend="dot">.</hi></p>

<p rend="gatha1"><hi rend="bold">Sampattasammado loko,</hi></p>

<p rend="gatha2"><hi rend="bold">Sampattālokasampado;</hi></p>

<p rend="gatha3"><hi rend="bold">Ubhohi raṃsimālī ca,</hi></p>

<p rend="gathalast"><hi rend="bold">Bhagavā ca tamonudo</hi>.</p>

<p rend="bodytext" n="303"><hi rend="paranum">303</hi><hi rend="dot">.</hi> Udāharati <hi rend="bold">‘‘sampatte’’</hi>ccādi. Tamaṃ nudatīti <hi rend="bold">tamonudo. Raṃsimālī</hi> sūriyo ca, atha vā sammāsambuddho cāti <hi rend="bold">ubhohi</hi> karaṇabhūtehi hetubhūtehi vā <pb ed="M" n="0.0292" /><hi rend="bold">loko</hi> sattaloko, sampatto sammado pīti yena tathāvidho ca, sampatto ālokassa sampadā yena tathāvidho cāpīti. Ettha pītidānādiguṇayuttena raṃsimālinā samaṃ katvā bhagavato thutivasena kittananti lakkhaṇaṃ yojanīyaṃ.</p>

<p rend="bodytext" n="303"><hi rend="paranum">303</hi><hi rend="dot">.</hi> Idāni udāharati <hi rend="bold">‘‘sampatti’’</hi>ccādinā. <hi rend="bold">Tamonudo</hi> andhakāraṃ paharanto raṃsimālī ca bhagavā ca <hi rend="bold">ubhohi</hi> karaṇabhūtehi hetubhūtehi vā, <hi rend="bold">loko</hi> sattaloko <hi rend="bold">sampattasammado</hi> paṭiladdhapītiko ca sampattālokasampadā ca hotīti. Ettha pītidānālokakaraṇasaṅkhātaguṇayuttena sūriyena tulyaṃ katvā bhagavato thutivasena guṇakathanaṃ hoti. Sampatto sammado pīti yeneti ca, ālokassa sampadāti ca, sampattā ālokasampadā yeneti ca, tamaṃ nudatīti ca vākyaṃ. Udāharaṇe adassitepi asādhuguṇayuttena kenaci vatthunā samaṃ katvā kassaci kātabbanindāpi evameva daṭṭhabbā.</p>

<p rend="hangnum" n="304"><hi rend="paranum">304</hi><hi rend="dot">.</hi></p>

<p rend="gatha1"><hi rend="bold">Atthantaraṃ sādhayatā, kiñci taṃsadisaṃ phalaṃ;</hi></p>

<p rend="gathalast"><hi rend="bold">Dassīyate asantaṃ vā, santaṃ vā taṃ nidassanaṃ</hi>.</p>

<p rend="bodytext" n="304"><hi rend="paranum">304</hi><hi rend="dot">.</hi> Nidassanaṃ padasseti <hi rend="bold">‘‘atthantara’’</hi>miccādinā. <hi rend="bold">Atthantaraṃ</hi> nidassetabbāpekkhāya aññaṃ kiñci ucitaṃ kāriyaṃ <hi rend="bold">sādhayatā</hi> kenaci vatthunā hetubhūtena, tena atthantareneva <hi rend="bold">sadisaṃ</hi> tulyaṃ phalaṃ kiñci <hi rend="bold">asantaṃ</hi> aniṭṭhaṃ vā <hi rend="bold">santaṃ</hi> iṭṭhaṃ vā <hi rend="bold">dassīyate</hi> paṭipādīyate, taṃ evaṃlakkhaṇaṃ nidassanaṃ siyā.</p>

<p rend="bodytext" n="304"><hi rend="paranum">304</hi><hi rend="dot">.</hi> Idāni nidassanālaṅkāraṃ nidasseti <hi rend="bold">‘‘atthantari’’</hi>ccādinā. <hi rend="bold">Atthantaraṃ</hi> niddisitabbato aññaṃ ucitakāriyasaṅkhātamattaṃ <note>ucitakicca… (ka.)</note><hi rend="bold">sādhayatā</hi> sādhayantena kenaci vatthunā <hi rend="bold">taṃsadisaṃ</hi><pb ed="M" n="0.0293" /> tena atthantarena samānaṃ <hi rend="bold">asantaṃ</hi> aniṭṭhaṃ vā <hi rend="bold">santaṃ</hi> iṭṭhaṃ vā kiñci phalaṃ <hi rend="bold">dassīyate</hi> vatthūhi paṭipādīyate, <hi rend="bold">taṃ</hi> tādisaṃ phalaṃ nidassanaṃ nāmāti. Attho ca so antaro añño cāti ca, tena atthantarena sadisamiti ca, nidassīyateti ca viggaho.</p>

<p rend="subhead">Asantaphalanidassana</p>

<p rend="hangnum" n="305"><hi rend="paranum">305</hi><hi rend="dot">.</hi></p>

<p rend="gatha1"><hi rend="bold">Udayā samaṇindassa, yanti pāpā parābhavaṃ;</hi></p>

<p rend="gathalast"><hi rend="bold">Dhammarājaviruddhānaṃ, sūcayantā</hi><note>dīpayantā (sī.)</note><hi rend="bold">durantataṃ</hi>.</p>

<p rend="bodytext" n="305"><hi rend="paranum">305</hi><hi rend="dot">.</hi><hi rend="bold">‘‘Udayā’’</hi>iccādi. <hi rend="bold">Samaṇindassa</hi> mahāmunino <hi rend="bold">udayā</hi> pātubhāvena <hi rend="bold">pāpā</hi> lobhādayo <hi rend="bold">parābhavaṃ</hi> nidhanaṃ yanti, parābhavantīti vuttaṃ hoti. Udayapubbakena pāpaparābhavanatthantarena sadisaṃ phalaṃ nidasseti. Kiṃ karontā? <hi rend="bold">Dhammarājā</hi> dhammānapeto rājā, munindo cāti siliṭṭhaṃ, tena viruddhānaṃ, duṭṭho viruddho anto avasānaṃ yassa, tassa bhāvo, taṃ sūcayantāti dhammarājavirodhahetukaṃ asantaphalametaṃ nidassanaṃ parābhavassāniṭṭhattā.</p>

<p rend="bodytext" n="305"><hi rend="paranum">305</hi><hi rend="dot">.</hi> Idāni udāharati <hi rend="bold">‘‘udayā’’</hi>iccādinā. <hi rend="bold">Samaṇindassa</hi> munindassa <hi rend="bold">udayā</hi> loke pātubhāvena <hi rend="bold">pāpā</hi> lobhādayo <hi rend="bold">dhammarājaviruddhānaṃ</hi> rājadhammehi samannāgatarājūhi, dhammādhipatinā munindena vā viruddhānaṃ <hi rend="bold">durantataṃ</hi> aniṭṭhāvasānataṃ <hi rend="bold">sūcayantā</hi> pakāsento <hi rend="bold">parābhavaṃ</hi> parihāniṃ <hi rend="bold">yanti</hi> pāpuṇantīti. Ettha pubbaddhena udayapubbako pāpaparābhavanasaṅkhāto atthantaro dassito, aparaddhena taṃsadisavirodhahetukaṃ durantasaṅkhātaṃ asantaphalaṃ dasseti. Dhammarājavirodhahetukaṃ asantaphalametaṃ parābhavassāniṭṭhattā. Samaṇānamindoti ca, dhammena yutto rājāti vā dhammesu rājāti <pb ed="M" n="0.0294" /> vāti ca, tena viruddhāti ca, duṭṭho virūpo anto pariyosānaṃ yesamiti ca, tesaṃ bhāvoti ca vākyaṃ.</p>

<p rend="subhead">Santaphalanidassana</p>

<p rend="hangnum" n="306"><hi rend="paranum">306</hi><hi rend="dot">.</hi></p>

<p rend="gatha1"><hi rend="bold">Sironikkhittacaraṇo-</hi></p>

<p rend="gatha2"><hi rend="bold">Cchariyāna’mbujāna’yaṃ;</hi></p>

<p rend="gatha3"><hi rend="bold">Paramabbhutataṃ loke,</hi></p>

<p rend="gathalast"><hi rend="bold">Viññāpeta’ttano jino</hi>.</p>

<p rend="bodytext" n="306"><hi rend="paranum">306</hi><hi rend="dot">.</hi><hi rend="bold">‘‘Siro’’</hi>ccādi. <hi rend="bold">Acchariyānaṃ</hi> bhagavato caraṇāravindadvandasampaṭiggahaṇatthaṃ pathaviṃ bhinditvā samuggatānamacchariyaguṇopetānamambujānaṃ <hi rend="bold">sirasi</hi> matthake nikkhittā caraṇā yena so jino. Ambujoparicaraṇanikkhepalakkhaṇenatthantarena sadisaṃ phalaṃ dasseti. Attano paramacchariyabhāvaṃ viññāpeti. Santaphalamidaṃ nidassanaṃ jinabbhutatthadīpanassa iṭṭhattāti.</p>

<p rend="bodytext" n="306"><hi rend="paranum">306</hi><hi rend="dot">.</hi><hi rend="bold">‘‘Siro’’</hi>iccādi. Ayaṃ jino <hi rend="bold">acchariyānaṃ</hi> attano pādapaṭiggahaṇatthaṃ pathaviṃ bhinditvā uggatattā accharāpaharaṇayoggānaṃ ambujānaṃ <hi rend="bold">sironikkhittacaraṇo</hi> matthake ṭhapitapādo <hi rend="bold">loke</hi> sattaloke attano <hi rend="bold">paramabbhutataṃ</hi> atiacchariyaguṇaṃ <hi rend="bold">viññāpeti</hi> avabodhetīti. Ettha acchariyapadumānaṃ matthake caraṇanikkhepasaṅkhātena atthantarena paramabbhutataṃ viññāpetīti ayaṃ sadisasantaphalaṃ jinabbhutatthadīpanassa iṭṭhattā. Sirasi nikkhittāni caraṇāni yeneti ca, accharaṃ accharāsaṅghātaṃ arahantīti ca, paramo uttamo abbhuto guṇo asseti ca, tassa bhāvoti ca viggaho.</p>

<p rend="hangnum" n="307"><hi rend="paranum">307</hi><hi rend="dot">.</hi></p>

<p rend="gatha1"><hi rend="bold">Vibhūtiyāmahantattaṃ, adhippāyassa vā siyā;</hi></p>

<p rend="gathalast"><hi rend="bold">Paramukkaṃsataṃ yātaṃ, taṃ mahantatta’mīritaṃ</hi>.</p>

<p rend="bodytext" n="307"><hi rend="paranum">307</hi><hi rend="dot">.</hi> Mahantattamupadasseti <pb ed="M" n="0.0295" /><hi rend="bold">‘‘vibhūtiyā’’</hi>iccādinā. <hi rend="bold">Vibhūtiyā</hi> sampattiyā <hi rend="bold">adhippāyassa vā</hi> ajjhāsayassa vā <hi rend="bold">paramukkaṃsataṃ</hi> paramātisayabhāvaṃ <hi rend="bold">yātaṃ</hi> upagataṃ mahantattaṃ nāma <hi rend="bold">īritaṃ</hi> kathitaṃ.</p>

<p rend="bodytext" n="307"><hi rend="paranum">307</hi><hi rend="dot">.</hi> Idāni mahantattālaṅkāraṃ dasseti <hi rend="bold">‘‘vibhūti’’</hi> iccādinā. <hi rend="bold">Vibhūtiyā</hi> sampattiyā vā <hi rend="bold">adhippāyassa</hi> ajjhāsayassa vā <hi rend="bold">paramukkaṃsataṃ</hi> atyukkaṃsabhāvaṃ <hi rend="bold">yātaṃ</hi> yaṃ mahantattaṃ siyā, <hi rend="bold">taṃ</hi> mahantattamiti īritanti. Mahato bhāvoti ca, paramo ukkaṃso atisayo yasseti ca, tassa bhāvoti ca vākyaṃ.</p>

<p rend="subhead">Vibhūtimahantatta</p>

<p rend="hangnum" n="308"><hi rend="paranum">308</hi><hi rend="dot">.</hi></p>

<p rend="gatha1"><hi rend="bold">Kirīṭaratanacchāyā-nuviddhātapavāraṇo;</hi></p>

<p rend="gathalast"><hi rend="bold">Purā paraṃ siriṃ vindi, bodhisatto’bhinikkhamā</hi>.</p>

<p rend="bodytext" n="308"><hi rend="paranum">308</hi><hi rend="dot">.</hi> Udāharati <hi rend="bold">‘‘kirīṭe’’</hi>ccādi. Abhinikkhamā <hi rend="bold">purā</hi> pubbe <hi rend="bold">bodhisatto</hi> māyādeviyā putto <hi rend="bold">para</hi>mukkaṭṭhaṃ anāññasādhāraṇaṃ <hi rend="bold">siriṃ</hi> vibhūtiṃ <hi rend="bold">vindi</hi> paṭilabhi. Kīdiso? <hi rend="bold">Kirīṭe</hi> makuṭe ratanānaṃ <hi rend="bold">chāyāhi</hi> sobhāhi <hi rend="bold">anuviddho</hi> churito <hi rend="bold">ātapavāraṇo</hi> setacchattaṃ yassa so tādisoti vibhūtiyā mahantattaṃ vuttaṃ ‘‘ātapavāraṇo ratanacchāyānuviddho’’ti.</p>

<p rend="bodytext" n="308"><hi rend="paranum">308</hi><hi rend="dot">.</hi> Idāni udāharati <hi rend="bold">‘‘kirīṭa’’</hi>iccādinā. <hi rend="bold">Bodhisatto</hi> antimajātiyaṃ mahābodhisatto <hi rend="bold">abhinikkhamā</hi> abhinikkhamanato <hi rend="bold">purā</hi> pubbe <hi rend="bold">kirīṭaratanacchāyānuviddhātapavāraṇo</hi> moliratanaraṃsīhi rañjitasetacchatto <hi rend="bold">para</hi>mukkaṭṭhaṃ <hi rend="bold">siriṃ</hi> vibhūtiṃ <hi rend="bold">vindi</hi> anubhavīti. Ettha moliratanakantiyā setacchattassa oviddhabhāvakathanena vibhūtiyā mahantattaṃ hoti. Kirīṭe ratanānīti ca, tesaṃ chāyāyoti <pb ed="M" n="0.0296" /> ca, tāhi anuviddho churito ātapavāraṇo yasseti ca vākyaṃ.</p>

<p rend="subhead">Adhippāyamahantatta</p>

<p rend="hangnum" n="309"><hi rend="paranum">309</hi><hi rend="dot">.</hi></p>

<p rend="gatha1"><hi rend="bold">Satto sambodhiyaṃ bodhi-</hi></p>

<p rend="gatha2"><hi rend="bold">Satto sattahitāya so;</hi></p>

<p rend="gatha3"><hi rend="bold">Hitvā sneharasābaddha-</hi></p>

<p rend="gathalast"><hi rend="bold">Mapi rāhulamātaraṃ</hi>.</p>

<p rend="bodytext" n="309"><hi rend="paranum">309</hi><hi rend="dot">.</hi><hi rend="bold">‘‘Satto’’</hi>iccādi. <hi rend="bold">Snehena</hi> piyabhāvena jātena <hi rend="bold">rasena</hi> rāgena ābaddhamattani <hi rend="bold">rāhulamātaraṃ</hi> bimbādevimpi, kimutaññaṃ yuvatijanaṃ, <hi rend="bold">hitvā</hi> anapekkhitvā anāsatto hutvā <hi rend="bold">sattānaṃ hitāya</hi> lokiyalokuttarāya vaḍḍhiyā <hi rend="bold">bodhisatto</hi> siddhattho <hi rend="bold">sambodhiyaṃ</hi> sabbaññutaññāṇeyeva <hi rend="bold">satto</hi> āsatto, tattheva laggoti adhippāyo. Mahantattamukkaṭṭhaṃ tādisavanitāratanānāsajjanalakkhaṇamālakkhīyatīti.</p>

<p rend="bodytext" n="309"><hi rend="paranum">309</hi><hi rend="dot">.</hi><hi rend="bold">‘‘Satto’’</hi>iccādi. So bodhisatto <hi rend="bold">sneharasābaddhaṃ</hi> piyabhāvasaṅkhātarāgena ābaddhaṃ <hi rend="bold">rāhulamātaraṃ api</hi> bimbādevimpi hitvā <hi rend="bold">sattahitāya</hi> sattānaṃ lokiyalokuttaratthāya <hi rend="bold">sambodhiyaṃ</hi> sabbaññutaññāṇeyeva <hi rend="bold">satto</hi> laggoti. Tādisaitthiratanepi alaggatākathanena bodhisattassa ukkaṭṭhajjhāsayamahantattaṃ vuttaṃ hoti. Sammā bujjhati etāyāti ca, bodhiyaṃ satto laggoti ca, sattānaṃ hitamiti ca, snehena piyabhāvena jāto raso rāgoti ca, tena ābaddhāti ca viggaho.</p>

<p rend="hangnum" n="310"><hi rend="paranum">310</hi><hi rend="dot">.</hi></p>

<p rend="gatha1"><hi rend="bold">Gopetvā vaṇṇanīyaṃ yaṃ,</hi></p>

<p rend="gatha2"><hi rend="bold">Kiñci dassīyate paraṃ;</hi></p>

<p rend="gatha3"><hi rend="bold">Asamaṃ vā samaṃ tassa,</hi></p>

<p rend="gathalast"><hi rend="bold">Yadi sā vañcanā matā</hi>.</p>

<p rend="bodytext" n="310"><hi rend="paranum">310</hi><hi rend="dot">.</hi> Vañcanaṃ <pb ed="M" n="0.0297" /> vadati <hi rend="bold">‘‘gopetvā’’</hi>iccādinā, <hi rend="bold">vaṇṇanīyaṃ</hi> kiñci vatthuṃ <hi rend="bold">gopetvā</hi> niraṃkatvā <hi rend="bold">tassa</hi> vaṇṇanīyassa <hi rend="bold">asamaṃ</hi> visamaṃ visadisaṃ <hi rend="bold">para</hi>maññaṃ <hi rend="bold">yaṃ kiñci</hi> vatthu yadi dassīyate kavināti anuvaditvā sā vañcanā matāti vidhīyate.</p>

<p rend="bodytext" n="310"><hi rend="paranum">310</hi><hi rend="dot">.</hi> Idāni vañcanālaṅkāraṃ dasseti <hi rend="bold">‘‘gopetvā’’</hi>iccādinā. <hi rend="bold">Vaṇṇanīyaṃ</hi> kiñci vatthuṃ gopetvā <hi rend="bold">tassa</hi> vaṇṇanīyassa <hi rend="bold">samaṃ</hi> sadisaṃ vā <hi rend="bold">asamaṃ</hi> visadisaṃ vā <hi rend="bold">paraṃ yaṃ kiñci</hi> vatthu yadi dassīyate kavinā, sā vañcanāiti matāti. Vañceti vaṇṇanīyaṃ etāya vuttiyāti vākyaṃ.</p>

<p rend="subhead">Asamavañcanā</p>

<p rend="hangnum" n="311"><hi rend="paranum">311</hi><hi rend="dot">.</hi></p>

<p rend="gatha1"><hi rend="bold">Purato na sahassesu,</hi></p>

<p rend="gatha2"><hi rend="bold">Na pañcesu ca tādino;</hi></p>

<p rend="gatha3"><hi rend="bold">Māro paresu tasse’saṃ,</hi></p>

<p rend="gathalast"><hi rend="bold">Sahassaṃ dasavaḍḍhitaṃ</hi>.</p>

<p rend="bodytext" n="311"><hi rend="paranum">311</hi><hi rend="dot">.</hi> Udāharati <hi rend="bold">‘‘purato’’</hi>iccādi. <hi rend="bold">Māro</hi> kāmo <hi rend="bold">tādino</hi> lobhādīsu tādisattā munino <hi rend="bold">purato</hi> sammukhe sahassaṃ isavo assāti <hi rend="bold">sahassesu</hi> ca na hoti. Pañca isavo assāti <hi rend="bold">pañcesu</hi> ca na hotīti vaṇṇanīyo mārotra gopyate. <hi rend="bold">Tassa</hi> yo tibhuvanaṃ jayī. <hi rend="bold">Paresu</hi> aññasattesu sarāgesu <hi rend="bold">esa</hi>misūnaṃ <hi rend="bold">dasavaḍḍhitaṃ</hi> dasahi guṇitaṃ sahassaṃ, kathamaññathābhuvanattayaṃ jayeyyāti māraṃ gopetvā dasasahassopalakkhitavatthantarassa dassitattā asamavañcanāyaṃ.</p>

<p rend="bodytext" n="311"><hi rend="paranum">311</hi><hi rend="dot">.</hi> Idāni udāharati <hi rend="bold">‘‘purato’’</hi>iccādinā. Māro <hi rend="bold">tādino</hi> lābhālābhādīsu avikārino tathāgatassa <hi rend="bold">purato</hi> abhimukhe <hi rend="bold">sahassesu</hi> ca sahassasaropi na hoti, <hi rend="bold">pañcesu</hi> pañca isu ca tādise ṭhapetvā pañca isu na hoti. <pb ed="M" n="0.0299" /><hi rend="bold">Paresu</hi> sugatasammukhe īdisesupi aññesu saṃkilesesu <hi rend="bold">tassa</hi> tilokajetuno mārassa <hi rend="bold">esaṃ</hi> sarānaṃ <hi rend="bold">dasavaḍḍhitaṃ</hi> dasagaṇanāya vaḍḍhitaṃ <hi rend="bold">sahassaṃ</hi> hoti dasasahassaṃ hotīti. Vaṇṇanīyaṃ māraṃ gopetvā dasasahassasaṅkhyāhi gaṇitassa aññassa sarasaṅkhātavatthuno dassitattā ayaṃ asamavañcanā nāma. Sahassaṃ isavo asseti ca, pañca isavo asseti ca, dasahi vaḍḍhitanti ca vākyaṃ.</p>

<p rend="subhead">Samavañcanā</p>

<p rend="hangnum" n="312"><hi rend="paranum">312</hi><hi rend="dot">.</hi></p>

<p rend="gatha1"><hi rend="bold">Vivāda’manuyuñjanto,</hi></p>

<p rend="gatha2"><hi rend="bold">Munindavadanindunā;</hi></p>

<p rend="gatha3"><hi rend="bold">Sampuṇṇo candimā nā’yaṃ;</hi></p>

<p rend="gathalast"><hi rend="bold">Chatta’metaṃ manobhuno</hi>.</p>

<p rend="bodytext" n="312"><hi rend="paranum">312</hi><hi rend="dot">.</hi><hi rend="bold">‘‘Vivāda’’</hi>miccādi. <hi rend="bold">Manobhuno</hi>ti kāmassa. Samavañcanāyaṃ puṇṇacandaṃ niraṃkatvā chattassa dassitattā.</p>

<p rend="bodytext" n="312"><hi rend="paranum">312</hi><hi rend="dot">.</hi><hi rend="bold">‘‘Vivāda’’</hi>iccādi. <hi rend="bold">Munindavadanindunā</hi> sabbaññuno mukhacandena vivādaṃ anuyuñjanto sampuṇṇo <hi rend="bold">ayaṃ</hi> paccakkho candimā na hoti. Kiñcarahi <hi rend="bold">etaṃ</hi> candamaṇḍalaṃ <hi rend="bold">manobhuno</hi> anaṅgassa ubbhūtiyaṃ <hi rend="bold">chattaṃ</hi> samussitasetacchattanti. Vaṇṇanīyaṃ candamaṇḍalaṃ ṭhapetvā tato aññassa candasadisassa chattassa dassitattā ayaṃ vutti samavañcanā nāma. Munīnaṃ indoti ca, tassa vadanamiti ca, indusadiso indu, munindavadanameva indūti ca, samantato puṇṇoti ca, manasi bhūtoti ca viggaho.</p>

<p rend="hangnum" n="313"><hi rend="paranum">313</hi><hi rend="dot">.</hi></p>

<p rend="gatha1"><hi rend="bold">Parānuvattanādīhi, nibbindeni’ha yā katā;</hi></p>

<p rend="gathalast"><hi rend="bold">Thutira’ppakate sā’yaṃ, siyā appakatatthuti</hi>.</p>

<p rend="bodytext" n="313"><hi rend="paranum">313</hi><hi rend="dot">.</hi> Appakatatthutiṃ pakāseti <hi rend="bold">‘‘pari’’</hi>ccādinā. <hi rend="bold">Paresaṃ</hi> yesaṃ kesañci <hi rend="bold">anuvattanaṃ</hi> sevā, tamādi yesaṃ tehi <hi rend="bold">nibbindena</hi> virattena <hi rend="bold">appakate</hi> asannihite buddhivisayeyeva <hi rend="bold">iha</hi> kismiñci vatthumhi katā yā <hi rend="bold">thuti</hi> saṃrādhanaṃ, sāyaṃ appakatatthuti siyā.</p>

<p rend="bodytext" n="313"><hi rend="paranum">313</hi><hi rend="dot">.</hi> Idāni appakatatthutiṃ dasseti <hi rend="bold">‘‘parānu’’</hi>ccādinā. <hi rend="bold">Parānuvattanādīhi</hi> aññassa yassa kassaci anuvattanādīhi <hi rend="bold">nibbindena</hi> ubbegaṃ pattena <hi rend="bold">appakate</hi> anadhigate buddhivisaye eva <hi rend="bold">iha</hi> imasmiṃ kismiñci vatthumhi katā yā <hi rend="bold">thuti</hi> saṃrādhanasaṅkhātā pasaṃsā atthi, sā ayaṃ appakatatthuti nāma siyāti. Paresamanuvattanamiti ca, taṃ ādi yesaṃ parapīḷādīnamiti ca, na pakatoti ca, rakāro sandhijo, appakate katā thutīti ca vākyaṃ.</p>

<p rend="hangnum" n="314"><hi rend="paranum">314</hi><hi rend="dot">.</hi></p>

<p rend="gatha1"><hi rend="bold">Sukhaṃ jīvanti hariṇā, vanesva’parasevino;</hi></p>

<p rend="gathalast"><hi rend="bold">Anāyāsopalābhehi, jaladabbaṅkurādibhi</hi>.</p>

<p rend="bodytext" n="314"><hi rend="paranum">314</hi><hi rend="dot">.</hi> Udāharati <hi rend="bold">‘‘sukha’’</hi>miccādi. Jalehi <hi rend="bold">dabbaṅkurehi</hi> dabbatiṇuggamehi. <hi rend="bold">Ādi</hi>saddena tarupallavādīhi. Kīdisehi? <hi rend="bold">Anāyāsena</hi> sevāpariklesādinā vinā <hi rend="bold">upalābhehi</hi> pāpuṇitabbehi. Paramaññaṃ kiñci na sevanti sīleneti <hi rend="bold">aparasevino</hi>. Paracittārādhanabyasanaparammukhā hariṇā vanesu <hi rend="bold">sukhaṃ</hi> nirākulaṃ jīvantīti. Ettha rājānuvattanaklesanibbindena sannihitā migavutti pasaṃsitāti.</p>

<p rend="bodytext" n="314"><hi rend="paranum">314</hi><hi rend="dot">.</hi> Idāni udāharati <hi rend="bold">‘‘sukha’’</hi>miccādinā. <hi rend="bold">Hariṇā</hi> migā <hi rend="bold">aparasevino</hi> vuttiṃ nissāya paraṃ asevamānā <hi rend="bold">anāyāsopalābhehi</hi> parapariggahābhāvato parasevāparissamaṃ vinā labbhanīyehi <hi rend="bold">jaladabbaṅkurādibhi</hi> udakadabbaṅkurarukkhalatāpallavādīhi <hi rend="bold">vanesu</hi> icchiticchitāraññesu <hi rend="bold">sukhaṃ jīvanti</hi> sukhajīvanaṃ karontīti. Ettha rājasevābyasanappattena kenaci anadhigatāpi migajīvikā pasaṃsitā hoti. Paraṃ na sevanti sīlenāti ca, abhāvo āyāsasseti ca, <pb ed="M" n="0.0300" /> tena upalabhitabbāti ca, dabbānaṃ aṅkurānīti ca, jalañca dabbaṅkurāni ceti ca, tāni ādi yesaṃ pallavādīnamiti ca viggaho.</p>

<p rend="hangnum" n="315"><hi rend="paranum">315</hi><hi rend="dot">.</hi></p>

<p rend="gatha1"><hi rend="bold">Uttaraṃ uttaraṃ yattha, pubbapubbavisesanaṃ;</hi></p>

<p rend="gathalast"><hi rend="bold">Siyā ekāvalī sā’yaṃ, dvidhā vidhinisedhato</hi>.</p>

<p rend="bodytext" n="315"><hi rend="paranum">315</hi><hi rend="dot">.</hi> Ekāvaliṃ kathayati <hi rend="bold">‘‘uttara’’</hi>micchādinā. <hi rend="bold">Yattha</hi> vuttiyaṃ <hi rend="bold">uttaraṃ uttaraṃ</hi> upariṭṭhānamupariṭṭhānaṃ pubbassa pubbassa visesanaṃ vidhinisedhanavasena ekāvali nāma siyā. <hi rend="bold">Ayaṃ</hi> ekāvali <hi rend="bold">vidhinisedhato</hi> vidhivasena nisedhanavasena ca dvidhā.</p>

<p rend="bodytext" n="315"><hi rend="paranum">315</hi><hi rend="dot">.</hi> Idāni ekāvaliṃ dasseti <hi rend="bold">‘‘uttara’’</hi>miccādinā. <hi rend="bold">Yattha</hi> uttiyaṃ <hi rend="bold">uttaraṃ uttaraṃ</hi> uparūparibhavaṃ padaṃ <hi rend="bold">pubbapubbavisesanaṃ</hi> pubbapubbapadassa vidhinisedhanavasena visesanaṃ hoti, sā ekāvali nāma siyā. <hi rend="bold">Ayaṃ</hi> ekāvali <hi rend="bold">vidhinisedhato</hi> vidhinisedhavasena dvidhā hotīti. Uttaraṃ pubbanti ṭhānūpacārena ṭhānībhūtaṃ padameva vuccati. Pubbassa pubbassa visesanamiti ca, ekato āvaliyanti saṃvaliyanti padāni etāyāti ca, vidhividhānañca nisedho paṭisedho cāti ca vākyaṃ. Ettha ‘‘uttaraṃ uttara’’nti ca ‘‘pubbassa pubbassa’’iti ca kamena visesanavisesyaguṇena byāpanicchāyaṃ nibbacanaṃ, visesyaguṇaṃ gammamānameva.</p>

<p rend="subhead">Vidhiekāvali</p>

<p rend="hangnum" n="316"><hi rend="paranum">316</hi><hi rend="dot">.</hi></p>

<p rend="gatha1"><hi rend="bold">Pādā nakhālirucirā,</hi></p>

<p rend="gatha2"><hi rend="bold">Nakhālī raṃsibhāsurā;</hi></p>

<p rend="gatha3"><hi rend="bold">Raṃsī tamopahāneka </hi><note>…pahāreka (sī.)</note> -</p>

<p rend="gathalast"><hi rend="bold">Rasā sobhanti satthuno</hi>.</p>

<p rend="bodytext" n="316"><hi rend="paranum">316</hi><hi rend="dot">.</hi> Udāharati <pb ed="M" n="0.0201" /><hi rend="bold">‘‘pādā’’</hi>iccādi. Sugammaṃ. Ettha pādādīnaṃ visesyānaṃ nakhālirucirattādividhānena visesanena visesitabbattā ayaṃ vidhiekāvali.</p>

<p rend="bodytext" n="316"><hi rend="paranum">316</hi><hi rend="dot">.</hi> Idāni udāharati <hi rend="bold">‘‘pādā’’</hi>iccādinā. Satthuno pādā <hi rend="bold">nakhālirucirā</hi> nakhapantīhi manuññā <hi rend="bold">nakhālī</hi> nakhapantiyo <hi rend="bold">raṃsibhāsurā</hi> raṃsīhi dibbamānā <hi rend="bold">raṃsī</hi> kantiyo <hi rend="bold">tamopahānekarasā</hi> andhakāravidhamane asahāyakiccā hutvā sobhantīti. Ettha pādādīnaṃ pubbapadānaṃ nakhālirucirattādividhāyakehi uttarauttaravisesanehi visesitattā ayaṃ vidhiekāvali nāma. Nakhānaṃ āli pāḷīti ca, nakhālīhi rucirāti ca, raṃsīhi bhāsurāti ca, tamaso apahāro apaharaṇamiti ca, so eko raso kiccaṃ etāsaṃ raṃsīnamiti ca viggaho.</p>

<p rend="subhead">Nisedhaekāvali</p>

<p rend="hangnum" n="317"><hi rend="paranum">317</hi><hi rend="dot">.</hi></p>

<p rend="gatha1"><hi rend="bold">Asantuṭṭho yatī neva,</hi></p>

<p rend="gatha2"><hi rend="bold">Santoso nā’layāhato;</hi></p>

<p rend="gatha3"><hi rend="bold">Nā’layo yo sajantūnaṃ,</hi></p>

<p rend="gathalast"><hi rend="bold">Nā’nantabyasanāvaho</hi>.</p>

<p rend="bodytext" n="317"><hi rend="paranum">317</hi><hi rend="dot">.</hi><hi rend="bold">‘‘Asantuṭṭho’’</hi>iccādi. <hi rend="bold">Asantuṭṭho</hi> catupaccayasantosavasena yo koci yati nāma neva siyā. <hi rend="bold">Ālayena</hi> taṇhāya āhato ca yo, so santoso nāma na hoti. Yo <hi rend="bold">jantūnaṃ</hi> sattānaṃ anantabyasanāvaho na hoti, so ālayo nāma na bhavatīti. Asantuṭṭhādīnaṃ yatittādinisedhanavasena visesanānaṃ pavattiyā nisedhaekāvali ayaṃ.</p>

<p rend="bodytext" n="317"><hi rend="paranum">317</hi><hi rend="dot">.</hi><hi rend="bold">‘‘Asantuṭṭho’’</hi>iccādi. <hi rend="bold">Asantuṭṭho</hi> cīvarādīsu catūsu paccayesu dassitadvādasavidhasantosānaṃ aññatarena asantuṭṭho <pb ed="M" n="0.0302" /><hi rend="bold">yati na eva</hi> bhikkhu nāma na hoti. <hi rend="bold">Ālayāhato</hi> taṇhāya pahato santoso na hoti. Yo jantūnaṃ <hi rend="bold">anantabyasanāvaho na</hi> yo sattānaṃ apariyantapīḷāpāpako na hoti, so ālayo na hotīti. Asantuṭṭhādīnaṃ yatibhāvādipaṭisedhavasena visesanānaṃ pavattattā ayaṃ nisedhaekāvali nāma. Asantuṭṭhapadaṃ yatisahitasakalasattasamudāyassa sādhāraṇabhāvena ṭhitaṃ, yati na bhavatīti yatito aññesu sakalasattasaṅkhātesu avayavesu patiṭṭhāpanato ‘‘asantuṭṭho’’ti visesyo, ‘‘yati ne’’ti idaṃ visesanaṃ. Sesesupi visesanavisesyattaṃ vuttaniyāmena yathārahaṃ yojetabbaṃ. Na santussatīti ca, ālayena hatoti ca, natthi anto etesamiti ca, tāni ca tāni byasanāni ceti ca, tāni āvahatīti ca vākyaṃ.</p>

<p rend="hangnum" n="318"><hi rend="paranum">318</hi><hi rend="dot">.</hi></p>

<p rend="gatha1"><hi rend="bold">Yahiṃ bhūsiyabhūsattaṃ, aññamaññaṃ tu vatthunaṃ;</hi></p>

<p rend="gathalast"><hi rend="bold">Vināva sadisattaṃ taṃ, aññamaññavibhūsanaṃ</hi>.</p>

<p rend="bodytext" n="318"><hi rend="paranum">318</hi><hi rend="dot">.</hi> Aññamaññamāha <hi rend="bold">‘‘yahi’’</hi>miccādinā. Yahiṃ sadisattaṃ vinā eva <hi rend="bold">vatthunaṃ</hi> padatthānaṃ aññamaññaṃ bhūsiyabhūsattaṃ, taṃ aññamaññaṃ nāma vibhūsanamalaṅkāroti.</p>

<p rend="bodytext" n="318"><hi rend="paranum">318</hi><hi rend="dot">.</hi> Idāni aññamaññālaṅkāraṃ dasseti <hi rend="bold">‘‘yahi’’</hi>miccādinā. <hi rend="bold">Yahiṃ</hi> alaṅkāre sadisattaṃ vinā eva vatthunaṃ aññamaññaṃ tu <hi rend="bold">bhūsiyabhūsattaṃ</hi> alaṅkāriyaalaṅkārattaṃ hoti, <hi rend="bold">taṃ</hi> aññamaññavibhūsanaṃ hotīti. Bhūsiyañca bhūsā cāti ca, tāsaṃ bhāvoti ca, aññañca aññañceti ca viggaho. ‘‘Aññamañña’’nti ettha chaṭṭhuntaasaṅkhyamabyayaṃ, sasaṅkhye ceti ‘‘bhūsiyabhūsatta’’nti imassa visesanaṃ katvā vattabbaṃ. Alaṅkāriyamapekkhāya alaṅkāravatthu ca, tamapekkhāya alaṅkāriyavatthu ca aññamaññaṃ nāma. Tandīpakālaṅkāropi tadatthiyena tannāmako hoti.</p>

<p rend="hangnum" n="319"><hi rend="paranum">319</hi><hi rend="dot">.</hi></p>

<p rend="gatha1"><hi rend="bold">Byāmaṃsumaṇḍalaṃ <pb ed="M" n="0.0303" /> tena, muninā lokabandhunā;</hi></p>

<p rend="gathalast"><hi rend="bold">Mahantiṃ vindatī kantiṃ, sopi teneva tādisiṃ</hi>.</p>

<p rend="bodytext" n="319"><hi rend="paranum">319</hi><hi rend="dot">.</hi> Udāharati <hi rend="bold">‘‘byāmaṃsu’’</hi>iccādinā. Subodhaṃ.</p>

<p rend="bodytext" n="319"><hi rend="paranum">319</hi><hi rend="dot">.</hi> Idāni udāharati <hi rend="bold">‘‘byāmaṃsu’’</hi>iccādinā. <hi rend="bold">Byāmaṃsumaṇḍalaṃ</hi> byāmapabhāmaṇḍalaṃ <hi rend="bold">lokabandhunā tena muninā</hi> karaṇabhūtena <hi rend="bold">mahantiṃ</hi> mahatiṃ pūjanīyaṃ vā <hi rend="bold">kantiṃ</hi> sobhaṃ <hi rend="bold">vindati</hi> sevati, <hi rend="bold">sopi</hi> muni <hi rend="bold">tena eva</hi> byāmaṃsumaṇḍalena tādisiṃ kantiṃ vindatīti. Aññamaññaṃ asadisānaṃ byāmaṃsumaṇḍalamunisaṅkhātānaṃ dvinnaṃ vatthūnaṃ byāmaṃsumaṇḍalaṃ paṭhamavākye alaṅkāriyaṃ hoti, munipadattho alaṅkāro hoti. Aparavākye ime dve vipallāsena alaṅkāriyaalaṅkārā honti. Aṃsūnaṃ maṇḍalamiti ca, byāmaṃ eva aṃsumaṇḍalamiti ca, loko bandhu asseti ca, sā viya dissatīti ca viggaho.</p>

<p rend="hangnum" n="320"><hi rend="paranum">320</hi><hi rend="dot">.</hi></p>

<p rend="gatha1"><hi rend="bold">Kathanaṃ sahabhāvassa, kriyāya ca guṇassa ca;</hi></p>

<p rend="gathalast"><hi rend="bold">Sahavuttīti viññeyyaṃ, tadudāharaṇaṃ yathā</hi>.</p>

<p rend="bodytext" n="320"><hi rend="paranum">320</hi><hi rend="dot">.</hi> Sahavuttiṃ vadati <hi rend="bold">‘‘kathana’’</hi>miccādinā. Subodhaṃ.</p>

<p rend="bodytext" n="320"><hi rend="paranum">320</hi><hi rend="dot">.</hi> Idāni sahavuttiṃ dasseti <hi rend="bold">‘‘kathana’’</hi>miccādinā. Kriyāya guṇassa cāti dvinnaṃ <hi rend="bold">sahabhāvassa</hi> sahattassa kathanaṃ sahavuttīti viññeyyaṃ. <hi rend="bold">Tadudāharaṇaṃ yathā</hi> tassa udāharaṇaṃ evaṃ vakkhamānanayena daṭṭhabbanti. Saha saddhiṃ bhavanamiti ca, sahabhāvassa vutti kathanamiti ca, tassa udāharaṇamiti ca viggaho. Sahabhāvo candarasminakhaṃsuādīnaṃ padatthānaṃ. Evaṃ santepi tesaṃ taṃsahattaṃ yassaṃ kriyāyaṃ guṇe vā bhavatīti sahattaṃ kriyāguṇānaṃ hotīti katvā ‘‘kathanaṃ sahabhāvassa kriyāya ca guṇassa cā’’ti vuttaṃ.</p>

<p rend="subhead">Kriyāsahavutti</p>

<p rend="hangnum" n="321"><hi rend="paranum">321</hi><hi rend="dot">.</hi></p>

<p rend="gatha1"><hi rend="bold">Jalanti <pb ed="M" n="0.0304" /> candaraṃsīhi, samaṃ satthu nakhaṃsavo;</hi></p>

<p rend="gathalast"><hi rend="bold">Vijambhati ca candena, samaṃ tammukhacandimā</hi>.</p>

<p rend="bodytext" n="321"><hi rend="paranum">321</hi><hi rend="dot">.</hi><hi rend="bold">‘‘Jalanti’’</hi>iccādi. Samanti saha, tassa satthuno mukhacandimā. Sesaṃ subodhaṃ. Ettha jalanavijambhanānaṃ ubhayasādhāraṇānaṃ kriyānaṃ sahabhāvo vihitoti kriyāsahavutti ayanti.</p>

<p rend="bodytext" n="321"><hi rend="paranum">321</hi><hi rend="dot">.</hi> Idāni yathāpaṭiññātaudāharaṇaṃ dasseti <hi rend="bold">‘‘jalanti’’</hi>iccādinā. <hi rend="bold">Satthu</hi> satthuno <hi rend="bold">nakhaṃsavo</hi> nakhakiraṇā candaraṃsīhi samaṃ jalanti, tammukhacandimā ca candena samaṃ vijambhatīti. Ettha ubhayapadatthānaṃ sādhāraṇabhūtajalanavijambhanakriyānaṃ sahabhāvassa vuttattā esā kriyāsahavutti nāma. Candassa raṃsiyoti ca, nakhānaṃ aṃsavoti ca, tassa satthuno mukhanti ca, tameva candimasadisattā candimāti ca vākyaṃ. <hi rend="bold">Samaṃ</hi>iti <hi rend="bold">saha</hi>pariyāyo nipāto.</p>

<p rend="subhead">Guṇasahavutti</p>

<p rend="hangnum" n="322"><hi rend="paranum">322</hi><hi rend="dot">.</hi></p>

<p rend="gatha1"><hi rend="bold">Jinodayena malinaṃ, saha dujjanacetasā;</hi></p>

<p rend="gathalast"><hi rend="bold">Pāpaṃ disā suvimalā, saha sajjanacetasā</hi>.</p>

<p rend="bodytext" n="322"><hi rend="paranum">322</hi><hi rend="dot">.</hi><hi rend="bold">‘‘Jinodayena’’</hi>ccādi. <hi rend="bold">Jinodayena</hi> karaṇabhūtena, hetubhūtena vā dujjanacetasā saha pāpaṃ <hi rend="bold">malinaṃ</hi> kiliṭṭhaṃ, <hi rend="bold">sajjanacetasā</hi> saha <hi rend="bold">disā</hi> dasavidhāpi <hi rend="bold">suvimalā</hi> accantanimmalā suvimalayasomālāvalayitattā sajjanaceto pāpāpagameneti. Ettha malinattassa ca suvimalattassa ñāyasambandhino sahabhāvo vuttoti ayaṃ guṇasahavutti.</p>

<p rend="bodytext" n="322"><hi rend="paranum">322</hi><hi rend="dot">.</hi><hi rend="bold">‘‘Jino’’</hi>iccādi. <hi rend="bold">Jinodayena</hi> jitamārassa bhagavato pātubhāvena, karaṇabhūtena hetubhūtena vā <pb ed="M" n="0.0305" /><hi rend="bold">pāpaṃ</hi> lobhādidhammaṃ <hi rend="bold">dujjanacetasā</hi> dujjanānaṃ cittena saha <hi rend="bold">malinaṃ</hi> kiliṭṭhaṃ hoti. Imināyeva jinodayena <hi rend="bold">disā</hi> dasa disāyo <hi rend="bold">sajjanacetasā saha suvimalā</hi> sajjanacetasantānato pāpānaṃ apagamena kittimālāya bhuvanattaye patthaṭattā atinimmalāti ubhayapadatthānaṃ sādhāraṇabhūtamalinabhāvasuvimalabhāvasaṅkhātassa guṇassa sahabhāvassa vuttattā esā guṇasahavutti nāma. Jinassa udayoti ca, dujjanānaṃ cetoti ca, vigataṃ malaṃ etāhiti ca, su atisayena vimalāti ca, santo ca te janā ceti ca, tesaṃ cetoti ca vākyaṃ.</p>

<p rend="hangnum" n="323"><hi rend="paranum">323</hi><hi rend="dot">.</hi></p>

<p rend="gatha1"><hi rend="bold">Virodhīnaṃ padatthānaṃ, yattha saṃsaggadassanaṃ;</hi></p>

<p rend="gathalast"><hi rend="bold">Samukkaṃsābhidhānatthaṃ, matā sā’yaṃ virodhitā</hi>.</p>

<p rend="bodytext" n="323"><hi rend="paranum">323</hi><hi rend="dot">.</hi> Virodhaṃ vibhāveti <hi rend="bold">‘‘virodhīna’’</hi>miccādi. <hi rend="bold">Virodhīnaṃ</hi> aññamaññaviruddhānaṃ kriyādīnaṃ <hi rend="bold">yattha</hi> vuttivisese <hi rend="bold">saṃsaggassa</hi> sannidhino dassanaṃ, kimatthaṃ? <hi rend="bold">Samukkaṃsassa</hi> atisayassa <hi rend="bold">abhidhānatthaṃ</hi> kathanatthāya, sā ayaṃ <hi rend="bold">virodhitā</hi> virodhīti matā.</p>

<p rend="bodytext" n="323"><hi rend="paranum">323</hi><hi rend="dot">.</hi> Idāni virodhālaṅkāraṃ dasseti <hi rend="bold">‘‘virodhīna’’</hi>miccādinā. <hi rend="bold">Yattha</hi> uttivisese <hi rend="bold">samukkaṃsābhidhānatthaṃ</hi> vaṇṇanīyavatthugataadhikakathanāya <hi rend="bold">virodhīnaṃ</hi> aññamaññaviruddhānaṃ <hi rend="bold">padatthānaṃ</hi> kriyāguṇādīnaṃ <hi rend="bold">saṃsaggadassanaṃ</hi> sanniṭṭhānadassanaṃ sambandhadassanaṃ hoti, <hi rend="bold">sā ayaṃ</hi> utti virodhitāti matāti. Virodho etesaṃ guṇādīnaṃ atthīti ca, saṃsaggassa sambandhassa dassanamiti ca, samukkaṃsassa adhikassa abhidhānanti ca, virodhīnaṃ bhāvo asaṅgahitoti ca vākyaṃ. Virodhitādīpakavutti tadatthena tannāmikā hoti.</p>

<p rend="hangnum" n="324"><hi rend="paranum">324</hi><hi rend="dot">.</hi></p>

<p rend="gatha1"><hi rend="bold">Guṇā sabhāvamadhurā, api lokekabandhuno;</hi></p>

<p rend="gathalast"><hi rend="bold">Sevitā pāpasevīnaṃ, sampadūsenti</hi><note>sampadūsanti (ka.)</note><hi rend="bold">mānasaṃ</hi>.</p>

<p rend="bodytext" n="324"><hi rend="paranum">324</hi><hi rend="dot">.</hi> Udāharati <pb ed="M" n="0.0306" /><hi rend="bold">‘‘guṇā’’</hi>iccādi. <hi rend="bold">Lokekabandhuno</hi> lokanāthassa <hi rend="bold">sabhāvamadhurā</hi> sādhujanasampīṇanekacāturā api <hi rend="bold">guṇā</hi> arahantatādayo <hi rend="bold">sevitā</hi> pāpasevīhi tesaṃ pāpasevīnaṃ mānasaṃ <hi rend="bold">sampadūsenti</hi> dosaduṭṭhāpādanavasenāvikaronti ‘‘tādiso guṇātisayo tassā’’ti. Ettha guṇānaṃ sabhāvamadhurānaṃ pītivisesuppādanayoggānaṃ sampadūsanena saha virodhoti daṭṭhabbaṃ.</p>

<p rend="bodytext" n="324"><hi rend="paranum">324</hi><hi rend="dot">.</hi> Udāharati <hi rend="bold">‘‘guṇā’’</hi>iccādinā. <hi rend="bold">Lokekabandhuno</hi> buddhassa <hi rend="bold">guṇā</hi> arahattādayo <hi rend="bold">sabhāvamadhurā api</hi> pakatimadhurā api <hi rend="bold">sevitā</hi> pāpasevīhi sevitā samānā pāpasevīnaṃ mānasaṃ <hi rend="bold">sampadūsenti</hi> atisayena kopentīti. Evaṃ hīnādhimuttikehi sahitumasakkuṇeyyo tassa guṇātisayo vattati. Nanu sabhāvamadhuro guṇo pītiṃ vinā sampadūsanaṃ na kareyya, sampadūsanampi tādisasabhāvamadhuraṃ vinā na bhaveyyāti aññoññaviruddhānamesaṃ madhuraguṇasampadūsanakriyānaṃ saṃsaggaguṇādhikadassanatthanti lakkhaṇena yojetabbaṃ. <hi rend="bold">Api</hi>saddo virodhatthe vattate. Sabhāvena madhurāti ca, eko ca so bandhu cāti ca, lokassa ekabandhūti ca, pāpaṃ sevanti sīlenāti ca vākyaṃ.</p>

<p rend="hangnum" n="325"><hi rend="paranum">325</hi><hi rend="dot">.</hi></p>

<p rend="gatha1"><hi rend="bold">Yassa kassaci dānena, yassa kassaci vatthuno;</hi></p>

<p rend="gathalast"><hi rend="bold">Visiṭṭhassa ya’mādānaṃ, parivuttīti sā matā</hi>.</p>

<p rend="bodytext" n="325"><hi rend="paranum">325</hi><hi rend="dot">.</hi> Parivuttiṃ pavatteti <hi rend="bold">‘‘yassa’’</hi>iccādinā. <hi rend="bold">Yassa kassacī</hi>ti paṭiggāhakaṃ dasseti. Visiṭṭhassa yaṃ ādānanti sambandho. Sesaṃ subodhaṃ.</p>

<p rend="bodytext" n="325"><hi rend="paranum">325</hi><hi rend="dot">.</hi> Idāni parivuttiṃ dasseti <hi rend="bold">‘‘yassa kassaci’’</hi>ccādinā. <hi rend="bold">Yassa kassaci vatthuno</hi> khuddakavatthuno <hi rend="bold">yassa kassaci</hi> paṭiggāhakassa <hi rend="bold">dānena</hi> hetubhūtena <hi rend="bold">visiṭṭhassa</hi> uttamavatthuno <pb ed="M" n="0.0307" /> yaṃ <hi rend="bold">ādānaṃ</hi> gahaṇaṃ atthi, sā parivuttīti matāti. Dānaggahaṇaparivuttattā parivutti nāma.</p>

<p rend="hangnum" n="326"><hi rend="paranum">326</hi><hi rend="dot">.</hi></p>

<p rend="gatha1"><hi rend="bold">Purā paresaṃ datvāna, manuññaṃ nayanādikaṃ;</hi></p>

<p rend="gathalast"><hi rend="bold">Muninā samanuppattā, dāni sabbaññutāsirī</hi><note>muninda samanuppattā, dāni sabbaññutāsiriṃ (ka.)</note>.</p>

<p rend="bodytext" n="326"><hi rend="paranum">326</hi><hi rend="dot">.</hi> Udāharati <hi rend="bold">‘‘purā’’</hi>iccādi. Subodhaṃ. Ettha nayanādidānena sabbaññutāsiriyā ādānanti parivutti ayaṃ.</p>

<p rend="bodytext" n="326"><hi rend="paranum">326</hi><hi rend="dot">.</hi> Idāni udāharati <hi rend="bold">‘‘purā’’</hi>iccādinā. Muninā <hi rend="bold">purā</hi> pubbe paresaṃ manuññaṃ nayanādikaṃ datvāna idāni <hi rend="bold">sabbaññutāsirī</hi> sabbaññutāsaṅkhātā anaññasādhāraṇā sirī samanupattāti. Iha yassa dinnaṃ tato eva gahaṇe parivuttisaddassa niruḷhattā nayanādīnaṃ dānena sabbaññutāsiriyā ādānato, dānābhāve ādānābhāvato ca paṭiggāhakajane avijjamānepi sabbaññutā vijjamānattena parikappitāti parivutti hoti. Teneva daṇḍiyaṃ–</p>

<p rend="gatha1">‘‘Satthappaharaṇaṃ datvā, bhujena tava rājunaṃ;</p>

<p rend="gathalast">Ciraṃ citābhaṭo tesaṃ, yaso kumudapaṇḍaro’’ti <note>kābyādāsa 2.356</note>.</p>

<p rend="bodytext">Imasmiṃ udāharaṇe paccatthikānaṃ āyudhappahāraṃ datvā tava bāhunā tesaṃ rājūnaṃ ciraṃ rāsikato keravanimmalo yaso ābhaṭoti. Dadāti kammayuttato eva ādānaṃ dassetvā parivuttiphuṭā katā. Nayanāni ādīni yassa uttamaṅgādinoti ca, sabbaṃ jānātīti ca, tassa bhāvoti ca vākyaṃ.</p>

<p rend="hangnum" n="327"><hi rend="paranum">327</hi><hi rend="dot">.</hi></p>

<p rend="gatha1"><hi rend="bold">Kiñci disvāna viññātā,</hi></p>

<p rend="gatha2"><hi rend="bold">Paṭipajjati taṃsamaṃ;</hi></p>

<p rend="gatha3"><hi rend="bold">Saṃsayāpagataṃ vatthuṃ,</hi></p>

<p rend="gathalast"><hi rend="bold">Yattha so’yaṃ bhamo mato</hi>.</p>

<p rend="bodytext" n="327"><hi rend="paranum">327</hi><hi rend="dot">.</hi> Bhamaṃ <pb ed="M" n="0.0308" /> sambhāveti <hi rend="bold">‘‘kiñcī’’</hi>tiādinā. <hi rend="bold">Viññātā</hi> puriso <hi rend="bold">kiñci disvā</hi> ujjalanādikaṃ disvāna <hi rend="bold">taṃsamaṃ</hi> tassa pure dissamānassa padatthassa sadisamaññaṃ vatthuṃ <hi rend="bold">saṃsayāpagataṃ</hi> asannidhiṃ katvā <hi rend="bold">paṭipajjati</hi> jānāti <hi rend="bold">yattha</hi> visese, sāyaṃ bhamo mato.</p>

<p rend="bodytext" n="327"><hi rend="paranum">327</hi><hi rend="dot">.</hi> Idāni bhamālaṅkāraṃ dasseti <hi rend="bold">‘‘kiñci’’</hi>iccādinā. <hi rend="bold">Yattha</hi> uttivisese <hi rend="bold">viññātā</hi> avabodhakārako <hi rend="bold">kiñci</hi> disāvilocanādikaṃ disvāna <hi rend="bold">taṃsamaṃ</hi> vatthuṃ tena dissamānavatthunā tulyamaññaṃ vatthuṃ <hi rend="bold">saṃsayāpagataṃ</hi> nissaṃsayaṃ katvā <hi rend="bold">paṭipajjati</hi> jānāti, <hi rend="bold">so ayaṃ</hi> alaṅkāro bhamoti matoti. Tena tassa vā samanti ca, saṃsayo apagato etasmāti ca, bhamanaṃ anavaṭṭhānaṃ vatthūnanti ca viggaho. Saṃsayāpagatanti kriyāvisesanaṃ.</p>

<p rend="hangnum" n="328"><hi rend="paranum">328</hi><hi rend="dot">.</hi></p>

<p rend="gatha1"><hi rend="bold">Samaṃ disāsu’jjalāsu, jinapādanakhaṃsunā;</hi></p>

<p rend="gathalast"><hi rend="bold">Passantā abhinandanti, candātapamanā janā</hi>.</p>

<p rend="bodytext" n="328"><hi rend="paranum">328</hi><hi rend="dot">.</hi> Udāharati <hi rend="bold">‘‘sama’’</hi>miccādi. Jinassa pādesu nakhaṃsunā <hi rend="bold">disāsu</hi> sabbāsu <hi rend="bold">samaṃ</hi> ekato <hi rend="bold">ujjalāsu</hi> sajotīsu tā ujjalā disā passantā janā, candātapoti mano yesaṃ te tathāvidhā. <hi rend="bold">Abhinandanti</hi> santussantīti.</p>

<p rend="bodytext" n="328"><hi rend="paranum">328</hi><hi rend="dot">.</hi> Idāni udāharati <hi rend="bold">‘‘sama’’</hi>miccādinā. <hi rend="bold">Jinapādanakhaṃsunā</hi> karaṇabhūtena <hi rend="bold">disāsu</hi> dasasu <hi rend="bold">samaṃ</hi> ekakkhaṇe ujjalāsu tā ujjalā disā passantā janā <hi rend="bold">candātapamanā</hi> candātapoti pavattacittā abhinandantīti. Vijjamānanakhamarīciyaṃ buddhimakatvā candātape buddhiyā pavattāpanato bhamo nāma. <hi rend="bold">Sama</hi>nti asaṅkhyaṃ. Candātapoiti mano yesanti vākyaṃ.</p>

<p rend="hangnum" n="329"><hi rend="paranum">329</hi><hi rend="dot">.</hi></p>

<p rend="gatha1"><hi rend="bold">Pavuccate <pb ed="M" n="0.0309" /> yaṃ nāmādi,</hi></p>

<p rend="gatha2"><hi rend="bold">Kavīnaṃ bhāvabodhanaṃ;</hi></p>

<p rend="gatha3"><hi rend="bold">Yena kenaci vaṇṇena,</hi></p>

<p rend="gathalast"><hi rend="bold">Bhāvonāmā’ya’mīrito</hi>.</p>

<p rend="bodytext" n="329"><hi rend="paranum">329</hi><hi rend="dot">.</hi> Bhāvaṃ bhāveti <hi rend="bold">‘‘pavuccate’’</hi>ccādinā. Kavīnaṃ <hi rend="bold">bhāvo</hi> adhippāyo, taṃ bodhetīti <hi rend="bold">bhāvabodhanaṃ</hi> yaṃ nāmādi. <hi rend="bold">Ādi</hi>saddena visesanavākyānaṃ gahaṇaṃ. <hi rend="bold">Yena kenaci</hi> nisedhanarūpena ākārena pavuccate, ayaṃ bhāvo nāma īritoti.</p>

<p rend="bodytext" n="329"><hi rend="paranum">329</hi><hi rend="dot">.</hi> Idāni bhāvālaṅkāraṃ dasseti <hi rend="bold">‘‘pavuccate’’</hi> iccādinā. Kavīnaṃ vattūnaṃ <hi rend="bold">bhāvabodhanaṃ</hi> adhippāyapakāsakaṃ yaṃ <hi rend="bold">nāmādi</hi> nāmapadavisesanapadādi yena kenaci <hi rend="bold">vaṇṇena</hi> ākārena sāgarādiatthantaraṃ paṭisedhetvā vā no vā pavuccate, ayaṃ bhāvo nāmāti īritoti. Nāmaṃ ādi yassa visesanavākyadvayasseti ca, bhāvaṃ bodhetīti ca vākyaṃ. Kavīnaṃ adhippāyasaṅkhātabhāvapakāsako uttiviseso tadatthena bhāvo nāma, tassa nissayabhūtaṃ nāmādipadasantānaṃ iha nissitopacārena bhāvo nāmāti īritaṃ.</p>

<p rend="hangnum" n="330"><hi rend="paranum">330</hi><hi rend="dot">.</hi></p>

<p rend="gatha1"><hi rend="bold">Nanu teye’va santā no,</hi></p>

<p rend="gatha2"><hi rend="bold">Sāgarā na kulācalā;</hi></p>

<p rend="gatha3"><hi rend="bold">Manampi mariyādaṃ ye,</hi></p>

<p rend="gathalast"><hi rend="bold">Saṃvaṭṭepi jahanti no</hi>.</p>

<p rend="bodytext" n="330"><hi rend="paranum">330</hi><hi rend="dot">.</hi> Udāharati <hi rend="bold">‘‘nanu’’</hi>ccādi. <hi rend="bold">Manampī</hi>ti īsakampi. <hi rend="bold">Mariyāda</hi>nti attano ācārasīmaṃ, <hi rend="bold">saṃvaṭṭepi</hi> palayakālepi. Sesaṃ subodhaṃ. Ettha na ime pakatisamuddādayo samuddādayo honti, ye palayakāle attano velānullaṅghanasaṅkhātaṃ acalattasaṅkhātañca mariyādaṃ pariccajanti. Kiñcarahi <pb ed="M" n="0.0310" /> santā evete samuddādayo, ye yadi palayakālepi samāpateyyuṃ, tadāpi attano mariyādaṃ na muñcanti. Koci vipattiṃ patto niratisayaṃ dhīrattamattanovabodhetīti aññanisedhena kathitaṃ nāmaṃ kavisabhāvaṃ yathāvuttaṃ bodhetīti bhāvoyamiti.</p>

<p rend="bodytext" n="330"><hi rend="paranum">330</hi><hi rend="dot">.</hi> Idāni udāharati <hi rend="bold">‘‘nanu’’</hi>ccādinā. <hi rend="bold">Sāgarā</hi> saṃvaṭṭakāle tīramariyādaṃ atikkamentā pakatisamuddā sāgarā na bhavanti. <hi rend="bold">Kulācalā</hi> tādisakāle acalasaṅkhātamariyādamatikkamentā satta kulapabbatā kulācalā nāma na bhavanti. Kiñcarahi sāgarādayo. <hi rend="bold">Ye</hi> sādhavo <hi rend="bold">saṃvaṭṭepi</hi> sabbavatthuvināsakakappavināsakālepi <hi rend="bold">mariyādaṃ</hi> attano ācāramariyādaṃ <hi rend="bold">manampi</hi> īsakampi no jahanti. Santā eva te sāgarādayo nāma honti nanūti. Koci byasanaṃ patto attano anaññasādhāraṇaṃ dhīrattaṃ pakāsetīti iha sāgarādiatthantarapaṭisedharūpena dassitasāgarādinā vattuno akampanādhippāyaṃ avabodhetīti ayaṃ bhāvālaṅkāro nāma. <hi rend="bold">Mana</hi>nti appakālavācakamasaṅkhyaṃ. <hi rend="bold">Apī</hi>ti sambhāvane.</p>

<p rend="hangnum" n="331"><hi rend="paranum">331</hi><hi rend="dot">.</hi></p>

<p rend="gatha1"><hi rend="bold">Aṅgaṅgībhāvā sadisa-balabhāvā ca bandhane;</hi></p>

<p rend="gathalast"><hi rend="bold">Saṃsaggo’laṅkatīnaṃ yo, taṃ missanti pavuccati</hi>.</p>

<p rend="bodytext" n="331"><hi rend="paranum">331</hi><hi rend="dot">.</hi> Missaṃ dasseti <hi rend="bold">‘‘aṅga’’</hi>iccādinā. <hi rend="bold">Aṅga</hi>mupakārakaṃ, <hi rend="bold">aṅgī</hi> upakāriyaṃ, tesaṃ bhāvo <hi rend="bold">aṅgaṅgibhāvo</hi> sādhiyasādhanattaṃ, tato ca. Sadisaṃ samaṃ balaṃ yesaṃ te, tesaṃ bhāvo aṅgaṅgibhāvamantarena appadhānabhāvenāvaṭṭhānaṃ tato ca hetuto. <hi rend="bold">Bandhane</hi> visaye, yo alaṅkatīnaṃ <hi rend="bold">saṃsaggo</hi> ekattha sannidhānaṃ, taṃ missanti pavuccati.</p>

<p rend="bodytext" n="331"><hi rend="paranum">331</hi><hi rend="dot">.</hi> Idāni <pb ed="M" n="0.0311" /> missālaṅkāraṃ dasseti <hi rend="bold">‘‘aṅgaṅgī’’</hi>ccādinā. <hi rend="bold">Aṅgaṅgībhāvā</hi> upakārakaupakāriyasaṅkhātapaṭipādakapaṭipādanīyasabhāvena hetubhūtena <hi rend="bold">sadisabalabhāvā</hi> ca sādhiyasādhanabhāvaṃ vinā samānabalavantabhāvena ca <hi rend="bold">bandhane</hi> pajjādibandhanavisaye <hi rend="bold">alaṅkatīnaṃ</hi> alaṅkārānaṃ yo <hi rend="bold">saṃsaggo</hi> sannidhānaṃ, taṃ missanti pavuccatīti. Aṅgaṃ sādhanaṃ assa sādhiyassa atthīti ca, aṅgañca aṅgī ceti ca, tesaṃ bhāvo sādhiyasādhanasaṅkhāto sambandhoti ca, sadisaṃ balaṃ yesamalaṅkārānamiti ca, tesaṃ bhāvo aññamaññanirapekkhatāti ca, missanaṃ missībhavanamiti ca vākyaṃ.</p>

<p rend="subhead">Aṅgaṅgibhāvamissa</p>

<p rend="hangnum" n="332"><hi rend="paranum">332</hi><hi rend="dot">.</hi></p>

<p rend="gatha1"><hi rend="bold">Pasatthā munino pāda-nakharaṃsimahānadī;</hi></p>

<p rend="gathalast"><hi rend="bold">Aho gāḷhaṃ nimuggepi, sukhayatye’va te jane</hi>.</p>

<p rend="bodytext" n="332"><hi rend="paranum">332</hi><hi rend="dot">.</hi> Udāharati <hi rend="bold">‘‘pasatthā muni’’</hi>ccādi. Munino pādesu nakhā tesaṃ raṃsi eva mahānadīsadisattā <hi rend="bold">mahānadī,</hi> sā <hi rend="bold">pasatthā</hi> acchariyappattisabbhāvato <hi rend="bold">gāḷha</hi>maccantaṃ nimuggepi te jane sukhayatyeva, <hi rend="bold">aho</hi> acchariyaṃ yato sesanadīvidhuraṃ. ‘‘Ayaṃ attani gāḷhaṃ nimuggepi sukhayatī’’ti ettha ‘‘nimuggepī’’ti samādhino sādhiyattenaṅgitāyāvaṭṭhitassa ‘‘pādanakharaṃsimahānadī’’ti rūpakaṃ sādhanattenaṅgatāyāvaṭṭhitanti missamidamalaṅkaraṇaṃ.</p>

<p rend="bodytext" n="332"><hi rend="paranum">332</hi><hi rend="dot">.</hi> Idāni udāharati <hi rend="bold">‘‘pasatthā’’</hi> iccādinā. <hi rend="bold">Munino pasatthā</hi> acchariyattā pasaṃsanīyā <hi rend="bold">pādanakharaṃsimahānadī</hi> caraṇanakhakiraṇasaṅkhātamahāgaṅgā <hi rend="bold">gāḷhaṃ</hi> atisayena nimuggepi te <hi rend="bold">jane</hi> sādhusappurise <hi rend="bold">sukhayati eva</hi> sukhite kato eva. <hi rend="bold">Aho</hi> acchariyaṃ sesanadīnamesā pavatti viruddhāti. Ettha sādhanīyabhāvena aṅgino ‘‘nimugge’’ti samādhialaṅkārassa <pb ed="M" n="0.0312" /> ‘‘pādanakharaṃsimahānadī’’ti rūpakālaṅkāro sādhanabhāvena aṅganti katvā aṅgāaṅgībhāvena imesaṃ alaṅkārānaṃ missitā. Pādesu nakhāti ca, tesaṃ raṃsīti ca, mahatī ca sā nadī ceti ca, mahānadī viya mahānadī pādanakharaṃsiyo eva mahānadīti ca vākyaṃ. <hi rend="bold">Gāḷha</hi>nti kriyāvisesanaṃ. Gāḷhaṃ nimujjanaṃ ye akaṃsu, tepīti yojanā. Sukhasamaṅgino janā sukhite sukhe karotīti vākyaṃ.</p>

<p rend="subhead">Sadisabalabhāvamissa</p>

<p rend="hangnum" n="333"><hi rend="paranum">333</hi><hi rend="dot">.</hi></p>

<p rend="gatha1"><hi rend="bold">Veso sabhāvamadhuro, rūpaṃ nettarasāyanaṃ;</hi></p>

<p rend="gathalast"><hi rend="bold">Madhūvamunino vācā, na sampīṇeti kaṃ janaṃ</hi>.</p>

<p rend="bodytext" n="333"><hi rend="paranum">333</hi><hi rend="dot">.</hi><hi rend="bold">‘‘Veso’’</hi>iccādi subodhaṃ. Idaṃ pana samādhirūpakopamāmissasadisabalanti.</p>

<p rend="bodytext" n="333"><hi rend="paranum">333</hi><hi rend="dot">.</hi><hi rend="bold">‘‘Veso’’</hi>iccādi. Munino <hi rend="bold">sabhāvamadhuro</hi> pakatimadhuro <hi rend="bold">veso</hi> jināveṇiko buddhaveso ca <hi rend="bold">nettarasāyanaṃ rūpaṃ</hi> lakkhaṇānubyañjanasampannaṃ rūpañca <hi rend="bold">madhūva</hi> madhurattena madhusamānā <hi rend="bold">vācā</hi> bhāratī ca kaṃ janaṃ na sampīṇetīti. ‘‘Sabhāvamadhuro’’ti samādhialaṅkāro ca, ‘‘nettarasāyana’’nti rūpakālaṅkāro ca, ‘‘madhūvā’’ti upamālaṅkāro cāti ime tayo pīṇane aññamaññāpekkharahitattā tulyabalāti imesaṃ missattaṃ hoti. Sabhāvena madhuroti ca, rasīyati assādīyatīti ca, raso rasabhūto āyanaṃ gati pavatti assāti rasāyanaṃ, rasavatthu. Rasāyanamiva rūpaṃ rasāyanaṃ, nettānaṃ rasāyananti ca vākyaṃ.</p>

<p rend="hangnum" n="334"><hi rend="paranum">334</hi><hi rend="dot">.</hi></p>

<p rend="gatha1"><hi rend="bold">Āsī nāma siyā’tthassa,</hi></p>

<p rend="gatha2"><hi rend="bold">Iṭṭhassā’sīsanaṃ yathā;</hi></p>

<p rend="gatha3"><hi rend="bold">Tilokekagatī nātho,</hi></p>

<p rend="gathalast"><hi rend="bold">Pātu loka’mapāyato</hi>.</p>

<p rend="bodytext" n="334"><hi rend="paranum">334</hi><hi rend="dot">.</hi> Āsiṃ <pb ed="M" n="0.0313" /> dasseti <hi rend="bold">‘‘āsi’’</hi>ccādinā. <hi rend="bold">Iṭṭhassa</hi> abhimatassa vatthuno <hi rend="bold">āsīsanaṃ</hi> patthanamityanuvaditvā āsī nāma siyāti vidhīyate. <hi rend="bold">‘‘Yathe’’</hi>tyudāharati. <hi rend="bold">Tilokassa</hi> lokattayavattino janassa <hi rend="bold">ekagati</hi> asahāyagati paṭisaraṇabhūto nātho <hi rend="bold">lokaṃ</hi> sattalokaṃ apāyato <hi rend="bold">pātu</hi> pāletūti. Etthātilasitaṃ pālanamāsīsitanti.</p>

<p rend="bodytext" n="334"><hi rend="paranum">334</hi><hi rend="dot">.</hi> Idāni āsīalaṅkāraṃ dasseti <hi rend="bold">‘‘āsī’’</hi> iccādinā. <hi rend="bold">Iṭṭhassa atthassa</hi> icchitavatthuno <hi rend="bold">āsīsanā</hi> patthanā āsī nāma siyā. <hi rend="bold">Yathā</hi> tatthodāharaṇamevaṃ. <hi rend="bold">Tilokekagati</hi> tibhavassa asahāyasaraṇabhūto <hi rend="bold">nātho</hi> lokasāmi <hi rend="bold">lokaṃ</hi> sattalokaṃ apāyato <hi rend="bold">pātu</hi> rakkhatūti. Āsī nāma patthanā, taddīpikāpi utti tannāmikāva hoti. ‘‘Tilokekagatī’’ti imasmiṃ udāharaṇe pālanaṃ āsīsitaṃ. Tiṇṇaṃ lokānaṃ samāhāroti ca, ekoyeva gati paṭisaraṇanti ca, tilokassa ekagatīti ca vākyaṃ.</p>

<p rend="hangnum" n="335"><hi rend="paranum">335</hi><hi rend="dot">.</hi></p>

<p rend="gatha1"><hi rend="bold">Rasappatītijanakaṃ, jāyate yaṃ vibhūsanaṃ;</hi></p>

<p rend="gathalast"><hi rend="bold">Rasavantanti taṃ ñeyyaṃ, rasavantavidhānato</hi>.</p>

<p rend="bodytext" n="335"><hi rend="paranum">335</hi><hi rend="dot">.</hi> Rasavantamudāharati <hi rend="bold">‘‘rasa’’</hi>iccādinā. <hi rend="bold">Yaṃ vibhūsana</hi>malaṅkaraṇaṃ rasābhāsādino <hi rend="bold">patītijanakaṃ</hi> avagamasampādakaṃ jāyate, <hi rend="bold">taṃ</hi> vibhūsanaṃ <hi rend="bold">rasavantavidhānato</hi> sampādanato ‘‘rasavanta’’nti viññeyyaṃ yathā atthappatīti janako saddo ‘‘atthavā’’ti.</p>

<p rend="bodytext" n="335"><hi rend="paranum">335</hi><hi rend="dot">.</hi> Uddese rasīti uddiṭṭharasālaṅkāraṃ dasseti <hi rend="bold">‘‘rasa’’</hi>iccādinā. <hi rend="bold">Yaṃ vibhūsanaṃ</hi> vuttālaṅkārānamantare yo koci alaṅkāro <hi rend="bold">rasappatītijanakaṃ</hi> siṅgārādinavavidharasesu ekassa rasassa vā tasseva rasābhāsassa vā <pb ed="M" n="0.0314" /> avabodhanaṃ sampādento jāyate, <hi rend="bold">taṃ</hi> vibhūsanaṃ <hi rend="bold">rasavantavidhānato</hi> attano rasasahitabhāvassa pakāsanato <hi rend="bold">rasavantanti</hi> rasīti ñeyyanti. Yathā atthappatītijanako saddo ‘‘atthavā’’ti vuccati, evaṃ rasappatītijanako alaṅkāro rasavanto ‘‘rasī’’ti ca vuccati. Rasassa patīti ca, taṃ janetīti ca, raso assa atthīti ca, rasavato bhāvoti ca, tassa vidhānaṃ sampādananti ca vākyaṃ.</p>

<p rend="hangnum" n="336"><hi rend="paranum">336</hi><hi rend="dot">.</hi></p>

<p rend="gatha1"><hi rend="bold">Rāgānatabbhutasarojamukhaṃ dharāya,</hi></p>

<p rend="gatha2"><hi rend="bold">Pādā tilokaguruno’dhikabaddharāgā;</hi></p>

<p rend="gatha3"><hi rend="bold">Ādāya niccasarasena karena gāḷhaṃ,</hi></p>

<p rend="gathalast"><hi rend="bold">Sañcumbayanti satatāhitasambhamena</hi>.</p>

<p rend="bodytext" n="336"><hi rend="paranum">336</hi><hi rend="dot">.</hi> Udāharati <hi rend="bold">‘‘rāga’’</hi>iccādi. <hi rend="bold">Dharāya</hi> pathavīaṅganāya rāgena ānataṃ, mukhaṃ. <hi rend="bold">Rāgaṃ</hi> rattavaṇṇaṃ <hi rend="bold">ānataṃ</hi> ninnamitaṃ, sarojaṃ. Paṭhame abbhutasarojasadisatāya mukhaṃ, tena samānādhikaraṇanti rāgānatena samāso. Dutiye tu rāgānatañca taṃ abbhutasarojaṃ pathaviṃ bhinditvā sirīpādasampaṭiggahaṇatthaṃ uṭṭhahamacchariyapadumañca, tameva tassā mukhasadisattā mukhanti <hi rend="bold">rāgānatabbhutasarojamukhaṃ. Tilokaguruno</hi> sammāsambuddhassa pādā. Kīdisā? Adhikabandho <hi rend="bold">rāgo</hi> anurāgo, rattavaṇṇo vā yesaṃ te, tathāvidhā. <hi rend="bold">Nicca</hi>manavarataṃ <hi rend="bold">sarasena</hi> rasavatā <hi rend="bold">karena</hi> hatthena, raṃsinā vā gāḷhaṃ <hi rend="bold">ādāya</hi> gahetvā <hi rend="bold">satataṃ</hi> niccaṃ āhito <hi rend="bold">sambhamo</hi> ādaro, tadabhimukhatā vā, tena sañcumbayanti, nikkhipanti vā. Ettha silesarūpakehi sambhogasiṅgārarasābhāso janyate. Siṅgāro duvidho vippalambho, sambhogo ceti. Tesu vippalambhova samaggavaṇṇanādhārattā manoharo, nediso sambhogo. Sambhogābhāse tu vattabbameva natthi. Tathāpi’hā’dhigataṃ sambhogābhāsodāharaṇaṃ bālappabodhanatthaṃ kiñci vicāressāma. Tatra pādānaṃ kāmukattaṃ <pb ed="M" n="0.0315" /> dharāya kāminittañca vākyasāmatthiyā viññāyate. Saddena vuccamānaṃ puna vuttaṃ siyā. Atra pādānaṃ taṃ viññeyyaṃ, ratyukkaṃsābhāso yadi kavinā paṭipādetabbo na bhaveyya, tadā gāthāyamananupapannaṃ siyāti evaṃvidhavacanatova pādā ratyābhāsavantoti gamyate. Ratiyā ālambaṇavibhāvābhāso dharākāmini, rammadesādivisesābhāve acchariyapadumuggamanābhāvato abbhutasarojasaddasavanena gammamānā rammadesādayo uddīpanavibhāvābhāsā, byabhicārībhāvābhāsabodhakāni kavivacanāni anubhāvābhāso. Tathā hi ‘‘niccasarasena karena gāḷhaṃ ādāyā’’ti karassa sarasatāgāḷhaggahaṇakathanena harisādayo gamyante. ‘‘Satatāhitasambhamenā’’ti iminā ussukkattādayo pahīyantīti evaṃ bandhavuttīti vibhāvādīhi bandhatthābhāsānaṃ manasi yo uppajjati ānandābhāso, so rasābhāso sambhogarasābhāso vuttoti.</p>

<p rend="bodytext" n="336"><hi rend="paranum">336</hi><hi rend="dot">.</hi> Idāni udāharaṇaṃ dassento uttaripi dassetabbasiṅgārahassakaruṇādirasuddesassa anurūpato siṅgārarasayuttameva dasseti <hi rend="bold">‘‘rāgā’’</hi>iccādinā. <hi rend="bold">Dharāya</hi> mahīaṅganāya <hi rend="bold">rāgānatabbhutasarojamukhaṃ</hi> rāgena anurāgena abhimukhaṃ katvā namitaṃ acchariyaguṇopetapadumasadisānanaṃ no ce, rattavaṇṇaṃ ānataṃ abbhutasarojasaṅkhatamukhaṃ <hi rend="bold">tilokaguruno</hi> bhuvanattayānusāsakassa sammāsambuddhassa pādā <hi rend="bold">adhikabaddharāgā</hi> adhikabaddhānurāgavantā no ce, pubbakammena kataadhikarattavaṇṇā <hi rend="bold">niccasarasena karena</hi> satatānurāgayuttena hatthena no ce, avikalattā satatasampattisahitena kiraṇena <hi rend="bold">gāḷhaṃ ādāya</hi> gāḷhaṃ gahetvā no ce, phusitvā <hi rend="bold">satatāhitasambhamena</hi> niccaṃ katādarena no ce, nirantarāhitaabhimukhabhāvena <hi rend="bold">sañcumbayanti</hi><pb ed="M" n="0.0316" /> cumbanti no ce, ṭhitikriyāsādhanattena phusantīti.</p>

<p rend="bodytext">Rāgena anurāgena ānataṃ abhimukhīkatamiti ca, abbhutañca taṃ sarojañceti ca, tena sadisatāya abbhutasarojañca taṃ mukhañceti ca, rāgānatañca taṃ abbhutasarojamukhañceti ca, rāgaṃ rattavaṇṇaṃ ānataṃ ninnamiti ca, tañca taṃ abbhutasarojañceti ca, tameva tādisamukhasadisattā mukhamiti ca, tilokassa gurūti ca, adhikaṃ katvā baddho, attano pubbakammena vā kato, rāgo anurāgo rattavaṇṇo vā yesamiti ca, rasena anurāgena sampattiyā vā saha vattamānoti ca, āhito vihito ca so sambhamo ādaro tadabhimukhabhāvo vā ceti ca viggaho.</p>

<p rend="bodytext">Ettha ‘‘rāgānatā’’tiādikena silesālaṅkārena ca ‘‘abbhutasarojamukha’’nti rūpakālaṅkārena ca sambhogasiṅgārarasābhāso uppādīyati. Tādisaṃ itthipurisānaṃ sambhogābhāvena, tadākārena ca kappitattā rasābhāso nāmāti daṭṭhabbo. Siṅgārassa āyogavippayogasambhogavasena tividhattepi āyogavippayogadvayaṃ vippalambhamevāti vippalambho, sambhogo ceti duvidho hoti. Tesu vippalambhova anūnavaṇṇanāya bhūmittā manoharo. Sambhogo pana tādiso na hoti. Sambhogābhāsopi hīno hoti. Evaṃ sante payogaṃ katvā kurumānāya vaṇṇanāya ucitabhāvena ihādhigatasambhogasiṅgārarasābhāsena rasibhūtālaṅkārassa udāharaṇe rasābhāso evaṃ veditabbo. Pādānaṃ kāmukabhāvābhāse ca dharāya kāminībhāvābhāse ca vācakapadena avuttepi ‘‘dharāya pādā tilokaguruno’’ti idaṃ ṭhapetvā pāṇidhammapakāsakehi avasesapadehi ñāyate.</p>

<p rend="bodytext">Dvinnaṃ <pb ed="M" n="0.0317" /> aññamaññaṃ ratiābhāso ‘‘adhikabaddharāgā rāgānata’’nti imehi vutto. Ayaṃ ratiābhāso idha ṭhāyībhāvo purisaratiyā itthiyā ca, itthiratiyā purisassa ca ālambaṇattā pādakāmukadharākāminiyo dve aññamaññaṃ ālambaṇavibhāvābhāsā honti. Rammadesādivisesaṃ vinā acchariyapadumodayassa abhāvato abbhutasarojasaddassa uccāraṇena gammamānā rammadesādayo ratiṃ uddīpayantīti uddīpanavibhāvābhāsā nāma. ‘‘Niccasarasena karena gāḷhamādāyā’’ti iminā karassa sarasabhāvassa ca gāḷhaṃ gahaṇassa ca vuttattā harisādayo ñāyante. ‘‘Satatāhitasambhamenā’’ti iminā ussāhādayo ñāyanti. Tattha harisaussāhādayo byabhicārībhāvābhāsā nāma honti. Te byabhicārībhāvābhāse pakāsentāni yathāvuttakavivacanāni anubhāvābhāsā nāmāti evaṃ bandhe dissamānaṭhāyībhāvabyabhicārībhāvavibhāvaanubhāvehi atthāvabodhaṃ karontānaṃ paṇḍitānaṃ uppajjamāno yo santosābhāsasaṅkhāto rasābhāso atthi, so idha sambhogarasābhāsoti kathitoti. Ṭhāyībhāvādayo upari āvibhavissanti.</p>

<p rend="hangnum" n="337"><hi rend="paranum">337</hi><hi rend="dot">.</hi></p>

<p rend="gatha1"><hi rend="bold">Iccā’nugamma purimācariyānubhāvaṃ,</hi></p>

<p rend="gatha2"><hi rend="bold">Saṅkhepato nigadito’ya’malaṅkatīnaṃ;</hi></p>

<p rend="gatha3"><hi rend="bold">Bhedo’parūpari kavīhi vikappiyānaṃ,</hi></p>

<p rend="gathalast"><hi rend="bold">Ko nāma passitu’malaṃ khalu tāsa’mantaṃ</hi>.</p>

<p rend="centre">Iti saṅgharakkhitamahāsāmipādaviracite</p>

<p rend="centre">Subodhālaṅkāre</p>

<p rend="centre">Atthālaṅkārāvabodho nāma</p>

<p rend="centre">Catuttho paricchedo.</p>

<p rend="bodytext" n="337"><hi rend="paranum">337</hi><hi rend="dot">.</hi> Evamuddesānukkamena yathāpaṭiññātaṃ niṭṭhapetvā idāni nigamanapubbakaṃ bahuttamesaṃ niddisitumāha <hi rend="bold">‘‘icci’’</hi>ccādi. <hi rend="bold">Iti</hi><pb ed="M" n="0.0318" /> iminā vuttappakārena purimānaṃ daṇḍīādīnaṃ <hi rend="bold">ācariyānaṃ ānubhāvaṃ</hi> bandhalakkhaṇāni <hi rend="bold">anugamma</hi> anugantvā <hi rend="bold">alaṅkatīna</hi>malaṅkārānaṃ ayaṃ bhedo saṅkhepato <hi rend="bold">nigadito</hi> kathito. Saṅkhepatoti vutto, kasmāti āha <hi rend="bold">‘‘uparūparī’’</hi>tiādi. <hi rend="bold">Uparūpari</hi> dīghakālamārabbha yāvedāni matthakamatthake kavīhi <hi rend="bold">vikappiyānaṃ</hi> pabhediyamānānaṃ <hi rend="bold">tāsa</hi>malaṅkatīnaṃ <hi rend="bold">antaṃ</hi> pariyantaṃ passituṃ <hi rend="bold">khalu ekantena ko nāma</hi> jano <hi rend="bold">alaṃ</hi> samattho.</p>

<p rend="centre">Iti mahāsāmināmikāyaṃ subodhālaṅkāraṭīkāyaṃ</p>

<p rend="centre">Catuttho paricchedo.</p>

<p rend="bodytext" n="337"><hi rend="paranum">337</hi><hi rend="dot">.</hi> Evaṃ uddesakkamena yathāpaṭiññāte atthālaṅkāre niṭṭhapetvā idāni nigamanamukhena esaṃ atthālaṅkārānaṃ bahubhāvaṃ dasseti <hi rend="bold">‘‘iccānugamma’’</hi>iccādinā. <hi rend="bold">Iti</hi> yathāvuttanayena <hi rend="bold">purimācariyānubhāvaṃ</hi> pubbakālikānaṃ daṇḍībhaddapāṇādīnaṃ alaṅkārasatthasaṅkhātānubhāvaṃ anugamma alaṅkatīnaṃ ayaṃ bhedo <hi rend="bold">saṅkhepato nigadito</hi> mayā vutto saṅgahito. Kasmāti ce? <hi rend="bold">Uparūpari</hi> dīghakālato paṭṭhāya yāvajjatanā <hi rend="bold">kavīhi</hi> racanākattārehi <hi rend="bold">vikappiyānaṃ</hi> anekappakārato kappiyamānattā puthakkariyamānānaṃ <hi rend="bold">tāsa</hi>malaṅkatīnaṃ <hi rend="bold">antaṃ</hi> pariyantaṃ passituṃ <hi rend="bold">khalu</hi> ekantena <hi rend="bold">ko nāma</hi> puggalo <hi rend="bold">alaṃ</hi> samatthoti. Saṅgahamanādiyitvā kenāpi pariyantaṃ adhigantuṃ na sakkāti adhippāyo. Pure bhavāti ca, purimā ca te ācariyā ceti ca, tesamānubhāvoti ca, visesato asaṅkarato kappiyanti ca vākyaṃ.</p>

<p rend="centre">Iti subodhālaṅkāranissaye</p>

<p rend="centre">Catuttho paricchedo.</p>
</body>
<back></back>
</text>
</TEI.2>