<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="centre">Namo tassa bhagavato arahato sammāsambuddhassa.</p>

<p rend="book">Subodhālaṅkāraṭīkā</p>

<p rend="subsubhead">Ganthārambhakathā</p>

<p rend="gatha1">Yo <pb ed="M" n="0.0001" /> pādanīrajavarodararādhitena <note>…rādikena (ka.)</note>,</p>

<p rend="gatha2">Lokattayena’vikalena nirākulena;</p>

<p rend="gatha3">Viññāpayī nirupameyyatamattano taṃ,</p>

<p rend="gathalast">Vande munindamabhivandiya vandanīyaṃ.</p>

<p rend="gatha1">Patto sapattavijayo jayabodhimūle,</p>

<p rend="gatha2">Saddhammarājapadaviṃ yadanuggahena;</p>

<p rend="gatha3">Sattāpasatta <note>sattappasattha (ka.)</note> vipulāmalasagguṇassa,</p>

<p rend="gathalast">Saddhammasāraratanassa namatthu tassa.</p>

<p rend="gatha1">Yo bhājanattamabhisambhuṇi sagguṇassa,</p>

<p rend="gatha2">Tassāpi dhammaratanassa mahārahassa;</p>

<p rend="gatha3">Sambhāvitaṃ sasirasāhitasannatehi,</p>

<p rend="gathalast">Sambhāvayāmi sirasā gaṇamuttamaṃ taṃ.</p>

<p rend="gatha1">Ye’nantatantaratanākaramanthanena,</p>

<p rend="gatha2">Manthā’calollasitañāṇavarena laddhā;</p>

<p rend="gatha3">Sārā matāti sukhitā sukhayanti caññe,</p>

<p rend="gathalast">Te me jayanti guravo guravo guṇehi.</p>

<p rend="chapter">1. Dosāvabodha paṭhamapariccheda</p>

<p rend="subhead">Ratanattayappaṇāmavaṇṇanā</p>

<p rend="hangnum" n="1"><hi rend="paranum">1</hi><hi rend="dot">.</hi></p>

<p rend="gatha1"><hi rend="bold">Munindavadanambhoja-gabbhasambhavasundarī;</hi></p>

<p rend="gathalast"><hi rend="bold">Saraṇaṃ pāṇinaṃ vāṇī, mayhaṃ pīṇayataṃ manaṃ</hi>.</p>

<p rend="bodytext" n="1"><hi rend="paranum">1</hi><hi rend="dot">.</hi> Athāyaṃ <pb ed="M" n="0.0002" /> ganthakāro ganthārambhe pubbapayogānubandhasabhāvasiddhikaviguṇopetānaṃ yatipotānaṃ tadupāyantaraviratā kamantarāpetaparakkamasambhavenādhigatabyasanasatamupalabbha dayāsañjātarasarasahadayatāya tadupāyabhūtaṃ bandhalakkhaṇaṃ viracayitukāmobhimatasiddhinimittamattanodhigatasaddhammadevatānussaraṇaṃ tāva dassetumāha <hi rend="bold">‘‘muninde’’</hi>ccādi. Nanu ‘‘bandhalakkhaṇaṃ viracayitukāmo’’ti vuttaṃ, kimettha lakkhaṇakaraṇena adiṭṭhalakkhaṇāpi dissanti bandhantāti? Saccaṃ, tathāpi te ghuṇakkharappakāsā tabbidūnaṃ payogānusārino vā siyuṃ, pubbe katasatthaparicayā vā siyunti viññeyyaṃ. Vāṇī mayhaṃ manaṃ pīṇayatanti sambandho. <hi rend="bold">Vāṇī</hi>ti vā sarassatyaparanāmadheyyā kāci devatā, sā sabbāvadātā yathicchitatthasādhanapuṇḍarīkagabbhe nisīdatīti lokavādo. <hi rend="bold">Vāṇī</hi>ti pana paccuhavirahenābhimatasiddhinibandhanekatāṇo sammāsambuddhabhāsito saddhammo, tatoyevāyaṃ devatā ruppate. Tattha sarassatiyā yathā’sattā jātāya manosampīṇananti loko, saddhammadevatāya tu manopīṇanaṃ, tassā sabbavajjarahitāyaccantanimmalāya nirantaratthanekatāṇappavattiyā manaso sampīṇanaṃ. Tena ca passaddhi, tāya pana sukhaṃ, tenāpi samādhi, samādhisambhavena yathābhūtāvabodhasambhavato vicittānekasaddatthavisesā paṭibhantyanāyāsena, tato ca yathicchitasiddhinipphattīti vaṅkavuttiyā tappasādamāsīsati.</p>

<p rend="bodytext">Kiṃvisiṭṭhoccāha <pb ed="M" n="0.0003" /><hi rend="bold">‘‘muninde’’</hi>ccādi. Ubho loke munāti jānātīti muni, indati paramissariyaṃ pavatteti sabbatthāti indo, muni ca so indo ca, munīnaṃ indoti vā <hi rend="bold">munindo,</hi> sammāsambuddho. Tatoyaṃ tassa nimittakasaññā. Vijjamānesupi pariyāyasaddesvaññesu kavikāmitassatthassekantavācakatteno’ cityasamposakoyaṃ <hi rend="bold">muninda</hi>saddo, tathā hi yo ubhayalokajānanena munīnaṃ paramissariyapuggalānampi paramissariyaṃ vatteti, so paraṃ pīṇeti hetubhāvena’tre’tyu’citameva, tathā padantarānampi ocityaṃ poseti. Tathā hi tādisassa vadanāravindodare sambhavā sundarī, tatoyeva paṭisaraṇaṃ, tasmā ca mano pīṇetīti. Tassa vadanaṃ, tamiva <hi rend="bold">munindavadanaṃ,</hi> ambhojaṃ. Tameva vā lakkhisaṃyogitādisadhammena’mbhojaṃ, padumaṃ. Tassa gabbho. Tattha <hi rend="bold">sambhavena</hi> pavattiyā, uppattiyā vā <hi rend="bold">sundarī</hi> niravajjā devatā. Vācā pana dosalesenāpa’samphuṭṭhāva niravajjā, tathā ca vakkhati ‘‘guṇālaṅkārasaṃyuttā’’ <note>subodhālaṅkāra 14 gāthā</note> iccādi. Tatovāyaṃ <hi rend="bold">saraṇaṃ pāṇinaṃ</hi> sattānaṃ paṭibhānādiguṇavisesāvahattamattena paṭisaraṇabhūtā devatā. Vācā pana sabbupaddavanivāraṇena sabbahitasukhasampadāsampādanenaccantapaṭisaraṇabhūtā. Sabhāvanapuṃsakattā cettha na liṅgaparivattanaṃ. Mayhanti ekavacanenattano nirabhimānata’māneti sajjanamācāraṃ. Abhinnapadasileso cāyaṃ, sabbatthevāvīkatasaddappayogato. Sileso cāyaṃ vaṅkavuttiyā sabbattha siriṃ poseti. Tathā ca vakkhati ‘‘vaṅkavuttīsu poseti, sileso tu siriṃ para’’nti <note>subodhālaṅkāra 172 gāthā</note>. Ayamettha saṅkhepena nayena atthavaṇṇanā. Vitthāranayena pana nānappakārenattho saṃvaṇṇetuṃ sakkā. Tathā sati ganthagāravopi siyāti pakāroyamevabbhupagato.</p>

<p rend="bodytext" n="1"><hi rend="paranum">1</hi><hi rend="dot">.</hi> Suparisuddhabuddhigocaraparamavicittaganthakārakoyamācariya- saṅgharakkhitamahāsāmipādo <pb ed="M" n="0.0004" /> sapiṭakattayasabbasatthapārāvataraṇena sañjātānappakapītisukhamanubhavaṃ paṭipattipaṭivedhasāsanadvayassa pariyattimūlakattā yena kenaci pariyāyena tassā pariyattiyā atthāvabodhena ‘‘appeva nāma sādhujanaṃ paritoseyya’’miti tadadhigamopāyabhūtamidaṃ pakaraṇamārabhanto ganthārambhe iṭṭhadevatāya paṇāmakaraṇaṃ satācārānurakkhaṇatthaṃ <note>sadācārānurakkhaṇatthaṃ (ka.)</note>, visesato abhimataganthassānantarāyena parisamattiyā ca kāraṇamiti iṭṭhadevatānussaraṇaṃ, ganthantarārambhapaṭikkhepakajanapaṭibāhanapubbakāni abhidhānābhidheyyakaraṇappakārapayojanāni ca dassento <hi rend="bold">‘‘munindavadanambhoja…pe… parissamo’’</hi>ti gāthattayamāha. Ettha paṭhamagāthāya iṭṭhadevatāsaṅkhātaratanattayappaṇāmo dassito, dutiyagāthāya ārambhapaṭikkhepakajanā nisedhitā, tatiyagāthāya abhidhānādikaṃ dassitaṃ. Tathā hi lokuttaradhammanissitapariyattisaṅkhātasabbaññubhāratiyā manosampīṇanāsīsanāpadesena attano nissesadhammaratane pasādo pakāsito. So pana dhammappasādo tadavinābhāvato buddhasaṅghesupi siddhoti ratanattayavisayaṃ paṇāmaṃ vaṅkavuttiyā dasseti. So hi atthato paṇāmakriyābhinipphādikā kusalacetanā. Ettha phalaṃ heṭṭhā vuttameva.</p>

<p rend="bodytext">Puna santesu rāmasammādyalaṅkāresu piṭṭhapisanaṃ viya hotīdaṃ alaṅkārakaraṇanti vadantā viruddhavādino rāmasammādīnamatthibhāvaṃ ubbhāvetvā <note>abhyupagametvā (ka.)</note> te suddhamāgadhikā na vaḷañjentīti iminā paṭisiddhā. Nirākaraṇaphalañhi ganthassa niddosabhāvova. Apica saddālaṅkāraatthālaṅkāradīpakena <hi rend="bold">alaṅkāra</hi>saddena <pb ed="M" n="0.0005" /> ganthasarīrasaṅkhātasaññino saññāsaṅkhātaabhidhānañca <hi rend="bold">alaṅkāra</hi>saddassa saddālaṅkārādyabhidheyyañca suddhamāgadhikattaṃ vatvā <hi rend="bold">alaṅkāra</hi>saddassa visesanabhūtaanurūpasaddopādānena buddhavacanassa upayogattaṃ māgadhikavohārena bhavatīti gamyamānattā karaṇappakārañca alaṅkāraganthappavattiyā atthālaṅkārādinissitattā iminā <hi rend="bold">alaṅkāra</hi>saddeneva alaṅkārasaṅkharaṇasaṅkhātappayojanañca dasseti.</p>

<p rend="bodytext">Satthappayojanānaṃ sādhyasādhanalakkhaṇo sambandho pana sambandhassa nissayabhūtasatthappayojanānaṃ dassaneneva tannissitattā sayampi vutto hoti. Vuttaṃ hi–</p>

<p rend="gatha1">‘‘Satthaṃ payojanañceva, ubho sambandhanissayā;</p>

<p rend="gathalast">Vuttā taṃvuttiyāyeva, vutto tannissitopi so’’ti.</p>

<p rend="bodytext">Tassattho– <hi rend="bold">sambandhanissayā</hi> sambandhassa ādhārabhūtā <hi rend="bold">satthaṃ, payojanañca ubho vuttā, taṃvuttiyāyeva</hi> tesaṃ ubhinnaṃ kathaneneva <hi rend="bold">tannissito</hi> te nissāya pavatto <hi rend="bold">sopi</hi> sambandho <hi rend="bold">vutto</hi> bhavatīti.</p>

<p rend="bodytext">Ettha abhidhānakathanaṃ vohārasukhatthaṃ, abhidheyyādikathanaṃ pana tehi yuttānaṃyeva ganthānaṃ subuddhipubbakādīnaṃ upādeyyattañca tabbiparītānaṃ ummattakavacanādīnamivaanupādeyyattañca pakāsanatthanti veditabbaṃ. Vuttañhi –</p>

<p rend="gatha1">‘‘Sambandhānuguṇopāyaṃ <note>sambandhyanuguṇopāyaṃ (ka.)</note>, purisatthābhidhāyakaṃ;</p>

<p rend="gathalast">Vīmaṃsādhigataṃ <note>vīmaṃsādhikataṃ (sī.)</note> vākya-matonadhigataṃ <note>…nadhikataṃ (sī.)</note> para’’nti.</p>

<p rend="bodytext">Tassattho– <hi rend="bold">sambandhānuguṇopāyaṃ</hi> sādhiyasādhanalakkhaṇasambandhassa nissayabhūtavāccavācakānaṃ sambandhibhūtānaṃ aññamaññānurūpaguṇaparijānane kāraṇabhūtaṃ <hi rend="bold">purisatthābhidhāyakaṃ</hi> catubbidhadhammaatthakāmamokkhasaṅkhātānaṃ purisatthānaṃ vācakabhūtaṃ <pb ed="M" n="0.0006" /><hi rend="bold">vākyaṃ</hi> ‘‘ekākhyāto padaccayo, siyā vākyaṃ sakārako’’ti <note>abhidhānappadīpikā 106 gāthā</note> vuttalakkhaṇamajjhapatitavākyasamudāyopetaṃ mahāvākyasarūpasatthaṃ <hi rend="bold">vīmaṃsādhigataṃ</hi> ñāṇagatilakkhaṇaupaparikkhāya adhigataṃ adhippetaṃ, <hi rend="bold">ato paraṃ</hi> vuttalakkhaṇasatthato aññaṃ <hi rend="bold">anadhigataṃ</hi> nādhippetanti. Idaṃ panettha gāthānaṃ nikkhepappayojanaṃ.</p>

<p rend="bodytext">Loke padumagabbhe vasantiyā sabbaṅgadhavalāya yathicchitatthasādhikāya sarassatīnāmikāya devatāya ‘‘vāṇī’’ti vohārato iminā atthena yojetvā abhinnapadasilesālaṅkāravasena vuttattā padattho evaṃ veditabbo – munindassa sobhāsugandhādiguṇayogato mukhasadisassa, no ce mukhasaṅkhātaambhojassa <hi rend="bold">gabbhe</hi> udare <hi rend="bold">sambhavena</hi> pavattiyā uppattiyā vā <hi rend="bold">sundarī</hi> niddosā, sobhanā vā <hi rend="bold">pāṇinaṃ saraṇaṃ</hi> atoyeva ahitāpanayanahitāvahatthena sabbasattānaṃ paṭissaraṇabhūtā <hi rend="bold">vāṇī</hi> yathāvuttaguṇopetā sarassatīdevatā, no ce sabbaññubhāratīti vuttasaddhammaratanaṃ <hi rend="bold">mayhaṃ manaṃ</hi> ganthaviracane byāvaṭassa me cittaṃ <hi rend="bold">pīṇayataṃ</hi> abhimatatthasampādanena pīṇayatūti.</p>

<p rend="bodytext">Ubhayalokajānanato muni ca so indabhāvapavattanato indo ceti kammadhārayena vā, agāriyamunianagāriyamunisekhamuniasekhamunīnaṃ catunnaṃ pañcamo hutvā indoti chaṭṭhītappurisena vā <hi rend="bold">munindo</hi>. Devatāpakkhe vadanamiva <hi rend="bold">vadana</hi>nti ambhoje, saddhammapakkhe ambhojamiva <hi rend="bold">ambhoja</hi>nti vadane ca upacārena gahite kammadhārayo. Munindassa vadanambhojamiti ca, tassa gabbhoti ca, tasmiṃ sambhavoti ca, tena sundarīti ca vākyaṃ. Vāṇiyā visesanattepi ekantanapuṃsakattā <hi rend="bold">saraṇa</hi>saddassa na liṅgaparivattanabhāvo. <hi rend="bold">Pāṇina</hi>nti rassattaṃ, dīghassa byabhicārattā. Mayhanti ekavacanena attano sādhuguṇodayakāraṇaṃ <pb ed="M" n="0.0007" /> niratimānataṃ dīpeti. Santesupi aññesu jinapariyāyesu <hi rend="bold">muninda</hi>saddo iṭṭhamanosampīṇanaambhojatulyatāsundarittasaraṇattasaṅkhātānaṃ atthantarānaṃ ocityaṃ posetīti payutto. Tathā hi tādisassa mukhaṃ ambhojatulyaṃ, tasmiṃ mukhodare sambhavā sundarī, tatoyeva pāṇinaṃ saraṇaṃ. Tasmāyeva manosampīṇane paṭuttaṃ subyattamiti ocityaṃ hoti. Loke patthaṭamidamocityamādaraṇīyaṃ hoti. Tasmiñhi uttamakavayoyeva upadesakāti. Vuttañhi –</p>

<p rend="gatha1">‘‘Ocityaṃ nāma viññeyyaṃ, loke vikhyātamādarā;</p>

<p rend="gathalast">Tatthopadesappabhavā, sujanā kavipuṅgavā’’ti <note>subodhālaṅkāra 104 gāthā</note>.</p>

<p rend="subhead">Nimittavaṇṇanā</p>

<p rend="hangnum" n="2"><hi rend="paranum">2</hi><hi rend="dot">.</hi></p>

<p rend="gatha1"><hi rend="bold">Rāmasammādyalaṅkārā, santi santo purātanā;</hi></p>

<p rend="gathalast"><hi rend="bold">Tathāpi tu vaḷañjenti, suddhamāgadhikā na te</hi>.</p>

<p rend="bodytext" n="2"><hi rend="paranum">2</hi><hi rend="dot">.</hi> Athevamabhigatāmitasiddhisampadāpādanekacaturaparamiṭṭhadevatā- bhāvarūpitasaddhammaratanasso’ padassitanipaccakārena iṭṭhadevatāpūjaṃ dassetvā ‘‘nanu bandhalakkhaṇamatthiyeva pubbakaṃ, tasmā kimanena piṭṭhapisanene’’ti lakkhaṇantarārambhapaṭikkhepakajanapaṭibāhanapubbakamabhidheyyappayojana- sambandhe dassetumāha <hi rend="bold">‘‘rāmasamme’’</hi>ccādi. Rāmasammādīnaṃ rāmasammapabhutīnaṃ pubbācariyānaṃ, rāmasammādayo vā taṃsambandhato. Bhavati hi taṃsambandhato tabbohāro yathā kiñcipi vejjasatthaṃ ‘‘bimbisāro’’ti. <hi rend="bold">Alaṅkārā</hi> bhūsāvisesā, bandhālaṅkārapaṭipādakatthena alaṅkārakhyā ganthavisesā vā. <hi rend="bold">Santo</hi> sobhanā. Dvepi purā pubbakāle bhavā <hi rend="bold">purātanā,</hi> porāṇikā. Ubhopi santi. Yajjapi saṃvijjanti. <hi rend="bold">Tathāpi tū</hi>ti nipātasamudāyoyaṃ <pb ed="M" n="0.0008" /> visesābhidhānārambhe. Evaṃ santepīti attho. <hi rend="bold">Suddhamāgadhikā</hi>ti magadhesu bhavā, tattha viditā vā magadhā, saddā. Te etesaṃ santi, tesu vā niyuttāti māgadhikā. Suddhā ca sakkaṭādibhāsitakālusiyābhāvena visuddhā, asammissā vā aparicitattā te māgadhikā cāti <hi rend="bold">suddhamāgadhikā,</hi> yatipotā. <hi rend="bold">Te</hi> yathāvutte alaṅkāre ābharaṇavisese na vaḷañjenti, pasādhanavisese nānubhavanti. Ganthavisese pana uggahaṇadhāraṇādivasena attano suddhamāgadhikattā, rāmasammādīnañca sakkaṭādibhāvatoti ayamettha saddattho. Bhāvatthalesopettha paripūrati, tathāvidhapatītiyogato. Suddhamāgadhikā attano parisuddhabhāvena pubbe sobhanāpi te alaṅkārā idāni malaggahitabhāvappattā ‘‘kiṃ tehi malaggahitehi amhādisānaṃ suddhasattāna’’nti na vaḷañjentīti.</p>

<p rend="gatha1">‘‘Patīyamānaṃ pana kiñci vatthu,</p>

<p rend="gatha2">Attheva vāṇīsu mahākavīnaṃ;</p>

<p rend="gatha3">Yaṃ taṃ pasiddhāvayavātiritta-</p>

<p rend="gathalast">Mābhāti lāvaṇyamivaṅganāsū’’ti.</p>

<p rend="bodytext">Hi vuttaṃ.</p>

<p rend="bodytext" n="2"><hi rend="paranum">2</hi><hi rend="dot">.</hi><hi rend="bold">Santo</hi> viññūhi pasatthattā sobhanā <hi rend="bold">purātanā</hi> pubbakālasambhūtā <hi rend="bold">rāmasammādyalaṅkārā</hi> rāmasammādīhi ācariyehi viracitattā, tesaṃ taṃsambandhato tabbohārasadisanāmattā vā rāmasammādayo nāma alaṅkārā kismiñci vejjasatthe ‘‘bimbisāro’’ti vohāro viya. Alaṅkārā bhūsāvisesā, alaṅkārattapaṭipādanato alaṅkāranāmikā ganthavisesā vā <hi rend="bold">santi</hi> kiñcāpi vijjanti, <hi rend="bold">tathāpi tu</hi> evaṃ santepi <hi rend="bold">suddhamāgadhikā</hi> sakkaṭapākatādīsu aññabhāsāsu paricayābhāvato kevalamāgadhikā <hi rend="bold">te</hi> rāmasammādike alaṅkāre <hi rend="bold">na vaḷañjenti</hi> pasādhanavasena, uggahaṇadhāraṇādivasena <pb ed="M" n="0.0009" /> na sevanti. Magadhesu bhavā, tesu vā viditā magadhā, saddā. Te etesaṃ atthi, tesu niyuttāti vā <hi rend="bold">māgadhikā. Su</hi>ddhasaddo magadhavisesano, māgadhikavisesano vā hoti. Saddānaṃ tādisapatītivisesayogato bhāvatthalesopi idha dippati. Tathā hi suddhamāgadhikā attano suddhattā tesaṃ vinyāsena sobhanatte satipi bhāsāya purātanattā aparisuddhoti avamaññamānā na vaḷañjentīti. Vatticchitassatthassa upatthambhakabhūto bhāvatthalesopi mahākavīnaṃ vacanesuyeva labbhatīti daṭṭhabbo. Vuttaṃ hi–</p>

<p rend="gatha1">‘‘Patīyamānaṃ pana kiñci vatthu,</p>

<p rend="gatha2">Attheva vāṇīsu mahākavīnaṃ;</p>

<p rend="gatha3">Yaṃ taṃ pasiddhāvayavātiritta-</p>

<p rend="gathalast">Mābhāti lāvaṇyamivaṅganāsū’’ti.</p>

<p rend="bodytext">Tassattho – <hi rend="bold">mahākavīnaṃ</hi> pūjitakavīnaṃ <hi rend="bold">vāṇīsu</hi> vacanavisesesu <hi rend="bold">patīyamānaṃ</hi> gammamānaṃ <hi rend="bold">yaṃ kiñci vatthu</hi> yo koci atthaleso <hi rend="bold">attheva</hi> atthi eva, <hi rend="bold">taṃ</hi> vatthu <hi rend="bold">aṅganāsu</hi> vanitāsu <hi rend="bold">pasiddhāvayavātirittaṃ</hi> hatthapādādipākaṭasarīrāvayavato adhikaṃ <hi rend="bold">lāvaṇyamiva</hi> manogocarībhūtasundarattaṃ viya <hi rend="bold">pasiddhāvayavātirittaṃ</hi> pakāsasaddāvayavato adhikaṃ hutvā <hi rend="bold">ābhāti</hi> dippatīti.</p>

<p rend="subhead">Abhidhānādivaṇṇanā</p>

<p rend="hangnum" n="3"><hi rend="paranum">3</hi><hi rend="dot">.</hi></p>

<p rend="gatha1"><hi rend="bold">Tenāpi nāma toseyya-mete’laṅkāravajjite;</hi></p>

<p rend="gathalast"><hi rend="bold">Anurūpenā’laṅkāre-ne’sameso parissamo</hi>.</p>

<p rend="bodytext" n="3"><hi rend="paranum">3</hi><hi rend="dot">.</hi><hi rend="bold">Tene</hi>ccādi. Yena te alaṅkāre na vaḷañjenti, <hi rend="bold">tena</hi> kāraṇena <hi rend="bold">alaṅkāravajjite</hi> ābharaṇehi, ganthavisesehi vā rahite, alaṅkārā vā yathāvuttavajjitā yehi <pb ed="M" n="0.0010" /> te, <hi rend="bold">ete</hi> yatipote <hi rend="bold">esaṃ</hi> yatipotānaṃ <hi rend="bold">anurūpena</hi> idāni viraciyamānattābhinavabhāvato, dasabalavadanakamalamajjhavāsitabhāsitaviracitabhāvato ca anucchavikena <hi rend="bold">alaṅkārena</hi> ābharaṇena, alaṅkārasatthena vā <hi rend="bold">toseyyaṃ apināma</hi> yathicchitapasādhanavasena, savanadhāraṇādivasena vā vaḷañjanena santuṭṭhe kareyyaṃ appeva nāma yannūnāti <hi rend="bold">eso parissamo</hi> ayaṃ amhākaṃ tādisasantuṭṭhijanakālaṅkārapakaraṇappayogo.</p>

<p rend="bodytext">Alaṅkaronti attabhāvamanenāti <hi rend="bold">alaṅkāro,</hi> ābharaṇaṃ hārakeyūrādi. Alaṅkaronti bandhasarīramanenāti <hi rend="bold">alaṅkāro</hi>timinā pana <hi rend="bold">alaṅkāra</hi>saddena pasādādayo saddālaṅkārā, sabhāvavutyādayo ca atthālaṅkārā nānappakārā saṅgahitā, yehi saddatthasaṅkhātaṃ bandhasarīraṃ sobhate, yathā hi purisasarīre hārakeyūrādyalaṅkāro nyasyate, yena sobhate, tathā bandhasarīrepi saddālaṅkārā, atthālaṅkārā ca nikkhipīyanti, yato sobhate. Teneva vakkhati ‘‘taṃ tu pāpentulaṅkārā, vindanīyatarattana’’nti <note>subodhālaṅkāra 9 gāthā</note> ca, ‘‘atthālaṅkārasahite’’ccādikañca <note>subodhālaṅkāra 164 gāthā</note>.</p>

<p rend="bodytext">Alaṅkāravidhānabhāvena tu bandhasarīrampi tadatthiyā alaṅkāro, tathā tappaṭipādakaṃ subodhālaṅkāranāmadheyyasatthaṃ alaṅkatapaṭipādakattena maṅgalasuttanti viya. Vakkhati hi ‘‘ganthopi kavivācāna-malaṅkārappakāsako’’ <note>subodhālaṅkāra 12 gāthā</note> ccādi. Atra uccate –</p>

<p rend="gatha1">‘‘Mukhyolaṅkārasaddoyaṃ, saddatthālaṅkatissito;</p>

<p rend="gathalast">Sāmatthiyā tvadhiṭṭhāne, tathā satthepi tabbatī’’ti.</p>

<p rend="bodytext">Anenassābhidheyyādīni <pb ed="M" n="0.0011" /> vuccanti. Abhidhīyate iti abhidheyyaṃ, samuditena satthena vacanīyattho. So ca sarīrālaṅkāravibhāgakappanāya tesaṃ paṭipādanaṃ. Subodhālaṅkārena hi te paṭipādīyanti. Yena ca yo paṭipādīyati, tassāyamattho bhavatīti abhidheyyasatthopi. Dassitameva tu sarīrālaṅkārasaṅkharaṇaṃ payojanaṃ, taṃ nissāya subodhālaṅkārappavattito. Yassa hi yamuddissa pavatti hoti, taṃ tassa payojanaṃ, taṃ pana kavittakittipasiddhādilakkhaṇaṃ, paramparāya tadatthatāya subodhālaṅkārasaṅkharaṇassa. Satthapayojanānaṃ, sādhiyasādhanalakkhaṇo sambandho tu nissayapadassinā dassitoyeva. Yathāha –</p>

<p rend="gatha1">‘‘Satthaṃ payojanañceva, ubho sambandhanissayā;</p>

<p rend="gathalast">Vuttātaṃvuttiyāyeva, vutto tannissitopi so’’ti.</p>

<p rend="bodytext">Abhidheyyādikathanañca taṃsamaṅgisseva ca vīmaṃsāvisesasamaṅgīnamupādīyamānattā, aññādisassa pana ummattakavacanādino viya heyyattā. Vuttañhetaṃ –</p>

<p rend="gatha1">‘‘Sambandhānuguṇopāyaṃ, purisatthābhidhāyakaṃ;</p>

<p rend="gathalast">Vīmaṃsādhigataṃ vākya-matonadhigataṃ para’’nti.</p>

<p rend="bodytext">Vākyanti cettha vākyalakkhaṇopetamantaravākyasannicayaṃ mahāvākyasarūpaṃ satthamevādhippetaṃ.</p>

<p rend="bodytext" n="3"><hi rend="paranum">3</hi><hi rend="dot">.</hi> Yena te te alaṅkārena vaḷañjenti, <hi rend="bold">tena</hi> kāraṇena <hi rend="bold">alaṅkāravajjite</hi> ābharaṇavisesehi, ganthavisesehi vā vajjite, te virahite yehi <hi rend="bold">ete</hi> suddhamāgadhike <hi rend="bold">esaṃ</hi> suddhamāgadhikānaṃ <hi rend="bold">anurūpena</hi> abhinavabhāvato māgadhikasarūpaṃ anugatarūpena, dasabalabhāsitaviracitattā vā anukūlena <hi rend="bold">alaṅkārena</hi> ābharaṇavisesena, ganthavisesena vā <hi rend="bold">toseyyaṃ</hi> alaṅkāravaḷañjāpanena, ganthavisese <note>ganthavisaye (ka.)</note> uggahaṇadhāraṇādikārāpanena <pb ed="M" n="0.0012" /> vā santuṭṭhe kareyyaṃ <hi rend="bold">apināma</hi> yaṃnūna sundaramiti, <hi rend="bold">eso parissamo</hi> ayaṃ mama alaṅkārapakaraṇappayogo. <hi rend="bold">Apināmā</hi>ti ettha <hi rend="bold">i</hi>tisaddo gamyamāno.</p>

<p rend="bodytext">Alaṅkārehi vajjitā, alaṅkārā vajjitā yehi vāti ca. Rūpassa anu <hi rend="bold">anurūpaṃ,</hi> rūpaṃ anugataṃ anurūpaṃ vā, tena anurūpena. Alaṅkaronti attabhāvamaneneti <hi rend="bold">alaṅkāro,</hi> hārakeyūrādi ābharaṇapakkhe, ganthapakkhe tu alaṅkaronti bandhasarīramaneneti <hi rend="bold">alaṅkāro</hi>. Iminā mukhyabhāvena pasādādisaddālaṅkārā ca sabhāvavutyādiatthālaṅkārā ca pavuccanti. Amukhyato pana imesaṃ dvinnaṃ alaṅkārānamadhiṭṭhānabhūtabandhasarīrampi, tathā maṅgalasuttaratanasuttādivohāro viya alaṅkārapakāsakaṃ ‘‘sammā bujjhanti dvippakārā alaṅkārā anene’’ti iminā atthena laddhasubodhālaṅkāravaranāmadheyyasatthampi vuccati. Vuttamidameva –</p>

<p rend="gatha1">‘‘Mukhyolaṅkārasaddoyaṃ, saddatthālaṅkatissito;</p>

<p rend="gathalast">Sāmatthiyā tvadhiṭṭhāne, tathā satthepi tabbatī’’ti.</p>

<p rend="bodytext">Ettha <hi rend="bold">sāmatthiyaṃ</hi> nāma tadādhāratappaṭipādakattavohārato tadādheyyatappaṭipādanīyaṃ na bhavati ce, aññaṃ kiṃ bhavatīti aññathānupapattilakkhaṇamevāti.</p>

<p rend="hangnum" n="4"><hi rend="paranum">4</hi><hi rend="dot">.</hi></p>

<p rend="gatha1"><hi rend="bold">Yesaṃ na sañcitā paññā-nekasatthantarocitā;</hi></p>

<p rend="gathalast"><hi rend="bold">Sammohabbhāhatāve’te, nāvabujjhanti kiñcipi</hi>.</p>

<p rend="hangnum" n="5"><hi rend="paranum">5</hi><hi rend="dot">.</hi></p>

<p rend="gatha1"><hi rend="bold">Kiṃ tehi pādasussūsā, yesaṃ natthi gurūnī’ha <note>garūniha (ka.)</note>;</hi></p>

<p rend="gathalast"><hi rend="bold">Ye tappādarajokiṇṇā, te’va sādhūvivekino</hi>.</p>

<p rend="bodytext" n="4-5"><hi rend="paranum">4-5</hi><hi rend="dot">.</hi> Evaṃ lakkhaṇārambhapaṭikkhepakajanapaṭibāhanapubbakamabhidheyyādikaṃ dassetvā idāni satthatova sabbattha guṇadosavivecanaṃ. Atoyeva vuccati –</p>

<p rend="gatha1">‘‘Sabbattha <pb ed="M" n="0.0013" /> satthatoyeva, guṇadosavivecanaṃ;</p>

<p rend="gathalast">Yaṃ karoti vinā satthaṃ, sāhasaṃ kimatodhika’’nti.</p>

<p rend="bodytext">Tasmā guṇadosavibhāgavicāraṇaṃ nāma tabbidūnaṃyeva, nāsatthaññūnaṃ purisapasūnaṃ. Tathā cāha –</p>

<p rend="gatha1">‘‘Guṇadosamasatthaññū, jano vibhajate kathaṃ;</p>

<p rend="gathalast">Adhikāro kimandhassa, rūpabhedopaladdhiya’’nti <note>kābyādāsa 1.8</note>.</p>

<p rend="bodytext">Yenevaṃ, tenettha guṇadosadassane pasannānekasatthacakkhuyevādhigato, nañño tabbiparītotyanvayabyatirekavasena dassento <hi rend="bold">‘‘yesa’’</hi>ntiādigāthādvayamāha. Tattha <hi rend="bold">yesa</hi>nti aniyamuddeso, yehīti attho. Yehi na sañcitā na rāsikatā, nānāsantānavuttinīpi ekattanayena ekasmiṃ santāne na vāsitā naparibhāvitāti vuttaṃ hoti. Kā sā? Paññā heyyopādeyyavivekarūpā. Kīdisīti āha <hi rend="bold">‘‘anekasatthantarocitā’’</hi>ti. <hi rend="bold">Anekasmiṃ</hi> tipiṭakatakkabyākaraṇālaṅkārasatthādike satthantare <hi rend="bold">ucitā</hi> savanadhāraṇādivasena paricitā sāyaṃ paññā yesaṃ na sañcitāti pakataṃ. <hi rend="bold">Ete</hi>ti yathāuddiṭṭhānaṃ niyamavacanaṃ. <hi rend="bold">Sammohabbhāhatā</hi>ti yathāvuttāyātisayavatiyā paññāyābhāvato balappattena mohena abbhāhatā visesena pahatā, evasadditā hontīti adhippāyo. Yato evaṃ, tasmāpi <hi rend="bold">kiñcipi</hi> heyyopādeyyarūpaṃ yaṃ kiñcideva aṭṭhānāniyojakatādisagurupādasussūsānissayapaṭiladdhavivekapaññāti- sayālābhena <hi rend="bold">nāvabujjhanti,</hi> na jānantītyattho. Yato ālasiyādidosalesapariggahopi satatācariyasevanavasena sirovikiṇṇatādisagurupādapaṅkajambujaparāyano cirenapi kālena nānāvidhasatthantarakataparicayabalena pappoti tādisaṃ paññāveyattiyaṃ. Tenevāha bhagavā –</p>

<p rend="gatha1">‘‘Nihīyati <pb ed="M" n="0.0014" /> puriso nihīnasevī,</p>

<p rend="gatha2">Na ca hāyetha kadāci tulyasevī;</p>

<p rend="gatha3">Seṭṭhamupanamaṃ udeti khippaṃ,</p>

<p rend="gathalast">Tasmā’ttano uttaritaraṃ bhajethā’’ti <note>a. ni. 3.26</note>.</p>

<p rend="bodytext">Tato etādiso paññavāyevettha guṇadosavibhāgavivecane adhikārī, nañño tabbiparīto purisapasūti ayametthādhippāyo. Ruḷho atthaviseso. Tenāha <hi rend="bold">‘‘kiṃ tehi pādasussūsā, yesaṃ natthi gurūnihā’’</hi>ti. <hi rend="bold">Ihā</hi>ti imasmiṃ loke <hi rend="bold">yesaṃ</hi> janānaṃ gurūnaṃ kātabbā <hi rend="bold">pādasussūsā</hi> pādaparicariyā <hi rend="bold">natthi, tehi</hi> janehi yathāvuttanayena paññāveyattiyarasānabhiññehi <hi rend="bold">kiṃ</hi> payojanaṃ, lesamattampi natthi, anadhigatāyevettha eteti adhippāyo. Idāni byatirekamukhena āha <hi rend="bold">‘‘ye’’</hi>tiādi. <hi rend="bold">Ye</hi> pubbe katapuññatādisampattisampannā <hi rend="bold">tappādarajehi</hi> tesaṃ gurūnaṃ pādadhūlīhi <hi rend="bold">okiṇṇā</hi> onaddhā gavacchitā, <hi rend="bold">teva sādhū</hi> yathāvuttanayena paññāveyattiyena abhiññātā sajjanā eva <hi rend="bold">vivekino</hi> heyyopādeyyaguṇadosavibhāganiyamanapaññāsampattisamaṅgino honti, teyevettha guṇadosavivecane adhigatāti adhippāyo. Sā cāyaṃ gurupādasussūsā visiṭṭhādarena karaṇīyāti vaṅkavuttiyā tadabhyāse sādhujane niyojeti.</p>

<p rend="bodytext" n="4-5"><hi rend="paranum">4-5</hi><hi rend="dot">.</hi> Ye sakalasatthaparicitaññāṇapāṭavā yadi dosamāropayanti, tesaṃ taddosanirākaraṇaṃ vinā padesāvabodhanamattena paṇḍitamānīnaṃ vacanassāgurukaraṇaṃ vaṅkavuttiyā dassento ca taṃdvāreneva attano anaññasādhāraṇagurugāravataṃ sādhujanehi paramādarena sampādetabbamiti dassetuṃ <hi rend="bold">‘‘yesaṃ…pe… kino’’</hi>ti gāthādvayamāha. <hi rend="bold">Anekasatthānaṃ</hi><pb ed="M" n="0.0015" /> tipiṭakatakkabyākaraṇādīnaṃ anekesaṃ ganthānaṃ <hi rend="bold">antare</hi> tatvatthasaṅkhātaabbhantare <hi rend="bold">ucitā</hi> savanauggahaṇadhāraṇādivasena paricitā <hi rend="bold">paññā</hi> sutamayā paññā <hi rend="bold">yesaṃ</hi> yehi <hi rend="bold">na sañcitā,</hi> dvinnamekakkhaṇe pavattiyābhāvepi upacitasamūhabhāvato, pubbakālikapaññāya aparakālikapaññāya anantaraāsevanādipaccayalābhato avatthabāhullapavattito vā sañcitabbāpi na rāsikatā. <hi rend="bold">Ete</hi> īdisapaññāpāṭavarahitā ime <hi rend="bold">sammohabbhāhatā</hi> paññāpāṭavābhāvato balappattena mohena visesena pahatā eva <hi rend="bold">kiñcipi</hi> heyyopādeyyaṃ nāvabujjhanti. Na eke aneketi ca, te ca te satthā ceti ca, tesamantaramiti ca, tasmiṃ ucitāti ca sammohena abbhāhatāti ca viggaho. Tena vuttaṃ–</p>

<p rend="gatha1">‘‘Guṇadosamasatthaññū, jano vibhajate kathaṃ;</p>

<p rend="gathalast">Adhikāro kimandhassa, rūpabhedopaladdhiya’’nti <note>kābyādāsa 1.8</note>.</p>

<p rend="bodytext">Tassattho – asatthaññū jano guṇadosaṃ kathaṃ vibhajate. Tathā hi <hi rend="bold">rūpabhedopaladdhiyaṃ</hi> nīlapītādirūpavisesāvabodhane <hi rend="bold">andhassa adhikāro</hi> abhimukhakaraṇaṃ <hi rend="bold">kiṃ</hi> hoti, na bhavatyeva, tasmā anekasatthantaragatasuppasannapaññācakkhunā eva guṇadosavivecanaṃ bhavati, tadabhāve na bhavatyeva. Idameva vuccate–</p>

<p rend="gatha1">‘‘Sabbattha satthatoyeva, guṇadosavivecanaṃ;</p>

<p rend="gathalast">Yaṃ karoti vinā satthaṃ, sāhasaṃ kimatodhika’’nti.</p>

<p rend="bodytext">Tassattho – sabbattha guṇadosavivecanaṃ satthatoyeva hoti, <hi rend="bold">satthaṃ vinā</hi> satthocitatādisapaññaṃ vinā <hi rend="bold">yaṃ karoti</hi> guṇāguṇavibhāgaṃ karoti, yaṃ karaṇaṃ atthi, <hi rend="bold">atodhikaṃ sāhasaṃ kiṃ</hi> āsuṃ kiriyā anupaparikkhanakiriyā nattheva.</p>

<p rend="bodytext"><hi rend="bold">Iha</hi><pb ed="M" n="0.0016" /> imasmiṃ loke <hi rend="bold">yesaṃ</hi> akatapuññānaṃ janānaṃ <hi rend="bold">gurūnaṃ</hi></p>

<p rend="gatha1">‘‘Piyo garu bhāvanīyo,</p>

<p rend="gatha2">Vattā ca vacanakkhamo;</p>

<p rend="gatha3">Gambhīrañca kathaṃ kattā,</p>

<p rend="gathalast">No cā’ṭṭhāne niyojako’’ti <note>a. ni. 7.37</note>.</p>

<p rend="bodytext">Niddiṭṭhaguṇopetānaṃ ācariyānaṃ kātabbā <hi rend="bold">pādasussūsā</hi> pādaparicariyā natthi, <hi rend="bold">tehi kiṃ</hi> payojanaṃ. <hi rend="bold">Ye</hi> katapuññā janā <hi rend="bold">tappādarajokiṇṇā</hi> tesaṃ gurūnaṃ pādarajehi gavacchitā, <hi rend="bold">teva sādhū</hi> janā eva <hi rend="bold">vivekino</hi> kalyāṇamittagurupāsanāhi adhigatavisiṭṭhavivekabuddhino bhavanti, te eva vivekaṃ jānantīti bhāvo. Sotumicchā sussūsā, taṃ nissāya kattabbapādaparicariyāpi tadatthiyā sussūsā nāma hoti. Pādesu sussūsāti ca, tesaṃ pādāti ca, tesu rajānīti ca, tehi okiṇṇāti ca viggaho. Sissānaṃ sakalābhibuddhiyā gurupaṭibaddhattā attano guṇato adhikatarāyeva sevitabbā. Vuttañhi bhagavatā –</p>

<p rend="gatha1">‘‘Nihīyati puriso nihīnasevī,</p>

<p rend="gatha2">Na ca hāyetha kadāci tulyasevī;</p>

<p rend="gatha3">Seṭṭhamupanamaṃ udeti khippaṃ,</p>

<p rend="gathalast">Tasmā’ttano uttaritaraṃ bhajethā’’ti <note>a. ni. 3.26</note>.</p>

<p rend="hangnum" n="6"><hi rend="paranum">6</hi><hi rend="dot">.</hi></p>

<p rend="gatha1"><hi rend="bold">Kabbanāṭakanikkhitta-nettacittā kavijjanā;</hi></p>

<p rend="gathalast"><hi rend="bold">Yaṃkiñci racayante’taṃ, na vimhayakaraṃ paraṃ</hi>.</p>

<p rend="hangnum" n="7"><hi rend="paranum">7</hi><hi rend="dot">.</hi></p>

<p rend="gatha1"><hi rend="bold">Teye’va paṭibhāvanto, so’va bandho savimhayo;</hi></p>

<p rend="gathalast"><hi rend="bold">Yena tosenti viññūye, tatthāpya’vihitādarā</hi>.</p>

<p rend="bodytext" n="6-7"><hi rend="paranum">6-7</hi><hi rend="dot">.</hi> Evametthānvayabyatirekavasenādhigate dassetvā idāni ‘‘kiṃ amhākaṃ kabbanāṭakaparicayābhāveracanāvisesābhiyogopajanitaparissamenā’’ti olīnavuttino sotujane samussāheti <pb ed="M" n="0.0017" /><hi rend="bold">‘‘kabbanāṭakā’’</hi>tiādinā. Kavippayogasaṅkhāto bandhova kavino idanti <hi rend="bold">kabbaṃ</hi>. Muttakādivākyasvamuttikādyavayavasabhāvā antaravākyasamudāyasampannaṃ vuttajātibhedabhinnaṃ pajjamayaṃ gajjamayaṃ pajjagajjamayaṃ campūnāmakañca, mahāvākyarūpaṃ mahākabbañca, taṃ pana mahākabbaṃ saggehi sagganāmakehi paricchedavisesehi bandhyate karīyatīti saggabandhoti pavuccati. Tassa tu lakkhaṇaṃ ‘‘saggabandhassa mukhaṃ iṭṭhāsīsanaṃ siyā paṇāmo vā bandhasambandhino kassaci atthassa niddeso vā’’tiādinā anekadhā vaṇṇenti. Taṃ yathā?</p>

<p rend="gatha1">‘‘Saggabandho mahākabba-muccate tvassa lakkhaṇaṃ;</p>

<p rend="gathalast">Paṇāmo vatthuniddeso, āsīsāpi ca tammukhaṃ.</p>

<p rend="gatha1">Itihāsakathubbhūtaṃ, santasannissayampi vā;</p>

<p rend="gathalast">Catuvaggaphalāyattaṃ, caturodāttanāyakaṃ.</p>

<p rend="gatha1">Puraṇṇavutuselindu-savitūdayavaṇṇanaṃ;</p>

<p rend="gathalast">Uyyānasalilakkīḷā, madhupānaratussavaṃ.</p>

<p rend="gatha1">Vippalambhavivāhehi, kumārodayavaḍḍhihi;</p>

<p rend="gathalast">Mantadūtappayānāji-nāyakābhyūdayehipi.</p>

<p rend="gatha1">Alaṅkatamasaṃkhitta-rasabhāvanirantaraṃ;</p>

<p rend="gathalast">Nātivitthiṇṇasaggehi, piyavuttasusandhibhi.</p>

<p rend="gatha1">Sabbattha bhinnasaggante-hupetaṃ lokarañjakaṃ;</p>

<p rend="gathalast">Kabbaṃ kappantaraṭṭhāyi, jāyate sādhvalaṅkatī’’ti <note>kābyādāsa 1.14 – 19 gāthā</note>.</p>

<p rend="bodytext">Tattha <hi rend="bold">itihāsakathubbhūta</hi>nti purāvuttakathāsannissayaṃ. <hi rend="bold">Santasannissaya</hi>nti itarasobhanādhikaraṇaguṇarājacaritādinissayaṃ vā. <hi rend="bold">Catuvaggaphalāyatta</hi>nti dhammādicatuvaggaphalāyattaṃ. <hi rend="bold">Dhammo</hi><pb ed="M" n="0.0018" /> nāma abbhūdayanibbānahetuko. <hi rend="bold">Attho</hi> nāma vijjābhumyādīnaṃ yathāññāyamajjanaṃ, ajjitānañca rakkhaṇaṃ. <hi rend="bold">Kāmo</hi> nāma nirayo visayo payogo. <hi rend="bold">Mokkho</hi> nāma sabbasaṃsāradukkhanivatti. <hi rend="bold">Caturodāttanāyaka</hi>nti ussāhasattimantasattipabhūsattiyogena caturo kusalo cāgātisayādiyogena udātto udāro nāyako vipakkho, paṭipakkho ca yattha, taṃ. <hi rend="bold">Madhu</hi> nāma surā. <hi rend="bold">Vippalambho</hi> viraho. <hi rend="bold">Manto</hi> nītivedīhi saha kārīyanicchayo. <hi rend="bold">Dūto</hi> sandhānappavatto puriso. <hi rend="bold">Payānaṃ</hi> saṅgāmādinimittagamanaṃ. <hi rend="bold">Āji</hi> sandhyābhāve viggaho. <hi rend="bold">Asaṅkhattarasabhāvanirantara</hi>nti asaṃkhittā bahuttā <hi rend="bold">rasā</hi> siṅgāravīrādayo, <hi rend="bold">bhāvā</hi> ratiussāhādayo, tehi <hi rend="bold">nirantaraṃ</hi> patthaṭaṃ. <hi rend="bold">Piyavuttasusandhibhī</hi>ti piyāni sutisubhagāni vuttāni indavajirādīni aññamaññasambandhasaṃsaggatāya sobhano sandhi aññamaññasaṅgahā yesaṃ saggānaṃ, tehīti.</p>

<p rend="bodytext">Punapi yathāvuttesu aṅgesu nagaravaṇṇanādīsu kiñca yathāsambhavaṃ madhupānādirahitampi taññūnaṃ mano rañjeti upādiyateva sabbhīti dassetumāha–</p>

<p rend="gatha1">‘‘Kabbaṃ na dussataṅgehi, nyūnamapyatra kehici;</p>

<p rend="gathalast">Bandhaṅgasampadā taññū, kāmamārādhayanti ce’’ti <note>kābyādāsa 1.20</note>.</p>

<p rend="bodytext">Punapi –</p>

<p rend="gatha1">‘‘Guṇato paṭhamaṃ vatvā, nāyakaṃ tena sattuno;</p>

<p rend="gathalast">Nirākaraṇamiccesa, maggo pakatisundaro.</p>

<p rend="gatha1">Vaṃsavīrasutādīni, vaṇṇayitvā ripussapi;</p>

<p rend="gathalast">Tajjayā nāyakukkaṃsa-kathanañca sukheti no’’ti <note>kābyādāsa 1.21 22 gāthā</note> āhu.</p>

<p rend="bodytext">Sabbampetaṃ <pb ed="M" n="0.0019" /> saddhammāmatarasapānasarasahadayānaṃ samphappalāpavipulavisappavesopaddutakabbanāṭakaparammukhānaṃ satatacaritasañcaritaratanabhājanānaṃ sappurisānaṃ kiṃ hadayakhedopajanitaparissameneti tadanurūpamevopadassitanti.</p>

<p rend="bodytext"><hi rend="bold">Nāṭakaṃ</hi> nāma bharatādināṭyasatthe nānappakāranirūpitarūpaṃ kappaṃ, taṃlakkhaṇekadesabhūtalakkhaṇāni pakaraṇādīni nava rūpakāni. Nāṭikā ca etthevāvarumbhanti. Kabbañca nāṭakañca, tesu nikkhittaṃ ṭhapitaṃ nettañca cittañca yehīti viggaho. Ke te? Kavino. Tattha <hi rend="bold">nikkhittanettacitta</hi>vacanena sutassa cintanañca ūhāpohamukhena yathuggahitaniyāmaṃ, aviparītatthanicchayanaṃ, nicchitassa bhāvanā, nirantarābhiyogo ca dassito. <hi rend="bold">Kabbanāṭaka</hi>vacanena sutaṃ, cintitaṃ, bhāvitañca dassitaṃ. Sute dassite tannissayaṃ sutamayañāṇampi dassitameva siyāti. ‘‘Kabbanāṭakanikkhittanettacittā’’ti iminā sutacintābhāvanānukkamena sampāditapaññāpāṭavānaṃ kabbaracanāya sāmatthiyaṃ dasseti. Hoti hi tādisānaṃ taṃsutādi bandhanakāraṇaṃ. Vuttañhi –</p>

<p rend="gatha1">‘‘Sābhāvikī ca paṭibhā,</p>

<p rend="gatha2">Sutañca bahu nimmalaṃ;</p>

<p rend="gatha3">Amando cābhiyogoyaṃ,</p>

<p rend="gathalast">Hetu hotiha bandhane’’ti <note>kābyādāsa 1.103 gāthā</note>.</p>

<p rend="bodytext"><hi rend="bold">Yaṃkiñcī</hi>ti attano cittāruḷhaṃ yaṃkiñci bandhajātaṃ. Iminā pana aniyamavacanena attano tattha ādarābhāvaṃ dīpeti. <hi rend="bold">Racayanti</hi> karonti. <hi rend="bold">Etaṃ</hi> tehi racitaṃ bandhajātaṃ <hi rend="bold">paraṃ</hi> accantameva vimhayakaraṃ na hoti, tādisopāyasampattisampannassa upeyyasampattisabbhāvato anacchariyamevāti adhippāyo. <hi rend="bold">Tattha</hi> tesu kabbanāṭakesu racanāvisesaekantopāyabhūtesu <hi rend="bold">avihitādarāapi</hi> sutādivasena akatādarāpi <pb ed="M" n="0.0020" /><hi rend="bold">ye</hi> sappurisā paññavanto <hi rend="bold">yena</hi> bandhavisesena <hi rend="bold">viññū</hi> guṇadosaviduno satthaññuno paṇḍitajane <hi rend="bold">tosenti</hi> pīṇenti. Tosentiyeva hi te tādise sābhāvikipaṭibhāvirahepi etādisesu atthesu sutacintābhāvanāvasena vāyamantā. Vuttañhi –</p>

<p rend="gatha1">‘‘Na vijjatī yajjapi pubbavāsanā-</p>

<p rend="gatha2">Guṇānubandhi paṭibhānamabbhutaṃ;</p>

<p rend="gatha3">Sutena vācu’ssahanenupāsitā,</p>

<p rend="gathalast">Dhuvaṃ karotyeva kamapyanuggaha’’nti <note>kābyādāsa 1.104 gāthā</note>.</p>

<p rend="bodytext"><hi rend="bold">Paṭibhāvanto</hi> heyyopādeyyaparicchedalakkhaṇapaññāya paññavanto nāma, <hi rend="bold">teyeva</hi> sappurisā. <hi rend="bold">Savimhayo</hi> ‘‘kīdisāyaṃ, tādisopāyantararahitānampi etādiso bandho siyā’’ti vimhayena saha vattamānopi. <hi rend="bold">Sova bandho</hi> tameva bandhanaṃ tādisopāyasampattivirahenopeyyasampattiyā sabbhāvato, nāññoti.</p>

<p rend="bodytext" n="6-7"><hi rend="paranum">6-7</hi><hi rend="dot">.</hi> Idāni kabbanāṭakesu aparicitānamamhākaṃ gantharacanāsabhāvāvabodhova kutoti osakkante <hi rend="bold">‘‘kabbanāṭakā’’</hi>digāthādvayena samussāheti. <hi rend="bold">Kabbanāṭakanikkhittanettacittā</hi> kabbanāṭakesu sutānulokanacintābhāvanāvasena ṭhapitanettacittā <hi rend="bold">kavijjanā</hi> kabbakārakā <hi rend="bold">yaṃ kiñci</hi> attano abhimataṃ <hi rend="bold">racayanti</hi> karonti, <hi rend="bold">etaṃ</hi> bandhanaṃ <hi rend="bold">paraṃ</hi> atisayena <hi rend="bold">na vimhayakaraṃ</hi> acchariyakaraṃ na hoti, nirantarābhiyogato siddhopāyamūlapaññāsampadāya upeyyabhūtaganthasaṅkharaṇaṃ bhavatyevāti adhippāyo. Kavino idaṃ <hi rend="bold">kabba</hi>nti ca, naṭakassa idaṃ <hi rend="bold">nāṭakaṃ,</hi> naccagītādi. Idha pana tappaṭipādakakathāpakāsakagantho <hi rend="bold">nāṭakaṃ</hi> nāma. Kabbañca nāṭakañcāti ca, kabbanāṭakesu nikkhittaṃ nettacittaṃ yehīti ca <pb ed="M" n="0.0021" /> viggaho. <hi rend="bold">Ye</hi> janā <hi rend="bold">tattha</hi> tesu kabbanāṭakesu <hi rend="bold">avihitādarāpi</hi> savanadhāraṇādivasena akatasambhamā eva <hi rend="bold">viññū yena</hi> gantharacanāvisesena <hi rend="bold">tosenti</hi> pīṇenti, <hi rend="bold">teyeva paṭibhāvanto</hi> paṭibhānasaṅkhātapaññavanto bhavanti. <hi rend="bold">Sova bandho savimhayo</hi> aññesaṃ uppajjamānavimhayena sahito. Paṭibhā etesaṃ atthīti ca, saha vimhayena vattatīti ca, avihito ādaro yehīti ca viggaho. Bāhirasatthābhiyogābhāvepi pubbavāsanābhāvepi iha nirantarābhiyogaṃ karonto tādisasāmatthiyaṃ sādhetīti vuttaṃ hoti. Vuttañhi –</p>

<p rend="gatha1">‘‘Na vijjatī yajjapi pubbavāsanā-</p>

<p rend="gatha2">Guṇānubandhi paṭibhānamabbhutaṃ;</p>

<p rend="gatha3">Sutena vācu’ssahanenupāsitā,</p>

<p rend="gathalast">Dhuvaṃ karotyeva kamapyanuggaha’’nti <note>kābyādāsa 1.104 gāthā</note>.</p>

<p rend="bodytext">Tassattho – yadi <hi rend="bold">pubbavāsanāguṇānubandhī</hi> atītajātiyā paricayavāsanāguṇassa anubalappadānavasena anubandho yassatthi, tādisaṃ <hi rend="bold">abbhutaṃ paṭibhānaṃ</hi> na vijjatipi, tathāpi <hi rend="bold">sutena</hi> savanena <hi rend="bold">ussahanena</hi> paguṇakaraṇādivācussahanena vā <hi rend="bold">upāsitā</hi> katagurupāsanā <hi rend="bold">vācā kamapi anuggahaṃ</hi> kiñcipi paññāpāṭavaṃ <hi rend="bold">dhuvaṃ</hi> ekantena karoti evāti.</p>

<p rend="bodytext">Ettha <hi rend="bold">kabbaṃ</hi> nāma muttakakulakādivākyavasena ca avayavasabhāvehi tesaṃyeva antaravākyāvayavasamūhehi paripuṇṇaṃ vuttavisesehi pabhedagataṃ kevalaṃ pajjamayaṃ vā gajjamayaṃ vā campūtikhyātapajjagajjamayaṃ vāti mahāvākyasabhāvena ca tiṭṭhati. <hi rend="bold">Nāṭakaṃ</hi> nāma bharatādinaṭasatthagatanānappakāradassitasabhāvaṃ. Kabbañca idheva dassitalakkhaṇato ekadesayuttappakaraṇādinavarūpakāni ca nāṭikā ca bhavanti. Kabbalakkhaṇaṃ pana evaṃ daṭṭhabbaṃ–</p>

<p rend="gatha1">‘‘Saggabandho <pb ed="M" n="0.0022" /> mahākabba-muccate tvassa lakkhaṇaṃ;</p>

<p rend="gathalast">Paṇāmo vatthuniddeso, āsīsāpi ca tammukhaṃ.</p>

<p rend="gatha1">Itihāsakathubbhūtaṃ, santasannissayampi vā;</p>

<p rend="gathalast">Catuvaggaphalāyattaṃ, caturodāttanāyakaṃ.</p>

<p rend="gatha1">Puraṇṇavutuselindu-savitūdayavaṇṇanaṃ;</p>

<p rend="gathalast">Uyyānasalilakkīḷā, madhupānaratussavaṃ.</p>

<p rend="gatha1">Vippalambhavivāhehi, kumārodayavaḍḍhihi;</p>

<p rend="gathalast">Mantadūtappayānāji-nāyakābhyūdayehipi.</p>

<p rend="gatha1">Alaṅkatamasaṃkhitta-rasabhāvanirantaraṃ;</p>

<p rend="gathalast">Nātivitthiṇṇasaggehi, piyavuttasusandhibhi.</p>

<p rend="gatha1">Sabbattha bhinnasaggante-hupetaṃ lokarañjakaṃ;</p>

<p rend="gathalast">Kabbaṃ kappantaraṭṭhāyi, jāyate sādhvalaṅkatī’’ti <note>kābyādāsa 1.14 – 19 gāthā</note>.</p>

<p rend="bodytext">Tassattho – <hi rend="bold">saggabandho</hi> saggasaṅkhātehi paricchedavisesehi bandho <hi rend="bold">‘‘mahākabba’’</hi>nti uccate. <hi rend="bold">Assa lakkhaṇaṃ tu</hi> vuccateti sambandho <hi rend="bold">kākakkhigoḷakanayena tammukhaṃ</hi> tassa kabbassa ādi pana <hi rend="bold">paṇāmo</hi> devatānamassanaṃ vā, <hi rend="bold">vatthuniddeso</hi> –</p>

<p rend="gatha1">‘‘Astyuttarasyāṃ digi devatātma,</p>

<p rend="gatha2">Himālayo nāma nagādhirāja?;</p>

<p rend="gatha3">Pūvāpareṅa vārinidhī vigāhya,</p>

<p rend="gathalast">Sthita? Pathijhā iva mānadaṇḍa?’’ <note>kumārasambhava 1.1.</note>.</p>

<p rend="bodytext">Iccādibandhasambandhino kassaci vatthuno dassanaṃ, <hi rend="bold">āsīsāpi</hi> ‘‘mayhaṃ pīṇayataṃ mana’’ miccādiiṭṭhāsīsanaṃ vā bhavati.</p>

<p rend="bodytext"><hi rend="bold">Itihāsakathubbhūtaṃ</hi> purāvuttakathāsannissayaṃ vā <hi rend="bold">santasannissayampi</hi> sobhanānampi rājacariyādinissayaṃ vā <hi rend="bold">catuvaggaphalāyattaṃ</hi><pb ed="M" n="0.0023" /> lokiyalokuttarasukhakāraṇaṃ <hi rend="bold">dhammo,</hi> vijjābhūmiādīnaṃ sañcayo, sañcitānaṃ rakkhā ca <hi rend="bold">attho,</hi> apāyasaṃvattanikapañcakāmaguṇasaṅkhāto <hi rend="bold">kāmo,</hi> sabbadukkhā nivattihetu <hi rend="bold">mokkho</hi> cāti catuvaggaphalādhīnaṃ <hi rend="bold">caturodāttanāyakaṃ</hi> ussāhasattimantasattipabhūsattiyogato caturo dakkho cāgātisayādiyogena udātto uḷāro sapakkho, vipakkho vā nāyako yattha, taṃ yathāvuttaṃ <hi rend="bold">puraṇṇavutuselindu-savitūdayavaṇṇanaṃ puraṃ</hi> nagaraṃ, <hi rend="bold">aṇṇavaṃ</hi> sāgaraṃ, <hi rend="bold">utu</hi> hemantavasantādiutu, <hi rend="bold">selaṃ</hi> pabbato, <hi rend="bold">indusavitūdayo</hi> candasūriyānaṃ udayo cāti imesaṃ vaṇṇanaṃ yattha, taṃ. <hi rend="bold">Savitā</hi>ti ettha <hi rend="bold">tu</hi>paccayanto. <hi rend="bold">Uyyānasalilakkīḷāmadhupānaratussavaṃ</hi> uyyānakīḷāsurāpānaratikīḷāsaṅkhāto ussavo yattha, taṃ <hi rend="bold">vippalambhavivāhehi</hi> dārāviyogadārapariggahehi ca <hi rend="bold">kumārodayavaḍḍhihi</hi> kumāruppattikumāravaḍḍhīhi ca <hi rend="bold">mantadūtappayānājināyakābhyūdayehi</hi> nītijānanapaññā <hi rend="bold">manto,</hi> sandhānakārako <hi rend="bold">dūto,</hi> yuddhābhigamanaṃ <hi rend="bold">payānaṃ,</hi> yuddhasaṅkhāto <hi rend="bold">āji,</hi> sapakkhanāyakassa abhivaḍḍhisaṅkhāto <hi rend="bold">abhyūdayo</hi> cāti imehi <hi rend="bold">alaṅkataṃ</hi> sajjitaṃ <hi rend="bold">asaṃkhitta…pe… ntaraṃ</hi> asaṃkhittā vitthārā <hi rend="bold">rasā</hi> siṅgārādayo aṭṭha <hi rend="bold">bhāvā</hi> ratiussāhādayo cāti imehi <hi rend="bold">nirantaraṃ</hi> vitthiṇṇaṃ <hi rend="bold">piyavuttasusandhibhi</hi> sutisubhagehi indavajirādīhi vuttehi pubbāparasambandhaparicchedatāya sobhanā sandhi yesaṃ saggānaṃ, tehi <hi rend="bold">sabbattha</hi> sabbasmiṃ paricchede <hi rend="bold">bhinnasaggantehi</hi> bhinnasaggā pariyosānā yesaṃ, tehi <hi rend="bold">nātivitthiṇṇasaggehi</hi> nātivitthārasaggasaṅkhātehi paricchedehi <hi rend="bold">upetaṃ</hi> yuttaṃ <hi rend="bold">sādhvalaṅkati</hi> sobhanālaṅkāravantaṃ <hi rend="bold">kabbaṃ lokarañjakaṃ</hi> taṃ samānaṃ <hi rend="bold">kappantaraṭṭhāyi</hi> kappanirantaraṭṭhāyi kappantare ṭhāyi vā <hi rend="bold">jāyate</hi>. Ettha madhupānādirahitapuravaṇṇanādayopi taññūnaṃ cittaṃ ārādheti ce, taṃpyaduṭṭhaṃ. Vuttañhi –</p>

<p rend="gatha1">‘‘Kabbaṃ <pb ed="M" n="0.0024" /> na dussataṅgehi, nyūnamapyatra kehici;</p>

<p rend="gathalast">Bandhaṅgasampadā taññū, kāmamārādhayanti ce’’ti.</p>

<p rend="bodytext">Tassattho – <hi rend="bold">atra</hi> imesu kabbaṅgesu majjhe <hi rend="bold">kehici aṅgehi</hi> kehici avayavehi <hi rend="bold">nyūnamapi</hi> ūnamapi, <hi rend="bold">ni</hi>saddotratabbhāve. Kabbaṃ na dussati, taṃ pana adussanaṃ <hi rend="bold">bandhaṅgasampadā</hi> racitapuravaṇṇanādiaṅgasampadā <hi rend="bold">taññū</hi> kabbaññū jane <hi rend="bold">kāmaṃ</hi> icchānurūpaṃ <hi rend="bold">ce ārādhayanti,</hi> evaṃ sante bhavati. Punapi nāyakavaṇṇanāsu sapakkhanāyakaṃ vaṇṇetvā tena nirākaraṇabhāvampi. No ce, paccatthikaṃ vaṇṇetvā attano nāyakena tassābhibhavanampi vaṇṇetuṃ vaṭṭati. Vuttañhi –</p>

<p rend="gatha1">‘‘Guṇato paṭhamaṃ vatvā, nāyakaṃ tena sattuno;</p>

<p rend="gathalast">Nirākaraṇamiccesa, maggo pakatisundaro.</p>

<p rend="gatha1">Vaṃsavīrasutādīni, vaṇṇayitvā ripussapi;</p>

<p rend="gathalast">Tajjayā nāyakukkaṃsa-kathanañca sukheti no’’ti.</p>

<p rend="hangnum" n="8"><hi rend="paranum">8</hi><hi rend="dot">.</hi></p>

<p rend="gatha1"><hi rend="bold">Bandho ca nāma saddatthā, sahitā dosavajjitā;</hi></p>

<p rend="gathalast"><hi rend="bold">Pajjagajjavimissānaṃ, bhedenā’yaṃ tidhā bhave</hi>.</p>

<p rend="bodytext" n="8"><hi rend="paranum">8</hi><hi rend="dot">.</hi> Evametehi sotujanasamussāhanaṃ dassetvā idāni kattumicchitabandhoti vuttaṃ bandhassa lakkhaṇaṃ kattumārabhate <hi rend="bold">‘‘bandho cā’’</hi>tiādi. <hi rend="bold">Dosavajjitā</hi> dosehi saddanissitehi, atthanissitehi ca virodhehi vajjitā pariccattā, te vā vajjitā yehi, saddatthā <hi rend="bold">sahitā</hi> ekībhūtā. Vuttalakkhaṇā yehi te pubbācariyehi sahitā vuccanti. Sahitānaṃ bhāvo sahadayahilādakāraṇaṃ sādhyaṃ sāhiccaṃ. Iti dosavajjite sahite saddatthe pasiddhabhāvena anuvaditvā <hi rend="bold">bandho nāma</hi> sabhāvavuttivaṅkavuttialaṅkāravuttivasena tividhopīti appasiddhaṃ bandhasarīraṃ vidhīyate yathā ‘‘yo kuṇḍalī, so devadatto’’ti. <hi rend="bold">Ca</hi>saddovattabbantarassa samuccayo, kiñcīti attho.</p>

<p rend="bodytext">Tattha <pb ed="M" n="0.0025" /> jātiguṇakriyādabbalakkhaṇo saddānamattho mukhyo catubbidho hoti. Mukhyassatthassa catubbidhattā tividhesu saddesu tabbācako catubbidho hoti jātisaddo guṇasaddo kriyāsaddo dabbasaddoti. Tividho hi saddo vācako lakkhaṇiko byañjakoti byāpārabhedena. Byāpāro ca nāma saddassa’tthappatītikārittameva. So hi tividho mukhyo lakkhaṇo byañjanasabhāvo ceti. Tattha jātyādinirantaratthavisayo saddabyāpāro mukhyo. Soyeva abhidhāti uccate. Taṃbyāpāravā abyavahitajātyādisakehi tamatthaṃ mukhyabhāvena yo vadati goādiko, so vācako. Saddantaratthavisayaniddiṭṭho saddabyāpāro lakkhaṇo. Sā duvidhā suddhā, upacāramissā ceti. Tattha suddhā yathā ‘‘go muccatu, mañcā ugghosenti, gaṅgāyaṃ ghoso’’ti. Ettha <hi rend="bold">go</hi>saddena visesanaṃ gottasāmaññamevoccate, na tu gobyatti. Vuttañhi –</p>

<p rend="bodytext">‘‘Visesyaṃnābhidhā gacche, khīṇasatti visesane’’ti <note>kābyappakāse dutiyaullāse āgatanyāyo’yaṃ</note>.</p>

<p rend="bodytext">Sāmaññassa byāpakattā, asarīrattā ca. Tattha bandhanamocanāni na sambhavantīti attano nissayabhūtā gobyatti ākaḍḍhīyate, tathā mañcānamugghosanaṃ na sambhavatīti attano ugghosanakriyāsiddhyatthaṃ mañcasamaṅgino purisā ākaḍḍhīyanti. Tathā gaṅgāsaddavāccassa jalappavāhassa ghosappatyākaratā na sambhavatīti <hi rend="bold">gaṅgā</hi>saddo attanobhidheyyassodakappavāhassa nikaṭaṃ taṭaṃ lakkheti. Upacārassānekappakārattā upacāramissā lakkhaṇāpyanekadhā siyā. Yathā katthaci kāraṇe kārīyamupacariyate, yathā ‘‘āyu ghata’’nti. Katthaci kāraṇakāriyānamabhedo yathā ‘‘āyuyeveda’’nti. Katthaci <pb ed="M" n="0.0026" /> upamāne upameyyamupacarīyate, yathā ‘‘go bāhiko’’ti. Katthaci abhedo tesaṃ, yathā ‘‘goyevāya’’nti. Katthaci tadādhāratāya <note>tadatthatāya (ka.)</note> taṃbyapadeso, yathā ‘‘padīpaṭṭhā kapallikā padīpo’’ti. Katthaci taṃkammasambandhā taṃbyapadeso, yathā ‘‘avaḍḍhakīpi vaḍḍhakī aya’’nti. Katthaci saṃsāmisambandhā, yathā ‘‘rājasambandhī puriso rājāya’’nti. Katthaci avayave samudāyabyapadeso, yathā ‘‘paṭekadese paṭasaddo’’ iccādi.</p>

<p rend="bodytext">Lakkhaṇāya nissayo saddo lakkhaṇiko. Byañjanasabhāvo pana parapariyāyo saddassa tatiyo byāpāro. Tassa nissayo saddo byañjanako. Iccetaṃ tiṇṇaṃ saddānaṃ vasena atthopi tividho hoti vācco lakkhaṇiyo byaṅgyoti. Tattha byaṅgyoyevattho bandhasatthā vuccate. Teneva padhānabyaṅgyo bandho uttamo, apadhānabyaṅgyo majjhimo, abyaṅgyo adhamo, byaṅgyena vinā bandho nijjīvo siyāti pubbācariyānaṃ pavatti, sabhāvavutti bandhopi tu nijjīvoti nāsaṅkanīyo. Yasmā kavīnaṃ lokavohārakosallaṃ sabhāvavuttiyeva gameti. Yo hi sakalalokaṭṭhitiṃ na jānāti, so kaviyeva na hotīti.</p>

<p rend="bodytext">Athettha tividhampi atthaṃ tādisajanāvabodhatthaṃ samudāharissāma <hi rend="bold">‘‘munindavadanambhoje’’</hi>tyādi. Ettha <hi rend="bold">vāṇī</hi>saddassa saddhammasaṅkhāto attho vāccattho. Vāṇī nāma cetanā, tassaṃ yāva devatatthaṃ nāropyate, tāva tappatī attano manosampīṇanaāsīsanā na saṃgacchatīti vākyasāmatthiyāyeva vāṇiyaṃ sāyamocityabhedena <hi rend="bold">devatā</hi>saddassa āropitottho lakkhaṇiyo. Tathā <hi rend="bold">vadana</hi>saddassāpi mukhaṃ vāccattho. <hi rend="bold">Ambhoja</hi>saddassa samāropitottho lakkhaṇiyo. Manosampīṇanassa tu aññathā anupapattiyā passaddhyādikkamena yathābhūtāvabodhasambhavā anāyāsena <pb ed="M" n="0.0027" /> vicittānekasaddatthapaṭibhānena ganthaparisamattisaṅkhātā yathicchitatthanipphatti hoteva, ayaṃ byaṅgyattho. Tabbācakā saddā vācakalakkhaṇikabyañjakā hontīti evaṃ sabbattha saddatthavicāro gantabbo.</p>

<p rend="bodytext">Tamevaṃ yathāvuttabandhasarīraṃ katividhamiccāha <hi rend="bold">‘‘pajje’’</hi>ccādi. <hi rend="bold">Ayaṃ</hi> yathāvutto <hi rend="bold">bandho</hi> bandhasarīraṃ <hi rend="bold">tidhā bhave</hi> tippakārena siyā, nādhikaṃ nāpyūnaṃ. Kathaṃ? <hi rend="bold">Pajjagajjavimissānaṃ bhedena</hi> pajjasabhāvādīnaṃ visesena tidhā bhaveti pakataṃ. Tattha <hi rend="bold">pajjaṃ</hi> nāma amhehiyeva viracitavuttodayākhye chandasi nirūpitā vuttajātippabhedā catuppadikatthā nirūpito muttakādipi vuttajātippakāroyeva. Tenevettha tesamadassanaṃ. Tesu ekagāthā niṭṭhitatthā sappadhānā gāthantarānirapekkhā <hi rend="bold">muttakaṃ,</hi> ekakriyādānena aññamaññasāpekkhā niṭṭhitatthā paccekaṃ aniṭṭhitatthā gāthā <hi rend="bold">kulakaṃ,</hi> nānābhittiyo bhinnakiriyo sappadhānā gāthā koso viya ṭhapitā <hi rend="bold">koso,</hi> ekabhittipadosādikaṃ vaṇṇetuṃ samudāyena pavattā bhinnakriyā gāthā <hi rend="bold">saṅghāto,</hi> sopi catubbidho pajjappakāro yathāvuttasaggabandhovāti viññātabbaṃ. <hi rend="bold">Gajjaṃ</hi> nāma pādasanniṭṭhānarahito syādyantatyādyantappabandho. Tassa tu dve pakārā ākhyāyikā, kathāti. <hi rend="bold">Vimissaṃ</hi> pajjagajjamayaṃ nāṭakappakaraṇādi, campū jātakamālādikā ca.</p>

<p rend="bodytext" n="8"><hi rend="paranum">8</hi><hi rend="dot">.</hi> Idāni sañjānanābhilāsīnaṃ alaṅkāranissitaṃ bandhasarīraṃ, sova bandhoti adhikataṃ, ‘‘yo kuṇḍalī, so devadatto’’ti pasiddhakuṇḍalittānuvādena appasiddhassa devadattattavidhānaṃ viya dassento <hi rend="bold">‘‘bandho’’</hi>ccādimāha. Tattha <hi rend="bold">bandho nāma ca</hi> bandhanaṃ pana. <hi rend="bold">Dosavajjitā</hi> saddatthanissitadosehi pariccattā, te vā vajjitā etehi tādisā. <hi rend="bold">Sahitā</hi> aññamaññānurūpatthena sahabhāvaṃ gatā. <hi rend="bold">Saddatthā</hi> saddo, <pb ed="M" n="0.0028" /> attho ca. Evaṃpakārehi tu īdisasaddatthānaṃ viññūnaṃ tuṭṭhijanakaaññamaññānurūpaguṇasahitānaṃ bhāvoti vacanatthena ‘‘sāhicca’’miti vadanti. <hi rend="bold">Saddatthā</hi>ti ettha saddatthānaṃ kiṃ nānākaraṇanti? Saddo pana atthappatītiyaṃ attano mukhyabyāpāraṃ lakkhaṇabyāpāraṃ byañjanasabhāvabyāpārañceti tividhaṃ byāpārabhedena. Kamato vācako lakkhaṇiko byañjanako ceti tividho. Tathā atthopi vācco lakkhaṇiyo byaṅgyo cebhi tividho. Atra tu vācako saddo attanā dīpetabbamukhyatthassa jātiguṇakriyādabbabhedena catubbidhattā sayampi jātiguṇakriyādabbasaddavasena catubbidho. Vācakasaddassa mukhyabyāpāro ‘‘abhidhā’’ti ca voharīyati. So mukhyabyāpāro jātyādīhi abyavahitattheva vattate. Tathā hi ‘‘go nīlaṃ pācako visāṇi’’ccādo goādisaddānaṃ mukhyabyāpāro gopiṇḍanīlapaṭapācakakattusiṅgīti dabbānaṃ visesanabhūtajātiguṇakriyādabbesveva pavattati, na pana jātyādīnaṃ nissayabhūtagopiṇḍādīsūti. Vuttaṃ hi–</p>

<p rend="bodytext">‘‘Visesyaṃ nābhidhā gacche, khīṇasatti visesane’’ti <note>kābyappakāse dutiyaullāse āgatanyāyo’yaṃ</note>.</p>

<p rend="bodytext">Tassattho – <hi rend="bold">visesane</hi> visesanabhūtajātyādimhi <hi rend="bold">khīṇasatti</hi> khīṇabyāpāravatī <hi rend="bold">abhidhā</hi> mukhyabyāpārova <hi rend="bold">visesyaṃ</hi> dabbaṃ <hi rend="bold">na gacche</hi> na pāpuṇātīti.</p>

<p rend="bodytext">Jātyādīnaṃ nissayagopiṇḍādikaṃ abhidhā na vadati ce, evañca sati ‘‘go gacchati, nīlaṃ nivāseti, pācako āgacchati, siṅgī dhāvati’’ccādīsu jātyādivisiṭṭhagopiṇḍādīnaṃ goādisaddassa kathaṃ vācakattaṃ yujjatīti? Dabbādhīnajātiguṇādīsu vuttesu tabbisiṭṭhassa dabbassa pariyāyato vācakattā. Nippariyāyato pana suddhalakkhaṇabyāpārasseva visayo. Lakkhaṇabyāpāropi suddho upacāramissoti duvidho. <pb ed="M" n="0.0029" /> Tattha suddho lakkhaṇabyāpāro jātyādivajjitatthavisayo. Tathā hi ‘‘go gacchati, nīlaṃ nivāseti, pācako āgacchati, siṅgī dhāvati, mañcā ugghosenti, gaṅgāyaṃ ghoso’’tyādīsu jātiguṇakriyāsiṅgadabbamañcagaṅgādīnaṃ gamanādīhi yogāsambhavato jātiguṇādayo atikkamma yathākkamaṃ gamananivāsanaāgamanadhāvanaugghosanaghosādīnaṃ nissayabhūtagopiṇḍādayo parāmasati.</p>

<p rend="bodytext">Misso tu upacārabhedena bahuvidho. Tathā hi katthaci kāraṇe kāriyamupacarīyate, yathā ‘‘āyughata’’nti, ettha āyuvaḍḍhanakāraṇabhūte ghate kāriyabhūtaāyuno vohāro āropito hoti. Uparipi upacāro yathāyogaṃ yojetabbo. Ataṃsabhāve hi taṃsabhāvāropanaṃ upacāro. Katthaci kāraṇakāriyānamabhedo, yathā ‘‘āyuyeva ghata’’nti. Katthaci upameyyaupamānopacāro, yathā ‘‘go bāhiko’’ti. Katthaci upamānaupameyyānamabhedo, yathā ‘‘goyevāyaṃ bāhiko’’ti. Katthaci tadādhāratāya tadūpacāro, yathā ‘‘padīpaṭṭhā kapallikā padīpo’’ti. Katthaci kriyāsambandhena taṃbyapadeso, yathā ‘‘avaḍḍhakīpi vaḍḍhakī aya’’nti. Katthaci saṃsāmisambandhena taṃbyapadeso, yathā ‘‘rājavallabhopi rājā aya’’nti. Katthaci avayave samudāyabyapadeso, yathā ‘‘paṭo daḍḍho’’ti. Iminā mukhena upacārabhedo daṭṭhabbo. Byañjanasabhāvabyāpāro eva ‘‘dhana’’nti ca vuccati, tassa tatiyabyāpārassa visayo tādisavākyameva vāti daṭṭhabbo.</p>

<p rend="bodytext">Ettha byaṅgyatthaṃ bandhassa jīvitamiti ca, byaṅgyatthapadhānaṃ bandhamuttamanti ca, byaṅgyatthapadhānarahitaṃ majjhimanti ca, abyaṅgyabandhaṃ adhamamiti ca vadanti. Honti cettha –</p>

<p rend="gatha1">Atthappatītiyaṃ sadda-byāpāro tividho bhave;</p>

<p rend="gathalast">Mukhyo lakkhaṇabyañjana-sabhāvo cāti ettha tu.</p>

<p rend="gatha1">Abhidhāparapariyāyo, <pb ed="M" n="0.0030" /> byāpāro paṭhamo bhave;</p>

<p rend="gathalast">Dhanantāparapariyāyo, byāpāro tatiyo puna.</p>

<p rend="gatha1">Mukhyo nirantaratthesu, lakkhaṇā tu tirohite;</p>

<p rend="gathalast">Atthe’taro tu vākyassa, attheyeva pavattati.</p>

<p rend="gatha1">Byāpārassa pabhedena, tidhā saddopi vācako;</p>

<p rend="gathalast">Lakkhaṇiko byañjakoti, tadatthopi tidhā mato.</p>

<p rend="gatha1">Vācco lakkhaṇiyo byaṅgyo-ccevaṃ saddesu vācako;</p>

<p rend="gathalast">Jātiguṇakriyādabba-bhedena so catubbidho.</p>

<p rend="gatha1">Vāccatthassa catuddhāva, bhinnattā jātiādito;</p>

<p rend="gathalast">Jātyādīnaṃ pabhedena, tathā lakkhaṇiko mato.</p>

<p rend="gatha1">Upacārabahuttena, bhede satipi tassa tu;</p>

<p rend="gathalast">Byañjako tu anaññattā, visuṃ tehi na vuccatīti.</p>

<p rend="bodytext">Lakkhaṇato evaṃ veditabbaṃ – ‘‘munindavadanambhoje’’ tyādigāthāyaṃ <hi rend="bold">vadana</hi>saddassa mukhattho vāccattho, āropitaambhojattho lakkhaṇiyattho. <hi rend="bold">Ambhoja</hi>saddassa padumattho vāccattho, upacaritamukhattho lakkhaṇiyattho. <hi rend="bold">Vāṇi</hi>saddassa saddhammasaṅkhāto attho vāccattho, āropitadevatāattho lakkhaṇiyattho. Ettha āsīsanā nāma yathāvuttanayena puññātisayatā, tato idha abhimatatthabādhakākusalanivāraṇañca kusalānamanubalappadānañca tato kāyacittapīḷāvigamo ca tato sukhappaṭilābho ca tato cittasamādhānañca tatoyeva anekavidhatthāvabodho ca tato abhimataganthaparisamatti ca bhavatītyayaṃ vākyasāmatthiyato laddhattho byaṅgyatto. Taṃtaṃatthappakāsakā saddā vācakalakkhaṇikabyañjanakā nāma bhavanti. Evaṃ saddasaddatthavicāro veditabbo.</p>

<p rend="bodytext">Idāni <pb ed="M" n="0.0031" /> pakāsitabandhassa bhedaṃ vadati <hi rend="bold">‘‘pajjā’’</hi>dinā. <hi rend="bold">Ayaṃ</hi> vuttalakkhaṇo bandho <hi rend="bold">pajjagajjavimissānaṃ bhedena</hi> gāthācuṇṇiyatadubhayamissānaṃ vasena tidhā bhave. Saddo ca attho ceti ca, sahabhāvaṃ itā pattāti ca, dosehi vajjitā, dose vā vajjitā yehīti ca, pajjañca gajjañca vimissañceti ca viggaho. Iha <hi rend="bold">pajjaṃ</hi> nāma muttakakulakakosakasaṅghātavasena catuppabhedaṃ chandasi niddiṭṭhavuttavisesaviracitaṃ catuppadikagāthābandhaṃ. Tattha <hi rend="bold">muttakaṃ</hi> nāma niṭṭhitatthā sappadhānā ekā gāthā, <hi rend="bold">kulakaṃ</hi> nāma paccekamaniṭṭhitatthā aññamaññasāpekkhā ekakriyādvārikā nānāgāthā, <hi rend="bold">kosako</hi> nāma nānāvidhavaṇṇanābhūmikā bhinnakriyādvārappavattā sappadhānā gāthārāsi, <hi rend="bold">saṅghāto</hi> nāma sañcyākālādiekavaṇṇanābhūminissitā bhinnakriyāsamudāyena pavattā gāthā. <hi rend="bold">Gajjaṃ</hi> nāma aniyatapado ākhyāyikākathāvasena dvippabhedo syādyantatyādyanto vacanappabandho. <hi rend="bold">Misso</hi> pana imehi dvīhi saṃmisso nāṭakapakaraṇādi ca jātakamālādicampū ca.</p>

<p rend="hangnum" n="9"><hi rend="paranum">9</hi><hi rend="dot">.</hi></p>

<p rend="gatha1"><hi rend="bold">Nibandho cā’nibandho ca, puna dvidhā niruppate;</hi></p>

<p rend="gathalast"><hi rend="bold">Taṃ tu pāpentya’laṅkārā, vindanīyatarattanaṃ</hi>.</p>

<p rend="bodytext" n="9"><hi rend="paranum">9</hi><hi rend="dot">.</hi> Evaṃ tippakāraṃ bandhasarīraṃ vatvā idāni aññathāpi dassetumāha <hi rend="bold">‘‘nibandhocā’nibandho ca, puna dvidhā niruppate’’</hi> iti. <hi rend="bold">Puna</hi> bhiyyo yathāvutto pajjamayabandho dvidhā dvippakārena <hi rend="bold">niruppate</hi> nicchīyate. Kathaṃ? <hi rend="bold">Nibandho ca</hi> tadekadesabhūtehi muttakādīhi catūhi saggabandhādivasena bandho ca <hi rend="bold">anibandho ca</hi> kevalaṃ muttakavasenāti evaṃ <hi rend="bold">dvidhā niruppate</hi> iti pakataṃ. Nanu tassetassa yathāvuttavātimayassa sakkaṭaṃ pākataṃ apabbhaṃso pesācikaṃ missañceti pañcavidhattaṃ vatvā <hi rend="bold">‘‘sakkaṭaṃ</hi> nāma devatābhāsā. <hi rend="bold">Pākataṃ</hi> catubbidhaṃ sakkaṭehi vaṇṇaññattamattena uppannattā <pb ed="M" n="0.0033" /> mahindasindhavādi tabbhavaṃ, tassamaṃ hiriharakamalādi, mahāraṭṭhādidesapasiddhaṃ desīyaṃ, tabbhavādīhi sammissaṃ missaṃ. Ābhīrādīnaṃ vācā <hi rend="bold">apabbhaṃso,</hi> so ca pākataṃ viya catubbidho, tividho ca nāgaraupanāgaravuddhabhedena. Pisācānaṃ vacanaṃ <hi rend="bold">pesācikaṃ</hi>. Sabbesaṃ vasena missa’’nti sakkaṭādīnaṃ lakkhaṇaṃ vuttaṃ. Tathā ‘‘siṅgārappadhānanaccasaṅkhātalāsyādīnaṃ paṭipādakatthena lāsyādikamabhinayappadhānattā <hi rend="bold">dassanīyaṃ,</hi> itaraṃ kabbaṃ <hi rend="bold">savanīya’’</hi>nti duvidhaṃ vuttaṃ, evaṃ pubbācariyehi bhāsābhedena vuttaṃ pañcavidhattaṃ, viniyogabhedena vuttaṃ duvidhattañca idha kasmā na vuttanti? Saccaṃ, tathāpi tadevamidhānupayogitāya na vuttanti veditabbaṃ.</p>

<p rend="bodytext">Evamalaṅkārādhiṭṭhānabhāvena paṭhamaṃ bandhasarīraṃ dassetvā idāni hārakeyūrādinā purisasarīramiva bandhasarīraṃ saddālaṅkāraatthālaṅkārehi vindanīyataraṃ hotīti dassetumāha <hi rend="bold">‘‘taṃ tu’’</hi> iccādi. <hi rend="bold">Tu</hi>saddo visesavacanicchāyaṃ. <hi rend="bold">Taṃ</hi> bandhasarīraṃ <hi rend="bold">tu alaṅkārā</hi> alaṅkariyati taṃ bandhasarīrametehīti pasādādayo saddālaṅkārā, sabhāvavutyādayo atthālaṅkārā ca <hi rend="bold">vindanīyatarattanaṃ</hi> atisayena vindanīyabhāvaṃ assādanīyabhāvaṃ <hi rend="bold">pāpenti</hi> nayanti. Sabbathā niddosabhūtānaṃ saddatthānaṃ aññamaññānurūpato sahitabhāvena paramāya vaṇṇapokkharatāya samannāgataṃ tādisapurisasarīramiva vindanīyampi samānaṃ alaṅkārehi pasādhite sati accantameva vindanīyaṃ siyāti adhippāyo.</p>

<p rend="bodytext" n="9"><hi rend="paranum">9</hi><hi rend="dot">.</hi> Punapi tasseva bandhassa bhedaṃ kathetuṃ <hi rend="bold">‘‘nibandho cā’’</hi>dimāha. Puna <hi rend="bold">nibandho ca</hi> muttakādīhi catūhi avinābhāvato mahākabbādisabhāvena nirantaraṃ katvā bandho ca <hi rend="bold">anibandho ca</hi> kevalaṃ mahākabbādisabhāvena muttakattā anirantaraṃ katvā bandho cāti sova bandho dvidhā <hi rend="bold">niruppate</hi> nicchīyate. <pb ed="M" n="0.0033" /> Punapi so bandho sakkaṭapākataapabbhaṃ sapesācikamissabhāsābhedena pañcavidho. Siṅgārapadhānanaccasaṅkhātalāsyādīnaṃ dassanappadhānattā tādisaṃ naccaṃdassanīyaṃ, tadaññaṃ kabbaṃ savanīyamiti vaḷañjanabhedato duvidho ca hoti. So sabbopi payojanābhāvato iha na gahito. Tattha <hi rend="bold">sakkaṭaṃ</hi> nāma devatābhāsā. Tato kehici akkharehi bhinnaṃ <hi rend="bold">pākataṃ</hi> nāma. Taṃ pana tabbhavatassamadesiyamissavasena catubbidhaṃ hoti. Tattha sakkaṭato vaṇṇaññattamattena nibbattaṃ <hi rend="bold">tabbhavaṃ</hi> nāma, taṃ mahindasindhavādi. <hi rend="bold">Tassamaṃ</hi> hiriharakamalādi. Dese pasiddhaṃ <hi rend="bold">desiyaṃ. Missaṃ</hi> nāma tabbhavādīhi sammissaṃ. <hi rend="bold">Apabbhaṃso</hi> nāma gopālakādīnaṃ vācā, so ca tabbhavādīhi catubbidho, nāgaraupanāgaravuddhabhedena tividho ca hoti. Pisācānaṃ vacanaṃ <hi rend="bold">pesācikaṃ</hi>. Tehi sakkaṭādīhi sammissaṃ <hi rend="bold">missaṃ</hi> nāma hoti. Idāni īdisappabhedavantabandhassa alaṅkārena sobhanattaṃ vattuṃ <hi rend="bold">‘‘taṃ tu’’</hi>ccādimāha. <hi rend="bold">Taṃ tu</hi> taṃ pana vuttappakāraṃ bandhasarīraṃ <hi rend="bold">alaṅkārā</hi> pasādādisaddālaṅkārā, sabhāvavutyādiatthālaṅkārā ca <hi rend="bold">vindanīyatarattanaṃ</hi> atisayapasādanīyattaṃ pāpenti. Nirantaraṃ bandho <hi rend="bold">nibandho</hi>ti ca, na nibandho <hi rend="bold">anibandho</hi>ti ca, atisayena vindanīyo vindanīyataro, tassa bhāvo <hi rend="bold">vindanīyatarattana</hi>nti ca viggaho.</p>

<p rend="hangnum" n="10"><hi rend="paranum">10</hi><hi rend="dot">.</hi></p>

<p rend="gatha1"><hi rend="bold">Anavajjaṃ mukhambhoja-manavajjā ca bhāratī;</hi></p>

<p rend="gathalast"><hi rend="bold">Alaṅkatāva sobhante, kiṃ nu’te niralaṅkatā</hi>?</p>

<p rend="bodytext" n="10"><hi rend="paranum">10</hi><hi rend="dot">.</hi> Tameva samattheti <hi rend="bold">‘‘anavajja’’</hi> miccādinā. <hi rend="bold">Anavajjaṃ</hi> aññamaññānurūpādhikatanettakaṇṇādiavayavena piḷakatilakakāḷakādyanāhatāya ca sundarabhāvato agarahitaṃ <hi rend="bold">mukhambhojaṃ</hi> vadanāravindañca tathā <hi rend="bold">anavajjā</hi> padādidosānabhibhūtāya sundarabhāvena agarahitā <hi rend="bold">bhāratī</hi> ca vāṇī upacārato tappaṭipādanīyo attho cāti <hi rend="bold">ete alaṅkatāva</hi><pb ed="M" n="0.0034" /> mukhaṃ tilakatāḍaṅkādinālaṅkārena, saddatthā saddālaṅkāraatthālaṅkārehi pasādhitā sajjitā eva, <hi rend="bold">niralaṅkatā</hi> tathā apasādhitā asajjitā <hi rend="bold">sobhante kiṃ nu,</hi> na sobhantevāti vitakkemīti attho. <hi rend="bold">Nu</hi>iti vitakke.</p>

<p rend="bodytext" n="10"><hi rend="paranum">10</hi><hi rend="dot">.</hi> Tameva <hi rend="bold">‘‘anavajja’’</hi> miccādinā samattheti. Vaṇṇasaṇṭhānādiavayavasampattiyā ca piḷakatilakakāḷakādidosarahitattā ca aninditaṃ <hi rend="bold">mukhambhojañca anavajjā</hi> padadosavākyadosaatthadosehi amissattā agarahitā <hi rend="bold">bhāratī</hi> vāṇī ca abhedopacārena tappaṭipādanīyattho cāti ime <hi rend="bold">alaṅkatāva</hi> kuṇḍalatilakādiābharaṇehi ca saddālaṅkāraatthālaṅkārehi ca sajjitā eva, <hi rend="bold">niralaṅkatā</hi> tehi avibhūsitā <hi rend="bold">sobhante kiṃ nu,</hi> na sobhanteti maññe. Natthi avajjamassāti ca, mukhameva ambhojamiti ca viggaho. <hi rend="bold">Ki</hi>miti paṭisedhe, <hi rend="bold">nu</hi>iti vitakketi.</p>

<p rend="hangnum" n="11"><hi rend="paranum">11</hi><hi rend="dot">.</hi></p>

<p rend="gatha1"><hi rend="bold">Vinā gurūpadesaṃ taṃ, bālo’laṅkattumicchati;</hi></p>

<p rend="gathalast"><hi rend="bold">Sampāpuṇe na viññūhi, hassabhāvaṃ kathaṃ nu so</hi>?</p>

<p rend="bodytext" n="11"><hi rend="paranum">11</hi><hi rend="dot">.</hi> Alaṅkaraṇañca tesaṃ vinā gurūpadesena karonto vinā pahāsaṃ nāparaṃ visesamadhigacchatīti dassetuṃ silesālaṅkāramāha <hi rend="bold">‘‘vinā’’</hi>tiādi. <hi rend="bold">Gurūnaṃ</hi> pasādhanopāyopadesakānaṃ, alaṅkārakāraṇopāyopadesakānaṃ vā <hi rend="bold">upadesaṃ</hi> ‘‘ettha evaṃ kate sobheyyā’’ti upadisanaṃ <hi rend="bold">vinā</hi> pariccajja mukhassa, bandhassa ca alaṅkaraṇānabhiññatāya <hi rend="bold">bālo</hi> aññāṇako yo koci puggalo <hi rend="bold">taṃ</hi> mukhaṃ, bandhaṃ vā <hi rend="bold">alaṅkattuṃ</hi> anurūpavasena sajjetuṃ <hi rend="bold">icchati</hi> adhippeti, <hi rend="bold">so</hi> tādiso aññāṇapuggalo <hi rend="bold">viññūhi</hi> tabbidūhi paṇḍitajanehi <hi rend="bold">hassabhāvaṃ</hi> avahāsaṃ <hi rend="bold">kathaṃ</hi> kena <pb ed="M" n="0.0035" /> pakārena <hi rend="bold">na sampāpuṇeyya</hi>. ‘‘Kimidaṃ aññāṇapurisena kariyatī’’ti hasantevāti adhippāyo. <hi rend="bold">Nu</hi>iti vitakke.</p>

<p rend="bodytext" n="11"><hi rend="paranum">11</hi><hi rend="dot">.</hi> Idāni padādidosarahitabandhasarīrassa alaṅkārehi bhūsanamapi gurūpadesasahitameva seṭṭhanti dassetuṃ <hi rend="bold">‘‘vinā gurūpadesa’’</hi> miccādisilesālaṅkāramāha. <hi rend="bold">Bālo</hi> mukhādisarīrālaṅkāre, bandhālaṅkāre vā asamattho yo koci <hi rend="bold">gurūpadesaṃ vinā</hi> sarīrālaṅkārakaraṇassa, bandhālaṅkārakaraṇassa vā anurūpopadesamantarena <hi rend="bold">taṃ</hi> sarīraṃ, bandhaṃ vā <hi rend="bold">alaṅkattuṃ</hi> tilakatāḍaṅkādīhi, saddālaṅkāraatthālaṅkārehi vā sajjetuṃ icchati ce, <hi rend="bold">so viññūhi</hi> tadubhayaññūhi <hi rend="bold">hassabhāvaṃ</hi> avahasitabbataṃ <hi rend="bold">kathaṃ na sampāpuṇe,</hi> pāpuṇātyeva, tasmā gurūhi sādarato uggaṇhitvā kattabbanti bhāvo.</p>

<p rend="hangnum" n="12"><hi rend="paranum">12</hi><hi rend="dot">.</hi></p>

<p rend="gatha1"><hi rend="bold">Ganthopi kavivācāna-malaṅkārappakāsako;</hi></p>

<p rend="gathalast"><hi rend="bold">Yāti tabbacanīyattaṃ, tabbohārūpacārato</hi>.</p>

<p rend="bodytext" n="12"><hi rend="paranum">12</hi><hi rend="dot">.</hi> Nanu saddagammā, atthagammā ca alaṅkārāti gantho kathanti āha <hi rend="bold">‘‘ganthopī’’</hi>tiādi. <hi rend="bold">Kavivācānaṃ</hi> kavippayogānaṃ samudāyarūpānaṃ, paṭipādanīyatāya tabbacanīyānañca atthānaṃ <hi rend="bold">alaṅkārappakāsako</hi> alaṅkārānaṃ yathāvuttānaṃ vibhāvito <hi rend="bold">ganthopi</hi> kiriyākappasaṅkhātaṃ satthampi <hi rend="bold">tabbacanīyattaṃ</hi> tena <hi rend="bold">alaṅkāra</hi>saddena vāccataṃ <hi rend="bold">yāti</hi> upagacchati. Kinti āha <hi rend="bold">‘‘tabbohārūpacārato’’</hi>ti. Tassa katavohārassa <hi rend="bold">alaṅkāra</hi>saddassa, tasmiṃ vā maṇḍanavisese pavattassa alaṅkāravohārassa upacaraṇaṃ soyamityabhedena parikappanaṃ upacāro. Kasmā? Paṭipādanīyapaṭipādakānaṃ abhedavasena kāraṇe kārīyassa upacariyatoti adhippāyo.</p>

<p rend="bodytext" n="12"><hi rend="paranum">12</hi><hi rend="dot">.</hi> Idāni <pb ed="M" n="0.0036" /> saddālaṅkāraatthālaṅkāragantho kathamalaṅkāroti āha <hi rend="bold">‘‘gantho’’</hi>ccādi. <hi rend="bold">Kavivācānaṃ</hi> kavīhi vuttavākyasaṅkhātānaṃ, upacārato tappaṭipādanīyaatthasaṅkhātānañca kavippayogānaṃ <hi rend="bold">alaṅkārappakāsako</hi> saddatthālaṅkārappakāsako <hi rend="bold">ganthoapi</hi> kiriyākappasaṅkhātaṃ satthampi <hi rend="bold">tabbohārūpacārato</hi> tassa alaṅkāroti katavohārassa <hi rend="bold">alaṅkāra</hi>saddassa kāraṇe kārīyūpacārena <hi rend="bold">tabbacanīyattaṃ</hi> tena <hi rend="bold">alaṅkāra</hi>saddena vattabbataṃ yāti. <hi rend="bold">Api</hi>saddo alaṅkāramapekkhati. Alaṅkāre pakāseti, alaṅkārānaṃ vā pakāsakoti ca, tena vacanīyo, tassa bhāvoti ca viggaho. Ettha bhāvoti vāccavācakasambandho. Tassa saddādialaṅkārassa vohāroti ca, tabbohārassa <hi rend="bold">alaṅkāra</hi>saddassa upacāroti ca vākyanti.</p>

<p rend="hangnum" n="13"><hi rend="paranum">13</hi><hi rend="dot">.</hi></p>

<p rend="gatha1"><hi rend="bold">Dvippakārā alaṅkārā, tattha saddatthabhedato;</hi></p>

<p rend="gathalast"><hi rend="bold">Saddatthā bandhanāmāva, taṃsajjitatadāvali</hi>.</p>

<p rend="bodytext" n="13"><hi rend="paranum">13</hi><hi rend="dot">.</hi> Idāni yathāvuttaalaṅkārānaṃ pabhedaṃ, tappasaṅkañca taṃbandhasarīrañca heṭṭhā vuttampi ekato sambandhetvā dassetuṃ <hi rend="bold">‘‘dvippakārā’’</hi>di āraddhaṃ. <hi rend="bold">Tattha</hi> tasmiṃ kiriyākappasaṅkhāte ganthe, tasmiṃ vā bandhālaṅkārādhikāre <hi rend="bold">alaṅkārā</hi> yathāvuttā <hi rend="bold">dvippakārā</hi> honti. Kathaṃ? Saddabhedato, atthabhedato ca, saddālaṅkārā atthālaṅkārāti alaṅkārā dvippakārā hontīti attho. Yesaṃ bhedena te dvippakārā, te saddā, atthā ca. ‘‘Bandho’’ iti vuttaṃ nāmaṃ yassā āvaliyā sā <hi rend="bold">bandhanāmā eva. Taṃsajjitatadāvali</hi> tehi alaṅkārehi sajjitā pakāsitā taṃsajjitā, tesaṃ saddatthānaṃ āvali samudāyā, mahāvākyaṃ, antaravākyaṃ vā. Paripuṇṇo bandho mahāvākyaṃ, muttakādayovayavā antaravākyāni, taṃsajjitatadāvalikaṃ pasiddhabhāvena anuvaditvā appasiddhā saddatthā vidhīyante.</p>

<p rend="bodytext" n="13"><hi rend="paranum">13</hi><hi rend="dot">.</hi> Idāni <pb ed="M" n="0.0037" /> yathāvuttaalaṅkārānaṃ avuttabhedañca tadādhārādhikataṃ yathāvuttabandhasarīrañca ekato dassetuṃ <hi rend="bold">‘‘dvippakāre’’</hi>ccādimāha. <hi rend="bold">Tattha</hi> tasmiṃ kiriyākappasaṅkhāte alaṅkāraganthe, no ce, alaṅkārādhikāre vā <hi rend="bold">alaṅkārā</hi> vakkhamānālaṅkārā <hi rend="bold">saddatthabhedato</hi> saddālaṅkāraatthālaṅkārabhedena dvippakārā honti, yesaṃ bhedena alaṅkārā bhinnā, te saddatthā bandhanāmāva. <hi rend="bold">Taṃsajjitatadāvali</hi> tehi saddatthālaṅkārehi alaṅkatā, tesaṃ saddatthānaṃ mahākabbādisamudāyarūpā paṭipāṭibandhoti vuttaṃ hoti. ‘‘Bandho’’ iti nāmaṃ yasseti ca, tehi saddatthālaṅkārehi sajjitāti ca, tesaṃ saddatthānaṃ āvalīti ca samāso.</p>

<p rend="hangnum" n="14"><hi rend="paranum">14</hi><hi rend="dot">.</hi></p>

<p rend="gatha1"><hi rend="bold">Guṇālaṅkārasaṃyuttā, api dosalavaṅkitā;</hi></p>

<p rend="gathalast"><hi rend="bold">Pasaṃsiyā na viññūhi, sā kaññā viya tādisī</hi>.</p>

<p rend="bodytext" n="14"><hi rend="paranum">14</hi><hi rend="dot">.</hi> Evaṃ guṇena alaṅkārena sajjitāpi sā saddatthāvali appakenapi dosena saṃyuttā satī asamphusitabbāva viññūhi siyāti dassetumāha <hi rend="bold">‘‘guṇa’’</hi> iccādi. Saddālaṅkārākhyena guṇena, atthālaṅkārena ca <hi rend="bold">saṃyuttāpi</hi> visesena sajjitāpi saddatthāvali <hi rend="bold">dosalavena</hi> dosalesenāpi <hi rend="bold">aṅkitā</hi> abhilañchitā satī <hi rend="bold">viññūhi</hi> guṇadosavibhāgavidūhi paṇḍitapurisehi <hi rend="bold">na pasaṃsiyā</hi> neva pasaṃsitabbā. Kāviyāti āha <hi rend="bold">‘‘kaññā viyatādisī’’</hi>ti. Yathā hi <hi rend="bold">kaññā</hi> dasavassikā sannaddhayobbanābhimukhabhāvena jananayanamanovilubbhinīguṇena, ābharaṇavisesena cālaṅkatā kenaci kuṭṭhadosalesena aṅkitā viññūnaṃ asamphusanīyā siyā, pagevāparā, evameva saddatthāvalipi appakenapi saddarūpena, atthalakkhaṇena ca dosena kuṭṭhakappena vajjanīyā eva viññūnaṃ, pageva bahunāti vuttaṃ hoti.</p>

<p rend="bodytext" n="14"><hi rend="paranum">14</hi><hi rend="dot">.</hi> Evaṃ <pb ed="M" n="0.0038" /> saddatthānaṃ guṇībhūtehi alaṅkārehi sajjitā saddatthāvali kenaci padādidosena abhilakkhitā ce, appasatthāti dassento <hi rend="bold">‘‘guṇālaṅkāri’’</hi>ccādimāha. <hi rend="bold">Guṇālaṅkārasaṃyuttā api</hi> saddālaṅkārasaṅkhātaguṇena, atthālaṅkārena ca visesena yuttāpi <hi rend="bold">sā</hi> saddatthāvali <hi rend="bold">dosalavaṅkitā</hi> padadosādinā aṇumattenapi dosena aṅkitā yuttā sahitā <hi rend="bold">tādisī</hi> guṇālaṅkārasaṃyuttāpi dosalavaṅkitā <hi rend="bold">kaññā viya</hi> dasavassikā yobbanappattā vanitāva <hi rend="bold">viññūhi</hi> guṇadosaparikkhakehi <hi rend="bold">na pasaṃsiyā</hi> na pasaṃsitabbā. Yathā hi dasavassikā itthī piyasabhāvasaṇṭhitā manuññehi guṇehi, sobhanānurūpagīveyyādiābharaṇavisesehi yuttāpi dissamānena kenaci setakuṭṭhalavena yuttā samānā guṇadosaparikkhakehi dassanīyā na hoti, evaṃ vuttappakārāpi bandhapaddhati kuṭṭhatulyena kenaci padādidosena yuttā viññūhi assādanīyāti adhippāyo. Dosānaṃ lavo, tena aṅkitāti ca, sā viya dissatīti <hi rend="bold">tādīsī</hi>ti ca viggaho.</p>

<p rend="hangnum" n="15"><hi rend="paranum">15</hi><hi rend="dot">.</hi></p>

<p rend="gatha1"><hi rend="bold">Tena dosanirāsova, mahussāhena sādhiyo;</hi></p>

<p rend="gathalast"><hi rend="bold">Niddosā sabbathā sā’yaṃ, saguṇā na bhaveyya kiṃ.</hi></p>

<p rend="bodytext" n="15"><hi rend="paranum">15</hi><hi rend="dot">.</hi> Yato evaṃ, <hi rend="bold">tena</hi> tasmā kāraṇā <hi rend="bold">mahussāhena</hi> mahatā vāyāmena <hi rend="bold">dosānaṃ</hi> padadosādīnamanatthanimittānaṃ <hi rend="bold">nirāsova</hi> satthadiṭṭhiyā satthappabhāvato pariccāgoyeva <hi rend="bold">sādhiyo</hi> sādhetabbo, ‘‘viññūhī’’ti seso. Evaṃ dosanirāse ko guṇo upalabbhatīti ce. <hi rend="bold">Sabbathā</hi> sabbappakārena <hi rend="bold">niddosā</hi> dosehi niggatā <hi rend="bold">sāyaṃ</hi> saddatthāvali <hi rend="bold">saguṇā</hi> saddālaṅkārasaṅkhātehi guṇehi sahitā <hi rend="bold">na bhaveyya kiṃ,</hi> bhavatyeva, guṇarahitaṃ taṃalaṅkatamanupādeyyaṃ siyāti adhippāyo.</p>

<p rend="bodytext" n="15"><hi rend="paranum">15</hi><hi rend="dot">.</hi> Tena <pb ed="M" n="0.0039" /> yato dosayuttā viññūhi anupādeyyā, tasmā <hi rend="bold">mahussāhena</hi> adhikavāyāmena <hi rend="bold">dosanirāsova</hi> padadosādīnaṃ nirākaraṇameva <hi rend="bold">sādhiyo</hi> anekasatthavisayāya paññāya viññūhi sādhetabbo, evaṃ sati <hi rend="bold">sabbathā</hi> sabbākārena <hi rend="bold">niddosā</hi> dosarahitā <hi rend="bold">sā ayaṃ</hi> saddatthāvali <hi rend="bold">saguṇā</hi> saddālaṅkārasaṅkhātehi guṇehi yuttā <hi rend="bold">na bhaveyya kiṃ,</hi> guṇayuttā bhaveyyāti adhippāyo. Dosānaṃ nirāsoti ca, natthi dosā etissā, niggatā dosehi vāti ca, saha guṇehi vattamānāti ca viggaho.</p>

<p rend="hangnum" n="16"><hi rend="paranum">16</hi><hi rend="dot">.</hi></p>

<p rend="gatha1"><hi rend="bold">Sā’laṅkāraviyuttāpi, guṇayuttā manoharā;</hi></p>

<p rend="gathalast"><hi rend="bold">Niddosā dosarahitā, guṇayuttā vadhū viya</hi>.</p>

<p rend="bodytext" n="16"><hi rend="paranum">16</hi><hi rend="dot">.</hi> Kiṃkāraṇamevaṃbhūto dosapariccāgena guṇādānena bandhoti āha <hi rend="bold">‘‘sā’laṅkāre’’</hi>ccādi. <hi rend="bold">Sā</hi> saddatthāvali alaṅkārehi viyuttāpi satī <hi rend="bold">niddosā</hi> sabbappakārena dosehi niggatā guṇehi saddālaṅkārasaṅkhātehi saṃyuttā janānamānandasandohābhisandanekahetutāya mano harati attano santikamākaḍḍhatīti <hi rend="bold">manoharā</hi> hotīti. Tatthodāharaṇamāha <hi rend="bold">‘‘dosarahitā guṇayuttā vadhū viyā’’</hi>ti. Yathā yena kenacipi dosena virahitā vadhū manāpacāritādīhi guṇavisesehi saṃyuttā satī kenaci ābharaṇena amaṇḍitā apasādhitāpi kinnāma madhurā kavīnaṃ pasādhanaṃ kinnāma manoharā hoti, evamayaṃ saddatthāvalipi manoharā hotīti attho.</p>

<p rend="bodytext" n="16"><hi rend="paranum">16</hi><hi rend="dot">.</hi> Idāni dosapariccāgena guṇādāne payojanaṃ dasseti <hi rend="bold">‘‘sā’laṅkāraviyutte’’</hi>ccādinā. <hi rend="bold">Sā</hi> saddatthāvali alaṅkārehi viyuttā satīpi niddosā sabbappakārena dosarahitā <hi rend="bold">guṇayuttā</hi> tatoyeva guṇībhūtā saddālaṅkārena yuttā <hi rend="bold">dosarahitā</hi> dubbaṇṇadussaṇṭhānādidosehi <pb ed="M" n="0.0040" /> pariccattā <hi rend="bold">guṇayuttā</hi> hadayaṅgamaguṇayuttā <hi rend="bold">vadhū viya</hi> aṅganā viya <hi rend="bold">manoharā</hi> sādhujane ārādheti.</p>

<p rend="hangnum" n="17"><hi rend="paranum">17</hi><hi rend="dot">.</hi></p>

<p rend="gatha1"><hi rend="bold">Pade vākye tadatthe ca, dosā ye vividhā matā;</hi></p>

<p rend="gathalast"><hi rend="bold">Sodāharaṇametesaṃ, lakkhaṇaṃ kathayāmya’haṃ</hi>.</p>

<p rend="bodytext" n="17"><hi rend="paranum">17</hi><hi rend="dot">.</hi> Yato evaṃ guṇālaṅkārasaṃyuttāyapi dosalavaṅkitāya viññūnamanādaraṇīyatā, alaṅkāraviyuttāpi dosābhāvena guṇayuttāya manoharatā, evamanatthāvahassāpi dosassa pariharitabbatā satthadiṭṭhiyā, tasmā te dose dassetuṃ paṭijānāti <hi rend="bold">‘‘pade’’</hi>tiādinā. Tesaṃ padānaṃ vākyānaṃ attho <hi rend="bold">tadattho,</hi> tasmiṃ. Udāharīyati lakkhyabhāvenāti udāharaṇaṃ, saha udāharaṇehīti <hi rend="bold">sodāharaṇaṃ</hi>. Lakkhiyati lakkhiyamanenāti <hi rend="bold">lakkhaṇaṃ</hi>.</p>

<p rend="bodytext" n="17"><hi rend="paranum">17</hi><hi rend="dot">.</hi> Evaṃ alaṅkārayuttāpi appakena dosena yuttabandhassa anupādeyyattā, alaṅkāraalaṅkaraṇe asatipi dosarahite viññūhi upādeyyattā ca mukhyassa dosaparihārassa avassaṃ kattabbattā idāni adhigatadose dassetuṃ paṭijānāti <hi rend="bold">‘‘pade vākye’’</hi>ccādinā. <hi rend="bold">Pade</hi> nāmādicatubbidhapade ca, <hi rend="bold">vākye</hi> ‘‘syādyantatyādyantānaṃ cayo vākyaṃ sakārakakiriyā’’ti vuttalakkhaṇe vākye ca, <hi rend="bold">tadatthe ca</hi> tesaṃ padavākyānaṃ atthe ca <hi rend="bold">vividhā</hi> anekappakārā <hi rend="bold">ye dosā</hi> viññūhi dosabhāvena <hi rend="bold">matā</hi> ñeyyā, etesaṃ padādidosānaṃ <hi rend="bold">sodāharaṇaṃ</hi> udāharaṇasahitaṃ lakkhaṇaṃ ahaṃ kathayāmi. Ettha ca–</p>

<p rend="gatha1">‘‘Padaṃ catubbidhaṃ vuttaṃ, nāmākhyātopasaggikaṃ;</p>

<p rend="gathalast">Nipātakañca taññūhi, asso khalvābhidhāvatī’’ti <note>rūpabhiddhiṭīkāyaṃ nāmakaṇḍe</note>.</p>

<p rend="bodytext">Vuttaniyāmena padaṃ tāva daṭṭhabbaṃ. Udāharīyanti lakkhiyabhāvenāti <hi rend="bold">udāharaṇānī</hi>ti ca, saha udāharaṇenāti <hi rend="bold">sodāharaṇa</hi>nti <pb ed="M" n="0.0041" /> ca, lakkhīyati lakkhiyamanenāti ca viggaho.</p>

<p rend="subhead">Padadosauddesa</p>

<p rend="hangnum" n="18"><hi rend="paranum">18</hi><hi rend="dot">.</hi></p>

<p rend="gatha1"><hi rend="bold">Viruddhatthantarājhattha-kiliṭṭhāni virodhi ca;</hi></p>

<p rend="gathalast"><hi rend="bold">Neyyaṃ visesanāpekkhaṃ, hīnatthakamanatthakaṃ</hi>.</p>

<p rend="subhead">Vākyadosauddesa</p>

<p rend="hangnum" n="19"><hi rend="paranum">19</hi><hi rend="dot">.</hi></p>

<p rend="gatha1"><hi rend="bold">Dosā padāna, vākyāna-mekatthaṃ bhaggarītikaṃ;</hi></p>

<p rend="gatha2"><hi rend="bold">Tathā byākiṇṇagāmmāni, yatihīnaṃ kamaccutaṃ;</hi></p>

<p rend="gathalast"><hi rend="bold">Ativuttamapetatthaṃ, sabandhapharusaṃ tathā</hi></p>

<p rend="subhead">Vākyatthadosauddesa</p>

<p rend="hangnum" n="20"><hi rend="paranum">20</hi><hi rend="dot">.</hi></p>

<p rend="gatha1"><hi rend="bold">Apakkamo’cityahīnaṃ, bhaggarīti sasaṃsayaṃ;</hi></p>

<p rend="gathalast"><hi rend="bold">Gāmmaṃ duṭṭhālaṅkatīti, dosā vākyatthanissitā</hi>.</p>

<p rend="subhead">Padadosādiuddesavaṇṇanā</p>

<p rend="bodytext" n="18-19-20"><hi rend="paranum">18-19-20</hi><hi rend="dot">.</hi> Idāni yathāpaṭiññāte dose uddisati <hi rend="bold">‘‘viruddhatthantara’’</hi> iccādinā. Viruddhaṃ atthantaraṃ yassa taṃ <hi rend="bold">viruddhatthantaraṃ</hi>. Kiṃ taṃ? Padaṃ. Evamuparipi yathāyogaṃ. Adhiko attho visesyassa yena taṃ <hi rend="bold">adhyatthaṃ</hi>. Nīyati avutto hetu ettha ānīyatīti <hi rend="bold">neyyaṃ. Dosā padāna</hi>nti yehi dosehi padāni duṭṭhāni, te viruddhatthantaratādayo padānaṃ dosāti attho. Evamuparipi yathāyogaṃ. Vākyānaṃ dosāti sambandho. Bhaggā rīti kamo yasmiṃ taṃ <hi rend="bold">bhaggarītikaṃ,</hi> vākyaṃ. Apakkamatādayo vākyatthadosā, vākyatthānaṃ dosato. Vākyaṃ duṭṭhaṃ siyāti vākyameva visesyate. Tena sabbattha napuṃsakaliṅgena niddeso.</p>

<p rend="bodytext" n="18-19-20"><hi rend="paranum">18-19-20</hi><hi rend="dot">.</hi> Idāni kathetabbabhāvena paṭiññāte dose uddisanto <hi rend="bold">‘‘viruddha…pe… nissitā’’</hi>ti āha. Kavīhi icchitatthato <pb ed="M" n="0.0042" /> viruddho aññattho yassa padassāti taṃ <hi rend="bold">viruddhatthantaraṃ</hi> nāma. Visesyassa adhikatthabhāvakaraṇato <hi rend="bold">ajhatthaṃ</hi> nāma. Kavīhi icchitatthassāvīkaraṇe avisadattā <hi rend="bold">kiliṭṭhaṃ</hi> nāma. Desakālakalādīnaṃ viruddhattā <hi rend="bold">virodhi</hi> nāma. Aññamāharitvā vattabbato <hi rend="bold">neyyaṃ</hi> nāma. Visesanaṃ patvāva sātthakabhāvappattito <hi rend="bold">visesanāpekkhaṃ</hi> nāma. Visesyassa hīnatāpādanato <hi rend="bold">hīnatthakaṃ</hi> nāma. Attharahitattā <hi rend="bold">anatthakaṃ</hi> nāmāti ime aṭṭha padanissitattā <hi rend="bold">padadosā</hi> nāma.</p>

<p rend="bodytext">Vuttatthasseva puna vacanato <hi rend="bold">ekatthaṃ</hi> nāma. Bhinnakkamattā <hi rend="bold">bhaggarītikaṃ</hi> nāma. Tathā sammohakāraṇattā <hi rend="bold">byākiṇṇaṃ</hi> nāma. Visiṭṭhavacanavirahato <hi rend="bold">gāmmaṃ</hi> nāma. Yatisampattivirahato <hi rend="bold">yatihīnaṃ</hi> nāma. Padatthakkamato cutattā <hi rend="bold">kamaccutaṃ</hi> nāma. Lokiyaṃ vohāramatikkamma vuttattā <hi rend="bold">ativuttaṃ</hi> nāma. Samudāyatthato apagatattā <hi rend="bold">apetatthaṃ</hi> nāma. Bandhapharusayuttattā <hi rend="bold">bandhapharusaṃ</hi> nāma, tena sahitaṃ sabandhapharusanti ime nava <hi rend="bold">vākyānaṃ tathā</hi> dosā nāma. Ettha <hi rend="bold">tathā</hi>saddo ‘‘dosā’’ti padaṃ upasaṃharati.</p>

<p rend="bodytext">Apagatakkamattā <hi rend="bold">apakkamaṃ</hi> nāma. Ucitabhāvassa parihīnattā <hi rend="bold">ocityahīnaṃ</hi> nāma. Bhinnavibhattikkamattā <hi rend="bold">bhaggarīti</hi> nāma. Saṃsayajananato <hi rend="bold">sasaṃsayaṃ</hi> nāma. Duppatītikarattā <hi rend="bold">gāmmaṃ</hi> nāma. Dūsitālaṅkārattā <hi rend="bold">duṭṭhālaṅkati</hi> nāmātime cha vākyatthanissitattā <hi rend="bold">vākyatthadosā</hi> nāma.</p>

<p rend="bodytext">Añño attho atthantaro. Viruddho atthantaro yassāti viggaho. Dosapakāsakapadampi dosato abyatirittattā doso nāma. Evaṃ santepi samāsena padassa gahitattā napuṃsakaṃ hoti. Esevanayo ito paresupi. Visesyassa adhiko attho yassa taṃ, kiliṭṭhaṃ viya <hi rend="bold">kiliṭṭhaṃ</hi>. Yathā hi malaggahito ādāso attano kiliṭṭhattā <pb ed="M" n="0.0043" /> mukhādīnaṃ pakāsane avisado hoti, evamadhippetatthappakāsane asamatthaṃ padaṃ <hi rend="bold">kiliṭṭhaṃ</hi> nāma. Virodho assa atthīti <hi rend="bold">virodhi</hi>. Nīyati avutto hetu etthāti <hi rend="bold">neyyaṃ</hi>. Visesane apekkhā yassa taṃ. Hīno visesyassa attho yena taṃ. Natthi attho yassa tanti viggaho.</p>

<p rend="bodytext">Padadosānaṃ anaññattepi vikappanābhedato <hi rend="bold">‘‘padānaṃ dosā’’</hi>ti vuttaṃ, yathā ‘‘silāputtakassa sarīra’’nti. <hi rend="bold">Vākyānaṃ dosā</hi>ti etthāpi eseva nayo. Eko attho yassa taṃ. Bhaggārīti kamo yassa taṃ. Visuṃ visuṃ ākiṇṇaṃ <hi rend="bold">byākiṇṇaṃ</hi>. Gāme bhavo <hi rend="bold">gāmmo,</hi> abyattānaṃ vohāro. Tappakāsakapadampi upacārato <hi rend="bold">gāmmaṃ</hi> nāma. Yati hīnā etthāti <hi rend="bold">yatihīnaṃ</hi>. Kamato cutaṃ <hi rend="bold">kamaccutaṃ</hi>. Atikkamma vuttaṃ <hi rend="bold">ativuttaṃ</hi>. Atthato apetaṃ <hi rend="bold">apetatthaṃ</hi>. Bandhe pharusaṃ pharusatā yattha taṃ. Apagato kamo yasmā taṃ. Ocityaṃ hīnaṃ yattha taṃ. Bhaggā rīti yattha taṃ. Saha saṃsayena vattatīti taṃ. <hi rend="bold">Gāmmaṃ</hi> vuttanayameva. Duṭṭhā dūsitā alaṅkati alaṅkāro yattha taṃ. Vākyānaṃ attho, tannissitā <hi rend="bold">vākyatthanissitā</hi>ti viggaho. Ettha anatthakāpetatthadosadvayaṃ padavākyato bhinnaṃ, aññaṃ bhaggarītidosadvayaṃ, gāmmadvayaṃ, kamaccutaapakkamadvayañca vākyavākyatthato bhinnaṃ.</p>

<p rend="subhead">Padadosaniddesavaṇṇanā</p>

<p rend="hangnum" n="21"><hi rend="paranum">21</hi><hi rend="dot">.</hi></p>

<p rend="gatha1"><hi rend="bold">Viruddhatthantaraṃ tañhi, yassa’ññattho virujjhati;</hi></p>

<p rend="gathalast"><hi rend="bold">Adhippete yathā megho, visado sukhaye janaṃ</hi>.</p>

<p rend="bodytext" n="21"><hi rend="paranum">21</hi><hi rend="dot">.</hi> Athoddesakkamena padādidose udāharati <hi rend="bold">‘‘viruddhi’’</hi> ccādinā. <hi rend="bold">Hi</hi> yasmā kāraṇā, pasiddhiyaṃ vā <hi rend="bold">hi</hi>saddo. <hi rend="bold">Yassa</hi> padassa <hi rend="bold">añño</hi> adhippetato aparo <hi rend="bold">attho adhippete</hi> vattumicchite atthe virujjhatīti anuvaditvā tasmā <pb ed="M" n="0.0044" /><hi rend="bold">taṃ ‘‘viruddhatthantara’’</hi>nti vidhīyate. <hi rend="bold">‘‘Yathe’’</hi>tyudāharati. Yathā idaṃ viruddhatthantaraṃ, tathā aññampi tādisaṃ daṭṭhabbaṃ. <hi rend="bold">Na</hi> tvidameveti <hi rend="bold">yathā</hi>saddassa attho. Megho visado sukhaye jananti. Visaṃ udakaṃ, taṃ dadātīti <hi rend="bold">visado megho</hi> vārivaho <hi rend="bold">janaṃ</hi> lokaṃ <hi rend="bold">sukhaye</hi> sukhayatīti kavicchitattho. <hi rend="bold">Visa</hi>saddo garaḷassa ca vācako siyāti garaḷado megho mārayati, na pana sukhayatīti ‘‘visado’’ti visesanapadassa viruddhatā.</p>

<p rend="bodytext" n="21"><hi rend="paranum">21</hi><hi rend="dot">.</hi> Idāni uddiṭṭhānukkamena viruddhatthantarādīnaṃ salakkhaṇalakkhiyaṃ dassento <hi rend="bold">‘‘viruddhi’’</hi>ccādimāha. <hi rend="bold">Yassa</hi> padassa <hi rend="bold">aññattho</hi> kavicchitatthato añño attho <hi rend="bold">adhippete</hi> icchitatthe <hi rend="bold">hi</hi> yasmā virujjhati, tasmā <hi rend="bold">taṃ</hi> padaṃ <hi rend="bold">viruddhatthantaraṃ</hi> nāma. Pasiddhiyaṃ vā <hi rend="bold">hi</hi>saddo. Tathā hesa appasiddhaṃ viruddhatthantaraṃ ‘‘yassa aññattho adhippete virujjhatī’’ti pakāsetvā tasmiṃ pakāsitatthavisaye vattati. ‘‘Taṃ hī’’ti yojitattā ‘‘yassa aññattho adhippete virujjhatī’’ti lakkhaṇaṃ pasiddhabhāvena anuvaditvā <hi rend="bold">taṃ viruddhatthantara</hi>nti anuvaditabbaappasiddhaviruddhatthantaraṃ vidhīyate, yathā ‘‘yo kuṇḍalī, so devadatto’’ti. Upari pasiddhānuvādena appasiddhavidhānameva daṭṭhabbaṃ. ‘‘Yathā…pe… jana’’nti udāharaṇaṃ lakkhiyaṃ dasseti. <hi rend="bold">Yathā</hi> ‘‘megho visado’’ccādi viruddhatthantarassa udāharaṇaṃ, evamīdisamaññampi imassudāharaṇaṃ, na kevalaṃ ‘‘megho’’ccādimeva bhavatīti vuttaṃ hoti. <hi rend="bold">Yathā</hi>saddo cettha <hi rend="bold">iva</hi>saddapariyāyatthepi udāharaṇattho daṭṭhabbo, uparipyevaṃ. <hi rend="bold">Megho</hi> ambudharo <hi rend="bold">visado</hi> visasaṅkhātaṃ jalaṃ dadanto janaṃ <hi rend="bold">sukhaye</hi> sukhayatīti kavīhi adhippetattho. Ettha <hi rend="bold">visa</hi>saddassa garaḷasaṅkhātasappavisavācakattā, ‘‘visaṃ dadātīti visado’’ti ettha visassa udakavisānaṃ sādhāraṇattā visadāyako megho nāsetiyeva, na sukhayatīti kavinā <pb ed="M" n="0.0045" /> adhippetassa sukhakāraṇassa meghavisesana<hi rend="bold">visa</hi>saddassa viruddhaaññatthatāti <hi rend="bold">visa</hi>padaṃ viruddhatthantaradosena duṭṭhanti.</p>

<p rend="hangnum" n="22"><hi rend="paranum">22</hi><hi rend="dot">.</hi></p>

<p rend="gatha1"><hi rend="bold">Visesyamadhikaṃ yenā’-</hi></p>

<p rend="gatha2"><hi rend="bold">Dhyatthametaṃ bhave yathā;</hi></p>

<p rend="gatha3"><hi rend="bold">Obhāsitāsesadiso,</hi></p>

<p rend="gathalast"><hi rend="bold">Khajjoto’yaṃ virājate</hi>.</p>

<p rend="bodytext" n="22"><hi rend="paranum">22</hi><hi rend="dot">.</hi><hi rend="bold">Yena</hi> padena <hi rend="bold">vise</hi>syaṃ visesitabbaṃ aparaṃ padaṃ atthavasena <hi rend="bold">adhikaṃ</hi> bhavatītyanuvaditvā <hi rend="bold">etaṃ</hi> ajhatthaṃ bhaveti vidhīyate. ‘‘Yathe’’tyudāharati <hi rend="bold">‘‘obhāsite’’</hi>ccādi. Evamuparipi suviññeyyaṃ. <hi rend="bold">Obhāsitā</hi> dīpitā <hi rend="bold">asesā</hi> nikhilā disāyena <hi rend="bold">soyaṃ</hi> khajjoto <hi rend="bold">virājate</hi> dippati. Ettha khajjotassākhiladisābhāgāvabhāsanamativuttīti adhikatthaṃ.</p>

<p rend="bodytext" n="22"><hi rend="paranum">22</hi><hi rend="dot">.</hi><hi rend="bold">Yena</hi> visesanapadena <hi rend="bold">visesyaṃ</hi> visesitabbaṃ padaṃ atthavasena <hi rend="bold">adhikaṃ</hi> hoti, <hi rend="bold">etaṃ</hi> yathāvuttalakkhaṇopetaṃ padaṃ <hi rend="bold">ajhatthaṃ bhave</hi> ajhatthaṃ nāma padadoso bhave. <hi rend="bold">Yathā</hi> tassudāharaṇamevaṃ. <hi rend="bold">Obhāsitāsesadiso</hi> jotitasabbadiso <hi rend="bold">ayaṃ khajjoto</hi> ayaṃ jotiriṅgaṇo <hi rend="bold">virājate</hi> dippati. Ettha visesyassa khajjotassa sakaladisobhāsanassa ajhatthattā <note>atyuttattā (ka.)</note> ‘‘obhāsitāsesadiso’’ti visesanapadaṃ ajhatthapadadoso nāma. Obhāsitā asesadisā yenāti viggaho.</p>

<p rend="hangnum" n="23"><hi rend="paranum">23</hi><hi rend="dot">.</hi></p>

<p rend="gatha1"><hi rend="bold">Yassa’tthāvagamo dukkho,</hi></p>

<p rend="gatha2"><hi rend="bold">Pakatyādivibhāgato;</hi></p>

<p rend="gatha3"><hi rend="bold">Kiliṭṭhaṃ taṃ yathā tāya,</hi></p>

<p rend="gathalast"><hi rend="bold">So’yamāliṅgyate piyā</hi>.</p>

<p rend="bodytext" n="23"><hi rend="paranum">23</hi><hi rend="dot">.</hi><hi rend="bold">Pakatyādivibhāgato</hi>ti <pb ed="M" n="0.0046" /> paccayā paṭhamaṃ karīyatīti <hi rend="bold">pakati. Ādi</hi>saddena paccayādīnaṃ pariggaho. Pakatyādīnaṃvibhāgato vibhajanato, ‘‘ayaṃ pakati, ayaṃ paccayo, ayamādeso’’tiādinā pakatipaccayavibhāgakappanatoti vuttaṃ hoti. Pīṇetīti <hi rend="bold">pī, tāya piyā</hi> vallabhāya <hi rend="bold">soyaṃ</hi> sāmī <hi rend="bold">āliṅgyate</hi> silissate. Ettha ‘‘piyā’’ti kiliṭṭhaṃ.</p>

<p rend="bodytext" n="23"><hi rend="paranum">23</hi><hi rend="dot">.</hi><hi rend="bold">Yassa</hi> padassa <hi rend="bold">atthāvagamo</hi> atthāvabodho <hi rend="bold">pakatyādivibhāgato</hi> ‘‘ayaṃ pakati, ayaṃ paccayo, ayamādeso’’tiādinā pakatyādīnaṃ vibhajanajānanena, ‘‘pakatyādi nāma ki’’nti gavesanato vā <hi rend="bold">dukkho, taṃ kiliṭṭhaṃ</hi> nāma. <hi rend="bold">Yathā</hi> tassudāharaṇamevaṃ. <hi rend="bold">Tāya piyā</hi> vanitāya <hi rend="bold">so ayaṃ</hi> vallabho <hi rend="bold">āliṅgyate</hi> silissate. Paccayā paṭhamaṃ karīyatīti <hi rend="bold">pakati</hi>. Sā ādi yesaṃ paccayānaṃ, tesaṃ vibhāgoti vākyaṃ. Pīṇetīti <hi rend="bold">pī,</hi> nārī. Tāya <hi rend="bold">piyā</hi> ettha piyāsaṅkhātāya vallabhāya kathane <hi rend="bold">pī</hi>saddassa avisadattā ‘‘piyā’’ti padaṃ kiliṭṭhaṃ.</p>

<p rend="hangnum" n="24"><hi rend="paranum">24</hi><hi rend="dot">.</hi></p>

<p rend="gatha1"><hi rend="bold">Yaṃ kiliṭṭhapadaṃ mandā-bhidheyyaṃ yamakādikaṃ;</hi></p>

<p rend="gathalast"><hi rend="bold">Kiliṭṭhapadadoseva, tampi anto karīyati</hi>.</p>

<p rend="bodytext" n="24"><hi rend="paranum">24</hi><hi rend="dot">.</hi> Idāni yamakādikamanadhippetampi kiliṭṭheyeva antogadhaṃ dassetumāha <hi rend="bold">‘‘ya’’</hi>ntiādi. Tattha <hi rend="bold">ya</hi>nti aniyamavacanaṃ, tassa niyamavacanaṃ yamakādikanti. Yamakamādi yassa paheḷikājātassa taṃ <hi rend="bold">yamakādikaṃ</hi>. Kīdisanti āha <hi rend="bold">‘‘kiliṭṭhapada’’</hi>ntiādi. Kiliṭṭhāni appatītadosasabhāve ṭhitatāya malitānyavisadāni padāni yassa taṃ <hi rend="bold">kiliṭṭhapadaṃ</hi>. Mando appako abhidheyyo attho yassa taṃ <hi rend="bold">mandābhidheyyaṃ,</hi> tādisaṃ <hi rend="bold">tampi</hi> yamakādikaṃ kiliṭṭhapadadoseyeva yathāvutte <hi rend="bold">anto</hi> abbhantare <hi rend="bold">karīyati</hi> vidhīyati <pb ed="M" n="0.0047" /> tattheva pakkhipīyati, kiliṭṭhapadadosato na byatiriccatīti adhippāyo.</p>

<p rend="bodytext" n="24"><hi rend="paranum">24</hi><hi rend="dot">.</hi> Idāni anadhippetamapi yamakādiṃ kiliṭṭhadoseyeva antokaraṇabyājena āvīkaronto āha <hi rend="bold">‘‘yaṃ kiliṭṭhe’’</hi>ccādi. <hi rend="bold">Kiliṭṭhapadaṃ</hi> appatītadosena missakattā avisadapadaṃ <hi rend="bold">mandābhidheyyaṃ</hi> appakābhidheyyaṃ <hi rend="bold">yaṃ yamakādikaṃ</hi> yaṃ yamakappaheḷikājātamatthi, <hi rend="bold">tampi kiliṭṭhapadadoseyeva</hi> yathāvuttakiliṭṭhapadadoseyeva <hi rend="bold">anto karīyati</hi> abbhantare karīyati, kiliṭṭhapadadosato abyatirittanti adhippāyo. Kiliṭṭhāni padāni yassa, mando abhidheyyo yassa, yamakaṃ ādi yassa paheḷikājātassa, kiliṭṭhapadānaṃ dosoti viggaho.</p>

<p rend="hangnum" n="25"><hi rend="paranum">25</hi><hi rend="dot">.</hi></p>

<p rend="gatha1"><hi rend="bold">Patītasaddaracitaṃ, siliṭṭhapadasandhikaṃ;</hi></p>

<p rend="gathalast"><hi rend="bold">Pasādaguṇasaṃyuttaṃ, yamakaṃ mata’medisaṃ</hi>.</p>

<p rend="bodytext" n="25"><hi rend="paranum">25</hi><hi rend="dot">.</hi> Hotu kāmamanabhimatamedisaṃ yamakādikaṃ, kiñcarahi abhimatanti āha <hi rend="bold">‘‘patīti’’</hi>ccādi. Attano vacanīyatthappatītavasena vācakāpi saddā patītāyeva nāmāti patītehi pasiddhehi saddehi pāṭipadikehi racitaṃ kataṃ <hi rend="bold">patītasaddaracitaṃ</hi>. Siliṭṭhā aññamaññāliṅganena maṭṭhā padānaṃ syādyantādīnaṃ sandhayo sandhanā yassa taṃ <hi rend="bold">siliṭṭhapadasandhikaṃ</hi>. Patītasaddaracitattāyeva <hi rend="bold">pasāda</hi>saṅkhātena <hi rend="bold">guṇena</hi> saddālaṅkārena <hi rend="bold">saṃyuttaṃ</hi> sammadevopetaṃ <hi rend="bold">edisaṃ</hi> yathāvuttaguṇāsayaṃ ramaṇīyaṃ yamakaṃ <hi rend="bold">mataṃ</hi> abhimatanti attho.</p>

<p rend="bodytext" n="25"><hi rend="paranum">25</hi><hi rend="dot">.</hi> Idāni adhigatesu yamakesu īdisaṃ yamakamiṭṭhamiti sissānaṃ upadisanto āha <hi rend="bold">‘‘patīte’’</hi>ccādi. <hi rend="bold">Patītasaddaracitaṃ</hi> ‘‘imassatthassāyaṃ vācako’’ti patītehi pasiddhehi saddehi racitaṃ pāṭipadikehi kataṃ <hi rend="bold">siliṭṭhapadasandhikaṃ</hi> siliṭṭhā syādyantādipadānaṃ sandhayo yassa taṃ <pb ed="M" n="0.0048" /><hi rend="bold">pasādaguṇasaṃyuttaṃ</hi> patītasaddaracitattāyeva pasādasaṅkhātena saddālaṅkāraguṇena saṃyuttaṃ <hi rend="bold">īdisaṃ</hi> evaṃbhūtaṃ guṇādhikato ramaṇīyaṃ upari vakkhamānayamakasadisaṃ yamakaṃ <hi rend="bold">mataṃ</hi> viññūhi abhimataṃ. Patītā ca te saddā ca, tehi racitaṃ, siliṭṭhā padānaṃ sandhayo yassa, pasādoti guṇo saddālaṅkāro, tena saṃyuttanti viggaho.</p>

<p rend="hangnum" n="26"><hi rend="paranum">26</hi><hi rend="dot">.</hi></p>

<p rend="gatha1"><hi rend="bold">Abyapetaṃ byapeta’ñña-māvuttānekavaṇṇajaṃ;</hi></p>

<p rend="gathalast"><hi rend="bold">Yamakaṃ tañca pādāna-mādimajjhantagocaraṃ</hi>.</p>

<p rend="bodytext" n="26"><hi rend="paranum">26</hi><hi rend="dot">.</hi> Idāni taṃ yathāvuttamabhimataṃ dassetumupakkamate <hi rend="bold">‘‘abyapete’’</hi>ccādinā. <hi rend="bold">Āvuttā</hi> adhivuttā punappunuccāraṇupetā anekesaṃ patirūpattā, bahuvaṇṇā sarabyañjanarūpā, na eko vaṇṇo tassānuppāsattā, tathā ca vakkhati ‘‘vaṇṇāvutti paro yathā’’ti <note>subodhālaṅkāra 127 gāthā</note>, tehi jātaṃ yamakanti viññāyate. Katividhaṃ taṃ vikappīyatīti āha <hi rend="bold">‘‘abyapetaṃ byapetañña’’</hi>nti. Tattha yaṃ vaṇṇantarābyavahitaṃ vaṇṇasamudāyena vuttaṃ. <hi rend="bold">Tadabyapetaṃ</hi> yamakaṃ. Yaṃ tu byavahitaṃ, taṃ <hi rend="bold">byapetaṃ</hi>. Yaṃ pana ubhayamissaṃ, taṃ <hi rend="bold">aññaṃ</hi> aparaṃ <hi rend="bold">abyapetabyapeta</hi>nti tidhā yamakaṃ tāva vikappīyate. Tametaṃ tividhaṃ <hi rend="bold">yamakaṃ</hi> visayavibhāganirūpanāyaṃ ādi ca majjho ca anto ca gocaro visayo yasseti <hi rend="bold">ādimajjhantagocaraṃ</hi> viññeyyaṃ. Kesaṃ pādānaṃ? Paccekaṃ catunnaṃgāthāvayavānaṃ. Sāpekkhattepi samāso gammakattā.</p>

<p rend="bodytext">Tattha pādacatukkassa ādimajjhantabhāvīnaṃ yamakānaṃ yāvanto pakārā sambhavanti, te mūlā satta. Kathaṃ? Ekasmiṃyeva pāde kvaci ādiyamakaṃ, kvaci majjhayamakaṃ, kvaci antayamakaṃ, kvaci majjhantayamakaṃ, kvaci majjhādiyamakaṃ, kvaci ādyantayamakaṃ, kvaci sabbayamakanti. Evaṃ paccekaṃ mūlabhūtā sattāti <pb ed="M" n="0.0049" /> catūsu aṭṭhavīsati honti. Pādādiyamakañca paṭhamapādādiyamakamabyapetaṃ tathā dutiyatatiyacatutthapādādiyamakamabyapetaṃ paṭhamadutiyapādādiyamakamabyapetaṃ paṭhamatatiyapādādiyamakamabyapetaṃ paṭhamacatutthapādādiyamakamabyapetantiādinā anekadhā pasaṃsanti. Yadā ca sabbatoyamakaṃ, tadā mahāyamakādayo vikappā jāyantīti veditabbaṃ.</p>

<p rend="bodytext" n="26"><hi rend="paranum">26</hi><hi rend="dot">.</hi> Idāni abhimatayamakaṃ dīpeti <hi rend="bold">‘‘abyapete’’</hi>ccādinā. Āvuttehi punappunaṃ vuttehi anekavaṇṇehi samudāyarūpattā anekehi sarabyañjanasarīrehi vaṇṇehi jātaṃ <hi rend="bold">yamakaṃ</hi> aññehi vaṇṇehi abyavahitattā <hi rend="bold">abyapetaṃ,</hi> vaṇṇantarehi byavahitattā <hi rend="bold">byapetaṃ,</hi> ubhayamissakattā tehi <hi rend="bold">aññaṃ abyapetabyapetañcā</hi>ti tividhaṃ hoti. <hi rend="bold">Tañca</hi> yamakaṃ visayavibhāganiyamena gāthāpādānaṃ ādigocaraṃ majjhagocaraṃ antagocaramiti tividhaṃ hoti. Ettha <hi rend="bold">ca</hi>saddo vattabbantare pavattati, vattabbantaraṃ nāma yathāvuttaabyapetādibhedato aññaṃ vattabbatāya samukhībhūtaṃ pādānaṃ ādimajjhāvasānantaraṃ, upanyāso vākyārambhoti ca etasseva nāmaṃ. Visadisena vaṇṇena apetaṃ <hi rend="bold">byapetaṃ</hi>. Tabbiparītama<hi rend="bold">byapetaṃ</hi>. Abyapetañca byapetañca aññañcāti samāhāradvando. Aneke ca te vaṇṇā ca, āvuttāyeva anekavaṇṇā, tehi jātaṃ, ādi ca majjho ca anto ca, te gocarā yassāti viggaho.</p>

<p rend="bodytext">Tattha pādacatukkassa ādimajjhāvasānesu labbhamānayamakabhedā ekekasmiṃ pāde satta satta bhavanti. Kathaṃ? Pādādiyamakaṃ pādamajjhayamakaṃ pādantayamakaṃ majjhantayamakaṃ majjhādiyamakaṃ ādyantayamakaṃ sabbatoyamakanti evaṃ paccekaṃ satta satta katvā catūsu mūlabhūtayamakā aṭṭhavīsa <pb ed="M" n="0.0050" /> bhavanti. Ettha pādādiyamakādikampi abyapetapaṭhamapādādiyamakaṃ tathā dutiyatatiyacatutthapādādiyamakamiti ca abyapetapaṭhamadutiyapādādiyamakaṃ tathā paṭhamatatiyapādādiyamakaṃ paṭhamacatutthapādādiyamakamiti ca abyapetadutiyatatiyapādādiyamakaṃ tathā dutiyacatutthapādādiyamakamiti ca abyapetatatiyacatutthapādādiyamakamiti ca evamabyapetapādādiyamakā dasa honti. Tathā byapetāpi dasāti vīsati, abyapetapaṭhamapādamajjhayamakaṃ tathā dutiyapādamajjhayamakamiccādinā majjhayamakampi vīsatividhaṃ hoti. Abyapetapaṭhamapādantayamakaṃ tathā dutiyapādantayamakamiccādinā antayamakampi vīsatividhaṃ. Saṃsaggabhedato pana anekavidhaṃ hoti.</p>

<p rend="subhead">Abyapetapaṭhamapādādiyamakavaṇṇanā</p>

<p rend="hangnum" n="27"><hi rend="paranum">27</hi><hi rend="dot">.</hi></p>

<p rend="gatha1"><hi rend="bold">Sujanā’sujanā sabbe, guṇenāpi vivekino;</hi></p>

<p rend="gathalast"><hi rend="bold">Vivekaṃ na samāyanti, avivekijanantike</hi>.</p>

<p rend="bodytext" n="27"><hi rend="paranum">27</hi><hi rend="dot">.</hi><hi rend="bold">‘‘Sujanā’’</hi>iccādi. <hi rend="bold">Sujanā</hi> sajjanā, <hi rend="bold">asujanā</hi> asajjanāti ete <hi rend="bold">sabbe</hi> ubhayapakkhapātino visesā janā <hi rend="bold">guṇena</hi> sīlādinā karaṇabhūtena, hetubhūtena vā <hi rend="bold">vivekinopi</hi> sādhūsu labbhamānānamasādhūsvanupalabbhanato puthubhūtāpi avivekīnaṃ janānaṃ antike samīpe tesaṃ sannidhāne <hi rend="bold">vivekaṃ</hi> vibhāgaṃ <hi rend="bold">na samāyanti</hi> napāpuṇanti, vibhāgavijānanapaññāvekallena ca vivekinopi janā te ekato katvā passantīti. Idaṃ paṭhamapādādiyamakamabyapetaṃ.</p>

<p rend="bodytext" n="27"><hi rend="paranum">27</hi><hi rend="dot">.</hi> Idāni abyapetapaṭhamapādādiyamakassa mukhamattaṃ dassetumāha <hi rend="bold">‘‘sujani’’</hi>ccādi. <hi rend="bold">Sujanā</hi> sādhujanā, <hi rend="bold">asujanā</hi> asādhujanā ceti <hi rend="bold">sabbe</hi> ubhayapakkhikā sīlādinā, pāṇātipātādinā <hi rend="bold">guṇena</hi> hetunā <hi rend="bold">vivekino api</hi> sādhūsu <pb ed="M" n="0.0051" /> pāṇātipātādīnaṃ, asādhūsu sīlādīnaṃ appavattito guṇena puthubhūtāpi <hi rend="bold">avivekijanantike</hi> vivekañāṇarahitānaṃ janānaṃ santike <hi rend="bold">vivekaṃ</hi> vibhāgaṃ <hi rend="bold">na samāyanti</hi> na pāpuṇanti. Viveko vinābhavanametesamatthīti <hi rend="bold">vivekino</hi>. Ettha visayopacārena <hi rend="bold">viveko</hi>ti paññā, na vivekinoti avivekino, teyeva janā, tesaṃ antikamiti ca viggaho. Idaṃ abyapetapaṭhamapādādiyamakaṃ.</p>

<p rend="subhead">Abyapetapaṭhamadutiyapādādiyamakavaṇṇanā</p>

<p rend="hangnum" n="28"><hi rend="paranum">28</hi><hi rend="dot">.</hi></p>

<p rend="gatha1"><hi rend="bold">Kusalā’kusalā sabbe, pabalā’pabalā’thavā;</hi></p>

<p rend="gathalast"><hi rend="bold">No yātā yāva’hosittaṃ, sukhadukkhappadā siyuṃ</hi>.</p>

<p rend="bodytext" n="28"><hi rend="paranum">28</hi><hi rend="dot">.</hi><hi rend="bold">‘‘Kusalā’’</hi>iccādi. <hi rend="bold">Pabalā</hi> āsevanappaṭilābhavasena balavanto ca. <hi rend="bold">Athā</hi>ti anantaratthe nipāto. <hi rend="bold">Apabalā</hi> tadabhāvato dubbalā ca <hi rend="bold">sabbe kusalākusalā</hi> dhammā <hi rend="bold">yāva</hi> yattakaṃ kālaṃ <hi rend="bold">ahosittaṃ</hi> vinā uppattimattaṃ phaladānāsambhavato kevalaṃ ‘‘ahosī’’ti vacanīyatthanimittamattakammabhāvena ahosikammattaṃ <hi rend="bold">no yātā</hi> na sampattā, tāva tattakaṃ kālaṃ sukhañca dukkhañca taṃ padantīti <hi rend="bold">sukhadukkhappadā siyuṃ</hi>. Yāva saṃsārapavatti, tāva sukhadukkhadāyakā hontīti. Idaṃ paṭhamadutiyapādādiyamakamabyapetaṃ.</p>

<p rend="bodytext" n="28"><hi rend="paranum">28</hi><hi rend="dot">.</hi><hi rend="bold">Pabalā</hi> āsevanādipaccayalābhena balavanto vā <hi rend="bold">atha apabalā</hi> tadabhāvena dubbalā vā sabbe kusalākusalā <hi rend="bold">ahosittaṃ</hi> phaladānābhāvato pavattimattataṃ <hi rend="bold">yāva</hi> yattakaṃ kālaṃ <hi rend="bold">no yātā</hi> appattā, tāva tattakaṃ <hi rend="bold">sukhadukkhappadā</hi> yathākkamaṃ sukhadukkhapadāyino <hi rend="bold">siyuṃ</hi> bhavanti. Idaṃ abyapetapaṭhamadutiyapādādiyamakaṃ. Kusalapaṭipakkhā <hi rend="bold">akusalā</hi>. ‘‘Ahosī’’ti vattabbassa bhāvo <hi rend="bold">ahosittaṃ</hi>. ‘‘Ehipassiko’’tiādīsu viya kriyāpadatopi <hi rend="bold">ṇā</hi>dipaccayā honti.</p>

<p rend="subhead">Abyapetapaṭhamadutiyatatiyapādādiyamakavaṇṇanā</p>

<p rend="hangnum" n="29"><hi rend="paranum">29</hi><hi rend="dot">.</hi></p>

<p rend="gatha1"><hi rend="bold">Sādaraṃ sā daraṃ hantu, vihitā vihitā mayā;</hi></p>

<p rend="gathalast"><hi rend="bold">Vandanā vandanāmāna-bhājane ratanattaye</hi>.</p>

<p rend="bodytext" n="29"><hi rend="paranum">29</hi><hi rend="dot">.</hi><hi rend="bold">‘‘Sādara’’</hi>miccādi. <pb ed="M" n="0.0052" /><hi rend="bold">Vandanā</hi> dvārattayopadassiyamānā <hi rend="bold">māno</hi> ca pūjā, tesaṃ <hi rend="bold">bhājane</hi> ādhārabhūte ratijananādinā atthena ratanasaṅkhātānaṃ buddhādīnaṃ taye samūhabhūte <hi rend="bold">ratanattaye sādaraṃ</hi> ādarasahitaṃ katvā <hi rend="bold">mayā vihitā</hi> katā, <hi rend="bold">vihitā</hi> alaṃsaṃsāradukkhavisaṭanirākaraṇato visesena hitā padhyā <hi rend="bold">sā vandanā</hi> so paṇāmo <hi rend="bold">daraṃ</hi> darathaṃ kāyacittapariḷāhaṃ <hi rend="bold">hantu</hi> hiṃsatu. <hi rend="bold">Mayā</hi>ti vuttattā <hi rend="bold">me</hi>ti atthato viññāyati. Idaṃ pana paṭhamadutiyatatiyapādādiyamakamabyapetaṃ.</p>

<p rend="bodytext" n="29"><hi rend="paranum">29</hi><hi rend="dot">.</hi><hi rend="bold">Vandanāmānabhājane</hi> dvārattayena vidhiyamānapaṇāmapūjānaṃ ādhārabhūte <hi rend="bold">ratanattaye</hi> ratijananādiatthena ratanasaṅkhātānaṃ buddhādīnaṃ taye <hi rend="bold">mayā</hi> yā vandanā <hi rend="bold">sādaraṃ</hi> ādarasahitaṃ <hi rend="bold">vihitā</hi> katā, <hi rend="bold">vihitā</hi> lokiya lokuttara sampattisādhanato visesena hitā <hi rend="bold">sā vandanā daraṃ</hi> mayhaṃ kāyacittadarathaṃ <hi rend="bold">hantu</hi> vināsetu. Idaṃ abyapetapaṭhamadutiyatatiyapādādiyamakaṃ. Saha ādarena vattamānaṃ <hi rend="bold">sādaraṃ,</hi> kriyāvisesanaṃ. Ettha kriyā nāma <hi rend="bold">vihitā</hi>saddena niddiṭṭhakaraṇaṃ. Karaṇañhi <hi rend="bold">vihitā</hi>saddassa vuttakammattepi aññathānupapattilakkhaṇasāmatthiyato bhijjitvā vijjamānaṃ ‘‘akāsi’’nti kriyāya sambandhamupentaṃ kammañca hoti, bhāve vihitassa <hi rend="bold">yu</hi>paccayantassa napuṃsakattā napuṃsakañca, sattāya ekattā ekavacanañca tabbisesanattā <hi rend="bold">sādara</hi>saddopi napuṃsakadutiyekavacano hoti.</p>

<p rend="gatha1">‘‘Visesye <pb ed="M" n="0.0053" /> dissamānā yā,</p>

<p rend="gatha2">Liṅgasaṅkhyāvibhattiyo;</p>

<p rend="gatha3">Tulyādhikaraṇe bhiyyo,</p>

<p rend="gathalast">Kātabbā tā visesane’’ti <note>sambandhacinto 15 gāthā bhedacintā 194 gāthā</note>.</p>

<p rend="bodytext">Hi vuttaṃ. Evaṃ kriyāvisesane gahite sāmatthiyato ‘‘mayā’’ti tatiyantassa paṭhamantattaṃ, ‘‘vandanā’’ti paṭhamantassa chaṭṭhuntañca hoti. Vandanā ca māno ca, tesaṃ bhājanaṃ. Tiṇṇaṃ samūho <hi rend="bold">tayaṃ,</hi> ratanānaṃ tayanti ca viggaho.</p>

<p rend="subhead">Abyapetacatukkapādādiyamakavaṇṇanā</p>

<p rend="hangnum" n="30"><hi rend="paranum">30</hi><hi rend="dot">.</hi></p>

<p rend="gatha1"><hi rend="bold">Kamalaṃ ka’malaṃ kattuṃ-vanado vanado’mbaraṃ;</hi></p>

<p rend="gathalast"><hi rend="bold">Sugato sugato lokaṃ, sahitaṃ sahitaṃ karaṃ</hi>.</p>

<p rend="bodytext" n="30"><hi rend="paranum">30</hi><hi rend="dot">.</hi><hi rend="bold">‘‘Kamala’’</hi>miccādi. <hi rend="bold">Kamalaṃ</hi> aravindaṃ <hi rend="bold">kaṃ</hi> jalaṃ <hi rend="bold">alaṅkattuṃ</hi> sajjanatthāya hoti, vikasitāravindasandohasambhāvitodakassa vāpādīsu tādisaramaṇīyattasampattisambhavato, avanaṃ rakkhaṃ dadāti sassasampatyādikāraṇabhāvenāti <hi rend="bold">avanado</hi>. Vanaṃ jalaṃ dadāti na tucchoti <hi rend="bold">vanado</hi> megho <hi rend="bold">ambaraṃ</hi> ākāsaṃ jaladhārabhārabharitambarakuharassa dassanīyatāguṇayogato alaṃkattunti adhikataṃ. <hi rend="bold">Sahitaṃ</hi> sampuṇṇaṃ <hi rend="bold">hitaṃ</hi> abhivuddhiṃ <hi rend="bold">karaṃ</hi> karonto suṭṭhu gadatīti <hi rend="bold">sugato</hi> mañjubhāṇī pubbabuddhā viya nekkhammādinā kāmacchandādike pajahanto gantvā arahattamaggena savāsanasakalakilese samucchinditvā sobhanaṃ nibbānapuraṃ gatoti vā <hi rend="bold">sugato</hi>ti vutto so mahāmuni attano aparimitapāramitāsimpakacagalitatilakabhāvena <hi rend="bold">lokaṃ</hi> lokattayaṃ, sahitaṃ lokanti vā yojanīyaṃ <hi rend="bold">alaṅkattuṃ</hi> alaṃkaraṇāyāti. Idaṃ pādacatukkādiyamakamabyapetaṃ.</p>

<p rend="bodytext" n="30"><hi rend="paranum">30</hi><hi rend="dot">.</hi><hi rend="bold">Kamalaṃ</hi><pb ed="M" n="0.0054" /> padumaṃ <hi rend="bold">kaṃ</hi> jalaṃ <hi rend="bold">alaṅkattuṃ</hi> pañcavidhapadumasañchannassa udakassa ramaṇīyattā sajjetuṃ hoti. <hi rend="bold">Avanado</hi> kāle vuṭṭhisampadāya sassasampadādīnaṃ kāraṇattā ārakkhaṃ dento <hi rend="bold">vanado</hi> megho <hi rend="bold">ambaraṃ</hi> ākāsaṃ <hi rend="bold">alaṅkattuṃ</hi> jaladhārabhārabharitambarakucchiyā dassanīyattā sajjetuṃ hoti, <hi rend="bold">sahitaṃ</hi> sampuṇṇaṃ <hi rend="bold">hitaṃ</hi> abhivuḍḍhiṃ <hi rend="bold">karaṃ</hi> karonto <hi rend="bold">sugato</hi> citrakathī sundaraṃ nibbānaṃ gato vā <hi rend="bold">so sugato</hi> so tathāgato <hi rend="bold">lokaṃ</hi> lokattayaṃ, <hi rend="bold">sahitaṃ</hi> lokaṃ vā <hi rend="bold">alaṅkattuṃ</hi> citrakathādikāraṇehi tādisassa aññassa ca lokarāmaṇeyyassābhāvā sajjetuṃ hoti. Sabbapadatthānaṃ sattābyabhicārittā hotīti gammaṃ. Tatoyeva sabbe paṭhamantabhavanakriyāya yujjantīti vadanti. Idaṃ abyapetacatukkapādādiyamakaṃ.</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="gatha1"><hi rend="bold">Abyapetādiyamaka-sseso leso nidassito;</hi></p>

<p rend="gathalast"><hi rend="bold">Ñeyyāni’māyeva disā-ya’ññāni yamakānipi</hi>.</p>

<p rend="bodytext" n="31"><hi rend="paranum">31</hi><hi rend="dot">.</hi> Iccevamabhimatayamake abyapetapādādiyamakassa disāmattaṃ dassetvā upasaṃharati <hi rend="bold">‘‘abyapete’’</hi>ccādinā. <hi rend="bold">Abyapetassa</hi> abyavahitassa catunnaṃ pādānaṃ <hi rend="bold">ādo,</hi> ādibhūtassa vā yamakassa <hi rend="bold">eso</hi> yathāvutto <hi rend="bold">leso</hi> kocideva bhedo <hi rend="bold">nidassito</hi> vikappito. Aparānipi kiṃ na vikappiyantīticeti āha <hi rend="bold">‘‘ñeyyāni’’</hi>ccādi. <hi rend="bold">Imāya disāya</hi> iminā upāyena maggeneva <hi rend="bold">aññāni</hi> vuttato aparāni dutiyapādādiyamakatatiyapādādiyamakacatutthapādādiyamakādīni abyapetānipi paṭhamadutiyapādādiyamakapaṭhamatatiyapādādiyamakānipi byapetāni, paṭhamacatutthadutiyatatiyapādādiyamakādīnipi abyapetabyapetāni, tathā majjhantapādayamakāni <hi rend="bold">ñeyyāni</hi> jānitabbāni, viññūnaṃ tādisāya disāya dassitattāti. Tattha ca –</p>

<p rend="gatha1">‘‘Guṇāguṇena <pb ed="M" n="0.0055" /> saha te, sādhavo’sādhavo janā;</p>

<p rend="gathalast">Vigāhante samaṃ nātha, cittaṃ citte kathaṃ nu te’’.</p>

<p rend="unindented">Iccādinā dutiyapādādiyamakādīni abyapetāni,</p>

<p rend="gatha1">‘‘Piyena vacasā sabbe,</p>

<p rend="gatha2">Piyena’ppiyabhāṇino;</p>

<p rend="gatha3">Pādānate jinokāsi,</p>

<p rend="gathalast">So dhammo hantu vo’ppiyaṃ’’.</p>

<p rend="unindented">Iccādinā paṭhamadutiyapādādiyamakādīni abyapetāni,</p>

<p rend="gatha1">‘‘Sa’malaṃ samalaṃ kattuṃ, suciraṃsuci raṃjaye;</p>

<p rend="gathalast">Suciraṃ suciraṃgaṃ taṃ, sa’malaṃ samalaṃbhi yo’’.</p>

<p rend="unindented">Iccādinā paṭhamacatutthadutiyatatiyapādādiyamakādīni abyapetabyapetāni,</p>

<p rend="gatha1">‘‘Manohara hara klesaṃ, jina cetobhavaṃ mama;</p>

<p rend="gathalast">Nanu tvaṃ pāramīsārā-matabhāvitamosadhaṃ’’.</p>

<p rend="unindented">Iccādinā majjhapādayamakāni,</p>

<p rend="gatha1">‘‘Sādhunā raṃjaya jaya-ddhaninā’pūrayi mahiṃ;</p>

<p rend="gathalast">Yo taṃ jinavaraṃ dhīra-matthakāmosi ce tuvaṃ’’.</p>

<p rend="unindented">Iccādinā antapādayamakāni jānitabbāni.</p>

<p rend="bodytext" n="31"><hi rend="paranum">31</hi><hi rend="dot">.</hi> Evaṃ abhimatayamakena abyapetayamakānamupāyādīni nigamento āha <hi rend="bold">‘‘abyapeti’’</hi>ccādi. <hi rend="bold">Abyapetādiyamakassa</hi> visadisavaṇṇehi abyavahitādiyamakassa, abyapetapādādiyamakassa vā <hi rend="bold">eso leso</hi> ‘‘sujani’’ccādiko appakodāharaṇanayo <hi rend="bold">nidassito</hi> niddiṭṭho. <hi rend="bold">Aññāni yamakānipi imāyeva disāya</hi> iminā nayeneva <hi rend="bold">ñeyyāni</hi> viññūhi ñātabbāni. Ādo yamakaṃ, ādibhūtaṃ vā yamakaṃ, abyapetañca taṃ ādiyamakañcāti vākyaṃ. Evaṃ dassitena <pb ed="M" n="0.0056" /> iminā kamena abyapetadutiyapādādiyamakādayo ñātabbāti adhippāyo.</p>

<p rend="bodytext">Tattha abyapetadutiyapādādiyamakamevaṃ veditabbaṃ –</p>

<p rend="gatha1">Guṇāguṇena saha te, sādhavo’sādhavo janā;</p>

<p rend="gathalast">Vigāhante samaṃ nātha, cittaṃ citte kathaṃ nu te.</p>

<p rend="bodytext">Bho <hi rend="bold">nātha te</hi> tuyhaṃ <hi rend="bold">citte sādhavo asādhavo te janā guṇāguṇena</hi> sakasakaguṇena aguṇena ca <hi rend="bold">saha samaṃ</hi> ekajjhaṃ <hi rend="bold">kathaṃ nu vigāhante,</hi> cittaṃ acchariyaṃ sujanadujjanesu samamettā acchariyāti adhippāyo.</p>

<p rend="bodytext">Abyapetapaṭhamadutiyapādādiyamakamevaṃ daṭṭhabbaṃ –</p>

<p rend="gatha1">Piyena vacasā sabbe, piyena’ppiyabhāṇino;</p>

<p rend="gathalast">Pādānate jinokāsi, so dhammo hantu vo’ppīyaṃ.</p>

<p rend="bodytext">Jino appiyabhāṇinopi sabbe jane piyena yena vacasā pādānate akāsi, so dhammo vo appiyaṃ hantu. Ettha <hi rend="bold">api</hi>saddapariyāyassa <hi rend="bold">pi</hi>saddassa gahitattā yatibhaṅgo natthi.</p>

<p rend="bodytext">Paṭhamacatutthadutiyatatiyapādādiabyapetabyapetayamakamevaṃ daṭṭhabbaṃ –</p>

<p rend="gatha1">Sa’malaṃ samalaṃ kattuṃ, suciraṃsuci raṃjaye;</p>

<p rend="gathalast">Suciraṃ suciraṃgaṃ taṃ, sa’malaṃ samalaṃbhi yoti.</p>

<p rend="bodytext">Ettha ‘‘samalaṃ samalaṃ, suciraṃ sucira’’nti visadisavaṇṇehi abyavahitattā abyapetaṃ, ‘‘samalaṃ samala’’nti pubbaparayugaḷaṃ <note>pubbaparayugaḷadvayaṃ (ka.)</note> ‘‘kattu’’miti bhinnavaṇṇehi, ‘‘suciraṃ sucira’’nti pubbaparayugaḷaṃ <note>pubbaparayugaḷadvayaṃ (ka.)</note> ‘‘jaye’’ti bhinnavaṇṇehi ca byavahitattā byapetañca hoti. <hi rend="bold">Suciraṃsuci</hi> sobhanaraṃsinā uci yutto <hi rend="bold">yo</hi> jino <hi rend="bold">saṃ</hi><pb ed="M" n="0.0057" /> santiṃ nibbānaṃ <hi rend="bold">samalaṃbhi</hi> alabhi, <hi rend="bold">alaṃ</hi> accantaṃ atisayena <hi rend="bold">suciraṃgaṃ</hi> visuddhadehaṃ <hi rend="bold">taṃ</hi> jinaṃ <hi rend="bold">samalaṃ</hi> jallikāsaṅkhātena, rāgādikucchitasaṅkhātena vā malena sahitaṃ <hi rend="bold">saṃ</hi> attānaṃ <hi rend="bold">alaṃkattuṃ</hi> nimmalaṃ katvā sajjetuṃ <hi rend="bold">suciraṃ</hi> sucirakālaṃ <hi rend="bold">raṃjaye</hi> attani abhiramāpeyya.</p>

<p rend="bodytext">Pādamajjhayamakamevaṃ daṭṭhabbaṃ –</p>

<p rend="gatha1">Manohara hara klesaṃ, jina cetobhavaṃ mama;</p>

<p rend="gathalast">Nanu tvaṃ pāramīsārā-matabhāvitamosadhanti.</p>

<p rend="bodytext">Manohara jina mama cetobhavaṃ <hi rend="bold">klesaṃ</hi> santāpaṃ <hi rend="bold">hara</hi> apanaya, tvaṃ pāramīsārāmatabhāvitaṃ <hi rend="bold">osadhaṃ</hi> dibbosadhaṃ nanu.</p>

<p rend="bodytext">Pādantayamakamevaṃ daṭṭhabbaṃ –</p>

<p rend="gatha1">Sādhunā raṃjaya jaya-ddhaninā’pūrayi mahiṃ;</p>

<p rend="gathalast">Yo taṃ jinavaraṃ dhīra-matthakāmosi ce tuvanti.</p>

<p rend="bodytext"><hi rend="bold">Yo</hi> jinavaro sādhunā <hi rend="bold">jayaddhaninā</hi> veneyyajayaghosena mahiṃ āpūrayi, dhīraṃ taṃ jinavaraṃ tuvaṃ sappurisa ce atthakāmo asi, <hi rend="bold">raṃjaya</hi> abhiramāpehi. Iminā niddiṭṭhayamakeheva avasesā tatiyapādādiyamakādayo viññeyyā.</p>

<p rend="hangnum" n="32"><hi rend="paranum">32</hi><hi rend="dot">.</hi></p>

<p rend="gatha1"><hi rend="bold">Accantabahavo tesaṃ,</hi></p>

<p rend="gatha2"><hi rend="bold">Bhedā sambhedayoniyo;</hi></p>

<p rend="gatha3"><hi rend="bold">Tatthāpi keci sukarā,</hi></p>

<p rend="gathalast"><hi rend="bold">Keci accantadukkarā</hi>.</p>

<p rend="bodytext" n="32"><hi rend="paranum">32</hi><hi rend="dot">.</hi> Kiṃ pana sākallena na vikappitānīti āha <hi rend="bold">‘‘accanti’’</hi>ccādi. <hi rend="bold">Tesaṃ</hi> vikappānaṃ sambhedo saṅkaro missattamuccāraṇappakāro yoni pabhavo yesaṃ te <hi rend="bold">sambhedayoniyo, bhedā</hi> pakārā <hi rend="bold">accantabahavo</hi> atisayena bahulā yathāvuttanayena sambhavanti, <hi rend="bold">tatthāpi</hi> tesu vikappesupi <hi rend="bold">keci</hi> vikappā sukhena karīyanti payujjantīti <pb ed="M" n="0.0058" /><hi rend="bold">sukarā,</hi> tabbiparīto ca <hi rend="bold">keci</hi> vikappā accantadukkarā. Iti dvidhā saṅgayhanti, tesu sukarānaṃ kesañci abhimatayamakānaṃ mukhamattaṃ dassitaṃ. Idāni dukkarānaṃ kesañci mukhamattaṃ na sabbamevaṃ veditabbaṃ.</p>

<p rend="gatha1">Samunnatena te satā,</p>

<p rend="gatha2">Kathaṃ na te na te siyuṃ;</p>

<p rend="gatha3">Yato natenatepi’to,</p>

<p rend="gathalast">Siyuṃ na te nate subhā.</p>

<p rend="unindented">Idaṃ pādacatukkamajjhayamakamabyapetabyapetamekarūpaṃ dukkaraṃ.</p>

<p rend="gatha1">Na bhāsurā tepi surā vibhūsitā,</p>

<p rend="gatha2">Tathāsurā bhūri surāparājitā;</p>

<p rend="gatha3">Sabhāsu rājāpi tathā surājito,</p>

<p rend="gathalast">Yathā surājanti surāvinissaṭā.</p>

<p rend="unindented">Idaṃ catukkapādamajjhayamakamekarūpabyapetaṃ.</p>

<p rend="bodytext" n="32"><hi rend="paranum">32</hi><hi rend="dot">.</hi> Sabbamidamanuddisitvā lakkhaṇātidesena nigamanaṃ kimatthamiccāsaṅkāyamāha <hi rend="bold">‘‘accante’’</hi>ccādi. <hi rend="bold">Tesaṃ</hi> yamakānaṃ <hi rend="bold">sambhedayoniyo</hi> pabheduppattikāraṇabhūtā <hi rend="bold">bhedā</hi> uccāvacapakārā <hi rend="bold">accantabahavo, tatthāpi</hi> tesupi <hi rend="bold">keci</hi> yamakā <hi rend="bold">sukarā</hi> susādhiyā, <hi rend="bold">keci accantadukkarā</hi> atisayena dussādhiyā. Sambhedo yoni yesanti viggaho.</p>

<p rend="bodytext">Iha sukarassa upadisitattā dukkarayamakapavesopāyamattamupadisīyate –</p>

<p rend="gatha1">‘‘Manaṃ manaṃ satthu dadeyya ce yo,</p>

<p rend="gatha2">Manaṃ manaṃ pīṇayata’ssa satthu;</p>

<p rend="gatha3">Manaṃ manaṃ tena dadeyya ce na,</p>

<p rend="gathalast">Manaṃ manaṃpa’ssa na sādhupujja’’nti.</p>

<p rend="unindented">Idaṃ pādacatukkādiyamakamekarūpaṃ abyapetabyapetaṃ.</p>

<p rend="bodytext"><hi rend="bold">Yo</hi><pb ed="M" n="0.0059" /> puggalo <hi rend="bold">manaṃ</hi> attano cittaṃ <hi rend="bold">satthu</hi> jinassa <hi rend="bold">manaṃ</hi> khaṇamattampi dadeyya ce, <hi rend="bold">satthu</hi> munindassa <hi rend="bold">manaṃ</hi> cittaṃ <hi rend="bold">assa</hi> puggalassa <hi rend="bold">manaṃ</hi> cittaṃ <hi rend="bold">pīṇayati</hi> sampīṇeti, <hi rend="bold">tena</hi> tasmā <hi rend="bold">manaṃ manaṃ</hi> cittaṃ cittaṃ <hi rend="bold">dadeyya ce na</hi> yadi no dadeyya, <hi rend="bold">assa</hi> puggalassa <hi rend="bold">manaṃ</hi> cittaṃ <hi rend="bold">manaṃpi</hi> muhuttampi <hi rend="bold">sādhupujjaṃ</hi> sādhūhi pūjitabbaṃ <hi rend="bold">na</hi> bhavati.</p>

<p rend="gatha1">‘‘Samunnatena te satā,</p>

<p rend="gatha2">Kathaṃ na te na te siyuṃ;</p>

<p rend="gatha3">Yato nate’natepi’to,</p>

<p rend="gathalast">Siyuṃ na te nate subhā’’ti.</p>

<p rend="unindented">Idaṃ pādacatukkamajjhayamakamekarūpamabyapetabyapetaṃ.</p>

<p rend="bodytext"><hi rend="bold">Yato</hi> yena kāraṇena <hi rend="bold">te</hi> tuyhaṃ <hi rend="bold">satā</hi> sobhanena <hi rend="bold">samunnatena</hi> sammā unnatena hetunā <hi rend="bold">natepi</hi> avanatepi <hi rend="bold">anatepi</hi> anavanatepi <hi rend="bold">te te subhā</hi> te te sobhanā <hi rend="bold">na na siyuṃ,</hi> bhavanteva, <hi rend="bold">ato</hi> tena kāraṇena <hi rend="bold">te subhā</hi> te sobhanā <hi rend="bold">nate</hi> avanate <hi rend="bold">kathaṃ na siyuṃ,</hi> bhavanteva.</p>

<p rend="gatha1">‘‘Jinaṃ paṇāmonatasajjanaṃ janaṃ,</p>

<p rend="gatha2">Guṇe nivesentamasajjanaṃ’janaṃ;</p>

<p rend="gatha3">Veneyyanette guṇabhājanaṃ janaṃ,</p>

<p rend="gathalast">Name mamentaṃ khalu sajjanaṃjana’’nti.</p>

<p rend="unindented">Idaṃ pādacatukkantayamakamekarūpamabyapetabyapetayamakaṃ dukkaraṃ.</p>

<p rend="bodytext"><hi rend="bold">Paṇāmonatasajjanaṃ</hi> paṇāmitukāmonatasādhujanavantaṃ <hi rend="bold">janaṃ</hi> veneyyajanaṃ <hi rend="bold">asajja</hi> pamādamakatvā <hi rend="bold">guṇe</hi> sīlādiguṇe <hi rend="bold">nivesentaṃ</hi> niyojentaṃ veneyyanette <hi rend="bold">añjanaṃ</hi> añjanabhūtaṃ <hi rend="bold">guṇabhājanaṃ</hi> guṇānamādhārabhūtaṃ <hi rend="bold">sajjanaṃjanaṃ</hi> iminā kāraṇena sādhujanānaṃ añjanabhūtaṃ <hi rend="bold">janaṃ</hi> sādhujanaṃ <hi rend="bold">khalu</hi> ekantena <hi rend="bold">mamentaṃ</hi> mamāyantaṃ <hi rend="bold">naṃ</hi> jinaṃ <hi rend="bold">name</hi> namāmi.</p>

<p rend="gatha1">‘‘Sābhāsu <pb ed="M" n="0.0060" /> sābhā bhuvane jinassa,</p>

<p rend="gatha2">Sābhāya sā bhāsatiyeva jātu;</p>

<p rend="gatha3">Sābhāya sā bhāti na ce kathaṃ na,</p>

<p rend="gathalast">Sābhā sasābhānamaticca bhātī’’ti.</p>

<p rend="unindented">Idaṃ pādacatukkādiyamakekarūpabyapetaṃ.</p>

<p rend="bodytext"><hi rend="bold">Bhuvane</hi> sattaloke <hi rend="bold">sābhāsu</hi> vijjamānābhāsu <hi rend="bold">jinassa sābhā</hi> sobhanā ābhā <hi rend="bold">sābhāya</hi> vijjamānāya, sobhanāya vā ābhāya ābhāto <hi rend="bold">jātu</hi> ekantena <hi rend="bold">bhāsatiyeva</hi> dippateva, <hi rend="bold">sā</hi> jinābhā <hi rend="bold">sābhāya</hi> vijjamānābhāto adhikā hutvā <hi rend="bold">ce na bhāti</hi> yadi na bhāsati, <hi rend="bold">sasābhānaṃ</hi> vijjamānasobhanābhānaṃ brahmādīnaṃ <hi rend="bold">sābhā</hi> sobhanābhāyo <hi rend="bold">aticca</hi> atikkamma <hi rend="bold">kathaṃ na bhāti,</hi> bhāsatiyeva.</p>

<p rend="gatha1">‘‘Na bhāsurā tepi surā vibhūsitā,</p>

<p rend="gatha2">Tathāsurā bhūri surāparājitā;</p>

<p rend="gatha3">Sabhāsu rājāpi tathā surājito,</p>

<p rend="gathalast">Yathā surājanti surāvinissaṭā’’ti.</p>

<p rend="unindented">Idaṃ pādacatukkamajjhayamakekarūpabyapetaṃ.</p>

<p rend="bodytext"><hi rend="bold">Surāvinissaṭā</hi> surāpānato apagatā janā <hi rend="bold">yathā surājanti,</hi> tathā <hi rend="bold">vibhūsitā</hi> visesena alaṅkatā <hi rend="bold">tepi surā</hi> te devā api <hi rend="bold">na bhāsurā</hi> sobhamānā na honti, <hi rend="bold">tathā</hi> evaṃ <hi rend="bold">surāparājitā</hi> surāpānahetu parājitabhāvaṃ pattā <hi rend="bold">bhūri asurā</hi> bahavo vepacittiādayo asurāpi <hi rend="bold">na bhāsurā</hi> na sobhanti, <hi rend="bold">tathā</hi> evaṃ <hi rend="bold">surājito</hi> suṭṭhu alaṅkato <hi rend="bold">rājāpi sabhāsu na bhāsuro</hi>.</p>

<p rend="gatha1">‘‘Jināṇattiyaṃ <pb ed="M" n="0.0061" /> yo’hitāsā sitāsā,</p>

<p rend="gatha2">Avassaṃva te hontya’tāsā hatāsā;</p>

<p rend="gatha3">Ato sabbapāpe satāsā vatāsā,</p>

<p rend="gathalast">Karonteva santissitā sāmitāsā’’ti.</p>

<p rend="unindented">Idaṃ pādacatukkantayamakamekarūpabyapetaṃ.</p>

<p rend="bodytext"><hi rend="bold">Ye</hi> sappurisā <hi rend="bold">jināṇattiyaṃ</hi> buddhassa vinayapaññattisaṅkhātāṇattiyaṃ <hi rend="bold">ohitāsā</hi> avītikkamavasena patiṭṭhitaāsā honti <hi rend="bold">sitāsā</hi> parisuddhāsā, <hi rend="bold">te</hi> sādhavo <hi rend="bold">hatāsā</hi> anukkamena hatataṇhā <hi rend="bold">avassaṃva</hi> ekanteneva <hi rend="bold">atāsā</hi> bhayarahitā yato honti, <hi rend="bold">ato</hi> tasmā <hi rend="bold">sabbapāpe</hi> sabbākusale <hi rend="bold">satāsā</hi> bhayasahitā <hi rend="bold">vatāsāva</hi> niravajjavatābhilāsavanto sādhujanā <hi rend="bold">santissitā</hi> santinissitāyo <hi rend="bold">sāmitāsā</hi> sāmibhāvāsāyo karonteva.</p>

<p rend="hangnum" n="33"><hi rend="paranum">33</hi><hi rend="dot">.</hi></p>

<p rend="gatha1"><hi rend="bold">Yamakaṃ taṃ paheḷī ca, nekantamadhurāni’ti;</hi></p>

<p rend="gathalast"><hi rend="bold">Upekkhiyanti sabbāni, sissakhedabhayā mayā</hi>.</p>

<p rend="bodytext" n="33"><hi rend="paranum">33</hi><hi rend="dot">.</hi> Nanu yamakaṃ nāma kavīnaṃ sāmatthiyavisesasūcakanti tattha taṃ sopayogaṃ, paheḷikā ca sopayogā kīḷāvinodane sambādhaṭṭhānamantane parabyāmohane <note>paramabyāmohane (ka.), kābyādāsa 3.97</note> ca, tasmā tattha kathamupekkhā bhavatoti āha <hi rend="bold">‘‘yamaka’’</hi>ntiādi. <hi rend="bold">Taṃ</hi> yathāvuttaṃ <hi rend="bold">yamakañca</hi> sukaradukkarappabhedaṃ. <hi rend="bold">Paheḷikā</hi> pana pubbācariyehi soḷasa niddiṭṭhā samāgatāvañcitādikā. Tatthidaṃ lakkhaṇaṃ –</p>

<p rend="gatha1"><hi rend="bold">Samāgatā</hi> nāma siyā, guḷhatthā padasandhinā;</p>

<p rend="gathalast"><hi rend="bold">Vañcitā</hi>ññattha ruḷhena, yattha saddena vañcanā.</p>

<p rend="gatha1"><hi rend="bold">Ukkantā</hi>tibyavahita-ppayogā <pb ed="M" n="0.0052" /> mohakārinī;</p>

<p rend="gathalast">Siyā <hi rend="bold">pamussitā</hi> yassā, dubbodhatthā padāvali.</p>

<p rend="gatha1"><hi rend="bold">Samānarūpā’</hi>mukhyatthā-ropāhitapadā siyā;</p>

<p rend="gathalast"><hi rend="bold">Pharusā</hi> paccayādīhi, jātasaddā kathañcipi.</p>

<p rend="gatha1"><hi rend="bold">Saṅkhyātā</hi> nāma saṅkhyānaṃ, yattha byāmohakāraṇaṃ;</p>

<p rend="gathalast">Aññathā’bhāsate yattha, vākyattho sā <hi rend="bold">pakappitā</hi>.</p>

<p rend="gatha1">Sā <hi rend="bold">nāmantarikā</hi> yassā, nāme nānatthakappanā;</p>

<p rend="gathalast"><hi rend="bold">Nibhūtā’</hi>vaṭṭhitaññatthā, tulyatthasutihetuto.</p>

<p rend="gatha1"><hi rend="bold">Samānasaddā</hi> sā iṭṭha-saddapariyāyasādhitā;</p>

<p rend="gathalast"><hi rend="bold">Sammuḷhā</hi> mūḷhatāyeva, niddiṭṭhatthāpi sādhukaṃ.</p>

<p rend="gatha1">Yassā sambandhabāhulyā, nāmaṃ sā <hi rend="bold">pārihārikī</hi>;</p>

<p rend="gathalast"><hi rend="bold">Ekacchannā</hi> bhave byañjā-dheyyaṃ nissayagopanā.</p>

<p rend="gatha1">Sā bhave <hi rend="bold">ubhayacchannā,</hi> yassā ubhayagopanā;</p>

<p rend="gathalast"><hi rend="bold">Saṃkiṇṇā</hi> nāma sā yassā, nānālakkhaṇasaṅkaroti.</p>

<p rend="bodytext">Dosattepi cesaṃ sabbesaṃ ukkantādīsu dosabhāve nāropitabbā. Esā hi <note>manasoti (ka.)</note> ‘‘bahuguṇe paṇamati’’ccādinā <note>subodhālaṅkāra 44 gāthā</note> vākyasaṃkiṇṇanāmena na vuttā, pakappitā ca saṃsayadosaparihārena ‘‘yāte dutiyaṃ nilaya’’nti <note>subodhālaṅkāra 112 gāthā</note> ādinā niddiṭṭhā.</p>

<p rend="gatha1">‘‘Pabhavā’natavittiṇṇā, tavā’ṇā mahatī sati;</p>

<p rend="gathalast">Cirāya jayataṃ nātha, pahutaphalasādhanī’’ti.</p>

<p rend="unindented">Ayaṃ <hi rend="bold">samāgatā</hi>.</p>

<p rend="gatha1">‘‘Bhaddamevo’paseveyya, <pb ed="M" n="0.0063" /> vidhūtamadakibbisaṃ;</p>

<p rend="gathalast">Sampāpaye puraṃ khemaṃ, sa danto’ttanisevina’’nti.</p>

<p rend="unindented">Ayaṃ <hi rend="bold">vañcitā</hi>.</p>

<p rend="bodytext">Pamussitādayo tu lakkhaṇānusārena, tatthodāharaṇānusārena ca veditabbā.</p>

<p rend="bodytext">Evaṃ pubbācariyehi parikappitā paheḷikā ceti etāni <hi rend="bold">sabbāni ekantena</hi> niyamena <hi rend="bold">na madhurāni</hi> attharasassa vā saddarasassa vā kassaci abhāvena assāditabbāni na hontīti iminā kāraṇena <hi rend="bold">sissāna</hi>muppanno <hi rend="bold">khedo</hi>yeva <hi rend="bold">bhayaṃ</hi> tato tesaṃ khedato vā uppannabhayato mayā upekkhiyantīti sambandhanīyaṃ.</p>

<p rend="bodytext" n="33"><hi rend="paranum">33</hi><hi rend="dot">.</hi> Evaṃ sukaradukkaravasena duvidhattaṃ vatvā kavīnaṃ sāmatthiyappakāsane sappayojanayamakānañca, kīḷāvinodane sambādhaṭṭhānasammantane parabyāmohane cāti imesu sappayojanānañca paheḷikānamavacane kāraṇaṃ niddisati <hi rend="bold">‘‘yamaka’’</hi>miccādinā. <hi rend="bold">Taṃ yamakaṃ</hi> yathāvuttaṃ sukaradukkarādibhedaṃ yamakajātañca <hi rend="bold">paheḷi</hi> ca pubbācariyehi niddiṭṭhā samāgabhādikā paheḷikā ca <hi rend="bold">iti</hi> imāni <hi rend="bold">sabbāni ekantamadhurāni</hi> na iti assādetabbassa attharasassa, saddarasassa vā niyamato abhāvā ekantena amadhurāni, <hi rend="bold">iti</hi> iminā kāraṇena ca <hi rend="bold">sissakhedabhayā</hi> sissānaṃ asahanasaṅkhātāya asahanena jātāya vā bhītiyā ca mayā upekkhīyanti. Sissānaṃ khedoyeva bhayaṃ, sissakhedato uppannaṃ vā bhayaṃ, tatoti viggaho.</p>

<p rend="bodytext">Ettha paheḷikā evaṃ daṭṭhabbā –</p>

<p rend="gatha1">Samāgatā ca vañcitu-kkantā pamussitāpi ca;</p>

<p rend="gathalast">Samānarūpā pharusā, saṅkhyātā ca pakappitā.</p>

<p rend="gatha1">Athopi <pb ed="M" n="0.0064" /> nāmantarikā, nibhūtā ca paheḷikā;</p>

<p rend="gatha2">Atho samānasaddā ca, sammuḷhā pārihārikī;</p>

<p rend="gathalast">Ekacchannobhayacchannā, saṃkiṇṇāti ca soḷasāti.</p>

<p rend="bodytext">Tatridaṃ lakkhaṇaṃ –</p>

<p rend="gatha1"><hi rend="bold">Samāgatā</hi> nāma siyā, guḷhatthā padasandhinā;</p>

<p rend="gathalast"><hi rend="bold">Vañcitā</hi>ññattha ruḷhena, yattha saddena vañcanā.</p>

<p rend="gatha1"><hi rend="bold">Ukkantā</hi>tibyavahita-ppayogā mohakārinī;</p>

<p rend="gathalast">Siyā <hi rend="bold">pamussitā</hi> yassā, dubbodhatthā padāvali.</p>

<p rend="gatha1"><hi rend="bold">Samānarūpā’</hi>mukhyatthā-ropāhitapadā siyā;</p>

<p rend="gathalast"><hi rend="bold">Pharusā</hi> paccayādīhi, jātasaddā kathañcipi.</p>

<p rend="gatha1"><hi rend="bold">Saṅkhyātā</hi> nāma saṅkhyānaṃ, yattha byāmohakāraṇaṃ;</p>

<p rend="gathalast">Aññathā’bhāsate yattha, vākyattho sā <hi rend="bold">pakappitā</hi>.</p>

<p rend="gatha1">Sā <hi rend="bold">nāmantarikā</hi> yassā, nāme nānatthakappanā;</p>

<p rend="gathalast"><hi rend="bold">Nibhūtā’</hi>vaṭṭhitaññatthā, tulyatthasutihetuto.</p>

<p rend="gatha1"><hi rend="bold">Samānasaddā</hi> sā iṭṭha-saddapariyāyasādhitā;</p>

<p rend="gathalast"><hi rend="bold">Sammuḷhā</hi> mūḷhatāyeva, niddiṭṭhatthāpi sādhukaṃ.</p>

<p rend="gatha1">Yassā sambandhabāhulyā, nāmaṃ sā <hi rend="bold">pārihārikī</hi>;</p>

<p rend="gathalast"><hi rend="bold">Ekacchannā</hi> bhave byañjā-dheyyaṃ nissayagopanā.</p>

<p rend="gatha1">Sā bhave <hi rend="bold">ubhayacchannā,</hi> yassā ubhayagopanā;</p>

<p rend="gathalast"><hi rend="bold">Saṃkiṇṇā</hi> nāma sā yassā, nānālakkhaṇasaṅkaroti.</p>

<p rend="bodytext">Ayaṃ panettha attho – <hi rend="bold">padasandhinā</hi> padānaṃ sandhānato <hi rend="bold">guḷhatthā</hi> apākaṭatthā <hi rend="bold">samāgatā</hi> nāma siyā. <hi rend="bold">Guḷhatthā</hi>ti pasiddhānuvādena apasiddhā samāgatā vidhīyate. Ito parampi anuvādānuvādyabhāvo evaṃ veditabbo. <hi rend="bold">Yattha</hi> paheḷikāyaṃ <hi rend="bold">aññattha ruḷhena saddena</hi> aññasmiṃ atthe pasiddhena ruḷhisaddena vañcanā <hi rend="bold">vañcitā</hi> nāma siyā.</p>

<p rend="bodytext"><hi rend="bold">Atibyavahitappayogā</hi><pb ed="M" n="0.0065" /> atisayena antaritapayujjamānapadayuttā tatoyeva <hi rend="bold">mohakārinī</hi> sammohakārikā paheḷikā <hi rend="bold">ukkantā</hi> nāma. <hi rend="bold">Yassā</hi> paheḷikāya <hi rend="bold">padāvali</hi> padapanti <hi rend="bold">dubbodhatthā</hi> duranubodhābhidheyyā, sā <hi rend="bold">pamussitā</hi> nāma.</p>

<p rend="bodytext"><hi rend="bold">Amukhyatthāropāhitapadā</hi> appadhānatthe mukhyatthapakāsakasaddānaṃ kiñci sadhammaṃ nissāya āropanato upaṭṭhitapadayuttā <hi rend="bold">samānarūpā</hi> nāma siyā. <hi rend="bold">Paccayādīhi</hi> paccayādesādīhi <hi rend="bold">kathañcipi</hi> yena kenaci pakārena <hi rend="bold">jātasaddā</hi> nipphannasaddā <hi rend="bold">pharusā</hi> nāma.</p>

<p rend="bodytext"><hi rend="bold">Yattha</hi> yassaṃ paheḷikāyaṃ <hi rend="bold">saṅkhyānaṃ</hi> gaṇanaṃ vuttamapi byāmohakāraṇaṃ hoti, sā paheḷikā <hi rend="bold">saṅkhyātā nāma</hi> siyā. <hi rend="bold">Yattha</hi> yassaṃ paheḷikāyaṃ <hi rend="bold">vākyattho</hi> samudāyattho <hi rend="bold">aññathā</hi> aññena pakārena <hi rend="bold">ābhāsate</hi> viññāyate, <hi rend="bold">sā pakappitā</hi> nāma.</p>

<p rend="bodytext"><hi rend="bold">Yassā</hi> paheḷikāya <hi rend="bold">nāme</hi> payuttābhidhāne <hi rend="bold">nānatthakappanā</hi> vividhābhidheyyakappanā sambhavati, <hi rend="bold">sā</hi> paheḷikā <hi rend="bold">nāmantarikā</hi> nāma. <hi rend="bold">Tulyatthasutihetuto</hi> samānatthasaddānaṃ payogahetuyā <hi rend="bold">avaṭṭhitaññatthā</hi> patiṭṭhitaaññatthā hoti, sā <hi rend="bold">nibhūtā</hi> nāma.</p>

<p rend="bodytext">Yā paheḷikā <hi rend="bold">iṭṭhasaddapariyāyasādhitā</hi> icchitatthasaddassa vevacanehi nipphāditā hoti, <hi rend="bold">sā samānasaddā</hi> nāma. Sādhukaṃ <hi rend="bold">niddiṭṭhatthāpi</hi> dassitaatthayuttāpiyā <hi rend="bold">mūḷhatāyeva</hi> sammohabhāvatthaṃ eva bhavati, sā <hi rend="bold">sammuḷhā</hi> nāma.</p>

<p rend="bodytext"><hi rend="bold">Yassā</hi> paheḷikāya viracane <hi rend="bold">nāmaṃ</hi> dassiyamānaṃ nāmaṃ <hi rend="bold">sambandhabāhulyā</hi> sambandhassa bahulabhāvato bhavati, <hi rend="bold">sā pārihārikī</hi> nāma. <hi rend="bold">Yassā ādheyyaṃ byañja</hi> abhibyañjiya pakāsetvā <pb ed="M" n="0.0066" /><hi rend="bold">nissayagopanā</hi> ādhāragutti bhavati, sā <hi rend="bold">ekacchannā</hi> nāma.</p>

<p rend="bodytext"><hi rend="bold">Yassā</hi> payoge <hi rend="bold">ubhayagopanā</hi> ubhinnamādhārādheyyānaṃ gopanā bhavati, sā <hi rend="bold">ubhayacchannā</hi> nāma. <hi rend="bold">Yassā nānālakkhaṇasaṅkaro</hi> samāgatādinānāvidhalakkhaṇānaṃ saṅkaro hoti, sā <hi rend="bold">saṃkiṇṇā</hi> nāma siyā.</p>

<p rend="bodytext">Idāni samāgatādīnaṃ lakkhiyaṃ kamena evaṃ ñātabbaṃ –</p>

<p rend="gatha1">‘‘Pabhavā’natavittiṇṇā, tavā’ṇā mahatī satī;</p>

<p rend="gathalast">Cirāya jayataṃ nātha, pahutaphalasādhinī’’ti.</p>

<p rend="unindented">Ayaṃ <hi rend="bold">samāgatā</hi>.</p>

<p rend="bodytext"><hi rend="bold">Nātha tava</hi> pabhavato paṭṭhāya <hi rend="bold">natavittiṇṇā</hi> oṇatavasena patthaṭā, evaṃ sati nadī viya dissati. <hi rend="bold">Pabhava</hi> pakaṭṭhatta sobhāvanta. Bho <hi rend="bold">nātha tava</hi> tuyhaṃ <hi rend="bold">mahatī satī</hi> mahantī samānā <hi rend="bold">āṇā ānatavittiṇṇā</hi> attani natesu janesu patthaṭā <hi rend="bold">pahutaphalasādhinī</hi> bahulatthanipphādanī <hi rend="bold">cirāya</hi> cirakālaṃ <hi rend="bold">jayataṃ</hi> ukkaṃsabhāvena pavattatu. Ettha pabhavaānataitisandhinā attho guḷho.</p>

<p rend="gatha1">‘‘Bhaddamevo’paseveyya, vidhūtamadakibbisaṃ;</p>

<p rend="gathalast">Sampāpaye puraṃ khemaṃ, sa danto’ttanisevita’’nti.</p>

<p rend="unindented">Ayaṃ <hi rend="bold">vañcitā</hi>.</p>

<p rend="bodytext"><hi rend="bold">Vidhūtamadakibbisaṃ</hi> vināsitamadadosaṃ <hi rend="bold">bhaddameva</hi> mandapiya <note>pindapissa (ka.)</note> – bhaddajātikesu hatthīsu bhaddajātikahatthimeva upaseveyyāti vuttaṃ viya dissati. <hi rend="bold">Bhaddameva</hi> uttamapurisameva seveyyāti attho. Sevanaṃ kimatthanti ce? Hatthipakkhe <hi rend="bold">danto</hi> sikkhito <hi rend="bold">so</hi> hatthi <hi rend="bold">attanisevitaṃ</hi> attānaṃ bhajitaṃ janaṃ <hi rend="bold">khemaṃ</hi> nibbhayaṃ <hi rend="bold">puraṃ</hi> nagaraṃ sampāpeti. Purisapakkhe pana <pb ed="M" n="0.0067" /><hi rend="bold">danto</hi> damito <hi rend="bold">so</hi> ariyapuggalo <hi rend="bold">attanisevitaṃ</hi> attānamupasevitaṃ janaṃ <hi rend="bold">khemaṃ</hi> niddukkhaṃ <hi rend="bold">puraṃ</hi> nibbānapuraṃ pāpeti. Ettha kavicchitauttamatthato aññena hatthiatthe ruḷhena saddena vañcanā nāma.</p>

<p rend="gatha1">‘‘Bahuguṇe paṇamati, dujjanānaṃpyayaṃ jano;</p>

<p rend="gathalast">Hitaṃ pamudito niccaṃ, sugataṃ samanussara’’nti.</p>

<p rend="unindented">Ayaṃ <hi rend="bold">ukkantā</hi>. Imassattho upari āgamissati.</p>

<p rend="bodytext">Byākiṇṇadosatte satipi paheḷikāruḷhattā esā iṭṭhā. Vuttañhi ‘‘paheḷikāyamāruḷhā, na hi duṭṭhā kiliṭṭhatā’’ti. Iha sambandhīpadānaṃ aṭṭhānaṭṭhāpanena byavahitattaṃ hoti.</p>

<p rend="gatha1">‘‘Mukhaphullaṃ giṅgamakaṃ, niyuruggatthanunnataṃ;</p>

<p rend="gathalast">Paṭaccarī varaṃ poso, bhīruyā dhārayantiyā’’ti.</p>

<p rend="unindented">Ayaṃ <hi rend="bold">pamussitā</hi>.</p>

<p rend="bodytext"><hi rend="bold">Mukhaphullaṃ</hi> tilakādiṃ <hi rend="bold">giṅgamakaṃ</hi> evaṃnāmakaṃ pasādhanaṃ <hi rend="bold">niyuruggatthanunnataṃ</hi> niyuraṃ valayaṃ, uggatthanaṃ payodharapaṭaṃ, unnataṃ nalāṭapaṭādikaṃ, mukhato unnatābharaṇañca <hi rend="bold">dhārayantiyā bhīruyā</hi> itthiyā <hi rend="bold">paṭaccarī</hi> jiṇṇavatthanivāsī <hi rend="bold">poso</hi> puriso <hi rend="bold">varaṃ</hi> uttamo. Ettha bahupayogarahitehi saddehi racitattā atthassa duravabodhatā.</p>

<p rend="gatha1">‘‘Nava’ggaratanāna’smiṃ, dissanti ratanākare;</p>

<p rend="gathalast">Purisānettha aṭṭhannaṃ, aṭṭhā’sādhāraṇā’para’’nti.</p>

<p rend="unindented">Ayaṃ <hi rend="bold">samānarūpā</hi>.</p>

<p rend="bodytext">Asmiṃ ratanākare aggaratanāni nava dissanti, <hi rend="bold">ettha</hi> imesu ratanesu <hi rend="bold">aṭṭha</hi> ratanāni aṭṭhannaṃ purisānaṃ asādhāraṇāni, <hi rend="bold">aparaṃ</hi> ratanaṃ sādhāraṇaṃ. Imāni nava lokuttarāni cittīkatādiatthena ‘‘ratanānī’’ti ca tappabhavo sammāsambuddho <pb ed="M" n="0.0068" />‘‘ākaro’’ti ca kappitoti amukhyatthesu ratanādisaddānamāropanaṃ hoti.</p>

<p rend="gatha1">‘‘Vindanti devagandhabbā, himavantamahātale;</p>

<p rend="gathalast">Rasavante sare satta, na nāgāpi uposathā’’ti.</p>

<p rend="unindented">Ayaṃ <hi rend="bold">pharusā</hi>.</p>

<p rend="bodytext"><hi rend="bold">Himavantamahātale</hi> himālayassa matthake <hi rend="bold">rasavante</hi> sodake <hi rend="bold">satta sare</hi> anotattādike devagandhabbā <hi rend="bold">vindanti</hi> sevanti, uposathā nāgāpi na vindanti. Ayamaparattho. Himavantamahātale candaraṃsiyutte mahāpāsādatale <hi rend="bold">devagandhabbā</hi> kīḷamānā gandhabbā <hi rend="bold">rasavante</hi> madhuraguṇayutte <hi rend="bold">satta sare</hi> vīṇāya chajjādike satta sare vindanti, <hi rend="bold">nāgāpi</hi> ariyāpi <hi rend="bold">uposathāpi</hi> upavutthāpi <hi rend="bold">na vindanti</hi> nānubhavanti. Ettha dibbantīti <hi rend="bold">devā</hi>. Uposatho etesamatthīti <hi rend="bold">uposathā</hi>ti viggaho. Lakkhaṇakkamato pasiddhapacurapayogato aññadatthā yena kenaci lesena paccayādīnaṃ jātasaddassa atthitā.</p>

<p rend="gatha1">‘‘Gītasadde sarā dve dve, dve chajjaññatra chassarā;</p>

<p rend="gathalast">Pañcavaṇṇaṃ yathā cakkhu, chabbaṇṇā nāsikā tathā’’ti.</p>

<p rend="unindented">Ayaṃ <hi rend="bold">saṅkhyātā</hi>.</p>

<p rend="bodytext">Gītasadde sarā dve honti, <hi rend="bold">chajja’ññatra</hi> chajjato aññatra chajjaṃ vajjetvā usabho gandhāro majjhimo pañcamo dhevato nisādoti. Ettha yugaḷato dve dve <hi rend="bold">chassarā</hi> chasaravanto. Yathā cakkhu pañcavaṇṇaṃ hoti, <hi rend="bold">tathā</hi> evaṃ nāsikā chabbaṇṇā hoti, gītasadde īkāra<hi rend="bold">a</hi>kārasaradvayasabbhāvato ca chajjaṃ ṭhapetvā usabhādīsu sarānaṃ tividhattā ca ‘‘cakkhū’’ti sarabyañjanavasena pañcavaṇṇānaṃ sabbhāvato ca ‘‘nāsikā’’ti channaṃ sabbhāvato ca evaṃ vuttaṃ. Ettha vuttasaṅkhyāgītādisaddasanniṭṭhānato sammohakārinī hoti.</p>

<p rend="gatha1">‘‘Pātu <pb ed="M" n="0.0069" /> vo udito rājā, sirimā rattamaṇḍalo;</p>

<p rend="gathalast">Sakantigahanakkhatta-saṅghayutto sulakkhaṇo’’ti.</p>

<p rend="unindented">Ayaṃ <hi rend="bold">pakappitā</hi>.</p>

<p rend="bodytext"><hi rend="bold">Sirimā</hi> sirimanto <hi rend="bold">rattamaṇḍalo</hi> anurattajanapadamaṇḍalo, anurattaamaccamaṇḍalo vā <hi rend="bold">sakantigahanakkhattasaṅghayutto</hi> sakassa attano ante samīpe gahanehi aviraḷehi khattasaṅghehi khattiyasamūhehi yutto saṃyutto <hi rend="bold">sulakkhaṇo</hi> pasatthapurisalakkhaṇo <hi rend="bold">udito</hi> pasiddho <hi rend="bold">rājā</hi> narindo <hi rend="bold">vo</hi> tumhe <hi rend="bold">pātu</hi> rakkhatūti ayaṃ anadhippetattho. <hi rend="bold">Sirimā</hi> ‘‘lakkhiyā vāsaṭṭhānattā’’ti vuttattā sirimanto <hi rend="bold">rattamaṇḍalo</hi> uggamane rattamaṇḍalo <hi rend="bold">sakantigahanakkhattasaṅghayutto</hi> kantisahitehi gahanakkhattatāragaṇehi yutto <hi rend="bold">sulakkhaṇo</hi> suṭṭhu sasalakkhaṇo <hi rend="bold">udito</hi> uggato <hi rend="bold">rājā</hi> cando <hi rend="bold">vo</hi> tumhe <hi rend="bold">pātū</hi>ti ubhayapakkhassa sādhāraṇaguṇaguṇīpadapariggahena idha vākyatthassa aññathā dissamānatā hoti.</p>

<p rend="gatha1">‘‘Vuccatā’do isitye’ko, sumahantopakāravā;</p>

<p rend="gathalast">Sanātano ca na isi, na sakhā na sanātano’’ti.</p>

<p rend="unindented">Ayaṃ <hi rend="bold">nāmantarikā</hi>.</p>

<p rend="bodytext">Eko <hi rend="bold">ādo</hi> pubbe ‘‘isī’’ti vuccati, <hi rend="bold">sumahantopakāravā</hi> atimahantopakārasamannāgato <hi rend="bold">sanātano ca</hi> sassato ca hoti, tathāpi <hi rend="bold">na isi</hi> isi nāma na hoti, <hi rend="bold">na sakhā</hi> mittopi na hoti, <hi rend="bold">na sanātano</hi> sassatopi na hoti, ayaṃ gamyamānattho. <hi rend="bold">Sumahā</hi> atimahanto eko <hi rend="bold">ādo</hi> nāmādimhi isīti vuccati, <hi rend="bold">anto</hi> majjhe <hi rend="bold">pakāravā pa-</hi>kārena samannāgato, <hi rend="bold">sanātano ca</hi> sassato ca hoti, isipi nāma na hoti, mittopi na hoti, so <hi rend="bold">nātano</hi> tanaiti akkharadvayarahito <hi rend="bold">na</hi><pb ed="M" n="0.0070" /> hoti. Ādimajjhānaṃ vuttattā <hi rend="bold">ante</hi>ti ñāyati, <hi rend="bold">‘‘isipatanavihāro’’</hi>ti gahetabbaṃ. Tattha isipatananāmena isiādīnaṃ gamyamānatthattā nānatthakappanā hoti.</p>

<p rend="gatha1">‘‘Dhāvantaṃ udayā atthaṃ, muhuttaṃ na nivattati;</p>

<p rend="gathalast">Na candamaṇḍalaṃ etaṃ, nāpi ādiccamaṇḍala’’nti.</p>

<p rend="unindented">Ayaṃ <hi rend="bold">nibhūtā</hi>.</p>

<p rend="bodytext"><hi rend="bold">Udayā</hi> udayato pabhuti <hi rend="bold">atthaṃ</hi> yāva atthaṃ <hi rend="bold">dhāvantaṃ</hi> javantaṃ <hi rend="bold">muhuttaṃ</hi> muhuttakālaṃ <hi rend="bold">na nivattati</hi> na punāvattati. Etaṃ candamaṇḍalampi na hoti, ādiccamaṇḍalampi na hoti. <hi rend="bold">Udayā</hi> paṭisandhito <hi rend="bold">atthaṃ</hi> yāvacuti. <hi rend="bold">Dhāvanta</hi>nti āyukiccato āyucandādīnamatthānaṃ, tappakāsakasaddānañca tulyattā ettha patiṭṭhitacandādiatthantarānaṃ sambhavo.</p>

<p rend="gatha1">‘‘Deviṃ kittimahīnāmaṃ, kaḷāratthavhayaṃ puriṃ;</p>

<p rend="gathalast">Hitvā na sari so dhīro, karontopyu’yyamavhaya’’nti <note>karontomuttamavhayanti (ka.)</note>.</p>

<p rend="unindented">Ayaṃ <hi rend="bold">samānasaddā</hi>.</p>

<p rend="bodytext"><hi rend="bold">Kittimahīnāmaṃ</hi> kittimahīnaṃ dvinnaṃ nāmena samannāgataṃ <hi rend="bold">deviṃ</hi> aggamahesiṃ <hi rend="bold">kaḷāratthavhayaṃ puriṃ</hi> kaḷāraatthānaṃ dvinnaṃ nāmena samannāgataṃ puriṃ nagarañca so dhīro <hi rend="bold">hitvā</hi> pariccajitvā <hi rend="bold">uyyamavhayaṃ</hi> uyyamanāmena samannāgataṃ karonto api <hi rend="bold">na sari</hi> sampattiṃ nānusari, yasodharādeviñca kapilavatthupuriñca hitvā vīriyasaṅkhātapadhānaṃ karonto mahāsatto sampattiṃ na sari, etthābhimata<hi rend="bold">yasodharā</hi>disaddānaṃ pariyāyehi <hi rend="bold">kittimahī</hi>saddādīhi racitatā.</p>

<p rend="gatha1">‘‘Catuddisāmukhā bandhā, cattāro sindhavā sayaṃ;</p>

<p rend="gathalast">Paribhuñjanti nikkhittaṃ, tiṇaṃ majjhe yathāsukha’’nti.</p>

<p rend="unindented">Ayaṃ <hi rend="bold">sammuḷhā</hi>.</p>

<p rend="bodytext"><hi rend="bold">Sindhavā</hi><pb ed="M" n="0.0071" /> cattāro assā <hi rend="bold">catuddisāmukhā</hi> yathā catuddisāsammukhā honti, tathā <hi rend="bold">bandhā</hi> majjhe nikkhittaṃ tiṇaṃ sayaṃ yathāsukhaṃ paribhuñjanti, aññamaññaṃ piṭṭhiṃ katvā bandhā viya khāyati, te pana sammukhaṃ katvā bandhā honti. Ettha ‘‘catuddisāmukhābandhā’’ti niddiṭṭhattā piṭṭhiṃ katvā bandhāti sammuḷhatā hoti.</p>

<p rend="gatha1">‘‘Jano jīvanajānanda-karabandhussa bhāsitaṃ;</p>

<p rend="gathalast">Sakkarontova pappoti, puññārikkhayagocare’’ti.</p>

<p rend="unindented">Ayaṃ <hi rend="bold">pārihārikī</hi>.</p>

<p rend="bodytext"><hi rend="bold">Jīvanajānandakarabandhussa</hi> jīvanato udakato jātānaṃ padumānaṃ ānandakarassa sūriyassa bandhussa sammāsambuddhassa <hi rend="bold">bhāsitaṃ</hi> vacanaṃ <hi rend="bold">sakkaronto</hi> pūjento jano <hi rend="bold">puññārikkhayagocare</hi> puññānaṃ paṭipakkhattā puññārisaṅkhātānaṃ akusalānaṃ khayassa nimittabhūtaṃ nibbānamārammaṇaṃ katvā uppanne maggaphale <hi rend="bold">pappoti</hi> pāpuṇāti. Ettha jīvanajānaṃ ānandakarassa bandhusseti ca, puññārīnaṃ khayanimittaṃ ārammaṇaṃ katvā pavatteti ca iminā buddho maggaphalā ca pārampariyena sambandhena vuttāti sambandhānaṃ bāhullabhāvo.</p>

<p rend="gatha1">‘‘Na gaṇhāti mahantampi, saddaṃ na ca vibhūsanaṃ;</p>

<p rend="gathalast">Catuppadassa kassāpi, kaṇṇoyaṃ na kilāphalo’’ti.</p>

<p rend="unindented">Ayaṃ <hi rend="bold">ekacchannā</hi>.</p>

<p rend="bodytext">Kassāpi catuppadassa kaṇṇo mahantampi saddaṃ na gaṇhāti, ārammaṇaṃ na karoti, vibhūsanampi na gaṇhāti. Tathāpi ayaṃ kaṇṇo aphalo na kila, saphalato nipphalo na hoti kira. Assakaṇṇo rukkho. Ettha kaṇṇoti ādheyyaṃ katvā tadādhārassa avacanato nissayagutti.</p>

<p rend="gatha1">‘‘Alaṅkaronto <pb ed="M" n="0.0072" /> bhuvanaṃ, sassiriko sadevakaṃ;</p>

<p rend="gathalast">Kasmiṃ sañjātasaṃvaddho, ko kena nupalimpatī’’ti.</p>

<p rend="unindented">Ayaṃ <hi rend="bold">ubhayacchannā</hi>.</p>

<p rend="bodytext">Sassiriko sadevakaṃ bhuvanaṃ alaṅkarontoti buddho viya khāyati. <hi rend="bold">Bhuvanaṃ</hi> bhuvanasaṅkhātaṃ <hi rend="bold">kaṃ</hi> jalaṃ sadā eva alaṅkaronto <hi rend="bold">sassiriko</hi> lakkhiyasamannāgato <hi rend="bold">kasmiṃ</hi> jale sañjātasaṃvaddho <hi rend="bold">ko</hi> kataro <hi rend="bold">kena</hi> jalena <hi rend="bold">na upalimpati</hi> na limpati. Padumoti visajjanaṃ. Padumo hi puṃnapuṃsakaliṅgo. Iha jalapadumānaṃ dvinnampi chāditattā ubhayacchannā nāma.</p>

<p rend="gatha1">‘‘Ādo soyeva yo ante, majjhimassādi majjhimo;</p>

<p rend="gathalast">Siddhantādīsu vattantaṃ, asaṅkhatapadaṃ vadā’’ti.</p>

<p rend="unindented">Ayaṃ <hi rend="bold">saṃkiṇṇā</hi>.</p>

<p rend="bodytext"><hi rend="bold">Ante</hi> avasāne yo hoti, ādopi soyeva hoti, majjhimassa ādibhūto majjhimo eva hoti, <hi rend="bold">siddhaṃ</hi> nipphannaṃ <hi rend="bold">tādīsu</hi> ariyesu vattantaṃ asaṅkhatapadaṃ <hi rend="bold">vada</hi> kathehīti ayamaparattho. <hi rend="bold">Ādo</hi> ādimhi <hi rend="bold">soyeva</hi> sakāro eva <hi rend="bold">ante</hi> pariyosāne <hi rend="bold">yo</hi> yakāroyeva, <hi rend="bold">majjhimo</hi> majjhimavaṇṇo <hi rend="bold">majjhimassa</hi> saddassa <hi rend="bold">ādi</hi> makāro, <hi rend="bold">siddhantādīsu</hi> matasamayakālādīsu vattantaṃ vācakabhāvena pavattantaṃ <hi rend="bold">asaṅkhatapadaṃ</hi> saṅkhatato aññattā asaṅkhatabhūtaṃ paññattiṃ <hi rend="bold">vada</hi> kathehīti. Samayasaddo hi nāmapaññatti. Ettha <hi rend="bold">siddhanta</hi>saddena <hi rend="bold">ādi</hi>saddassa saṅgahitattā tādiattho labbhatīti atthassa guḷhatāya samāgatālakkhaṇena ca ‘‘so’’ti ‘‘yo’’ti ‘‘asaṅkhatapada’’nti aññattharuḷhasaddena vañcitattā vañcitālakkhaṇena ca <hi rend="bold">samaya</hi>sadde nānatthakappanato nāmantarikālakkhaṇena cāti tīhipi lakkhaṇehi missitoti. Sesesupi saṃkiṇṇattaṃ evameva <pb ed="M" n="0.0073" /> veditabbaṃ. Tattha tattha vuttalakkhaṇānusāreneva samāgatādīnaṃ anvatthasaññatā veditabbā.</p>

<p rend="hangnum" n="34"><hi rend="paranum">34</hi><hi rend="dot">.</hi></p>

<p rend="gatha1"><hi rend="bold">Desakālakalāloka-ñāyāgamavirodhi yaṃ;</hi></p>

<p rend="gathalast"><hi rend="bold">Taṃ virodhipadaṃ ce’ta-mudāharaṇato phuṭaṃ</hi>.</p>

<p rend="bodytext" n="34"><hi rend="paranum">34</hi><hi rend="dot">.</hi><hi rend="bold">‘‘Desi’’</hi>ccādi. <hi rend="bold">Deso</hi> thalajaladesādi. <hi rend="bold">Kālo</hi> rattindivo. <hi rend="bold">Kalā</hi> naccagītādayo. <hi rend="bold">Loko</hi> carācarabhūtappavatti. <hi rend="bold">Ñāyo</hi> yutti. <hi rend="bold">Āgamo</hi> idha buddhavacanaṃ. Aññattha tu sutidhammasaṃhitā, te ca. Tehi virodho assa atthīti <hi rend="bold">desa…pe… virodhi</hi>. Yanti anuvaditvā. <hi rend="bold">Taṃ virodhipada</hi>nti vidhīyate. <hi rend="bold">Etañca</hi> padaṃ <hi rend="bold">udāharaṇato</hi> lakkhiyato <hi rend="bold">phuṭaṃ</hi> pākaṭaṃ. Yato jalajādīnaṃ thalādīsu pātubhāvādi, ratyādīsu sambhavantānaṃ kusumādīnaṃ divādīsu sambhavo ca, ‘‘naccagītādicatusaṭṭhiyā kalāsu bhinnachajjo nāma sattasaro’’tiādinā kalāsatthābhihitalakkhaṇātikkamavirodho ca, ‘‘aggisītalo, nissāro khadiro’’tiādinā lokasīmātikkamo ca, vuttāyapā’naruppattasamuppattiyā middhassa rūpabhāvāpādanādiñāyavirodho ca, yathāsakamāgamena virodho ca sukhena ca sakkā pākaṭattā viññātuṃ, tato sabbametaṃ nodāhaṭanti adhippāyo.</p>

<p rend="bodytext" n="34"><hi rend="paranum">34</hi><hi rend="dot">.</hi> Evaṃ yamakapaheḷikānamadassane kāraṇaṃ vatvā idāni uddesakkamena sampattavirodhidosaṃ <hi rend="bold">‘‘desakāli’’</hi>ccādinā vadati. <hi rend="bold">Yaṃ</hi> padaṃ <hi rend="bold">deso</hi> thalajalapabbatādi. <hi rend="bold">Kālo</hi> rattindivo hemantādivasena tividho, vasantādivasena chabbidho. <hi rend="bold">Kalā</hi> naccagītādicatusaṭṭhi. <hi rend="bold">Loko</hi> thāvarajaṅgamabhūtapavattisaṅkhāto. <hi rend="bold">Ñāyo</hi> yutti. <hi rend="bold">Āgamo</hi> iha buddhavacanaṃ, aññattha pana sutidhammasaṃhito ca. Tehi virodho assa atthīti <hi rend="bold">desa…pe… virodhi. Taṃ virodhipadaṃ</hi> nāma. <pb ed="M" n="0.0074" /><hi rend="bold">Etaṃ</hi> virodhipadaṃ <hi rend="bold">udāharaṇato</hi> lakkhiyato <hi rend="bold">phuṭaṃ</hi> paribyattaṃ. Vassikajātisumanādīnaṃ jalajādibhāvo ca, padumakumudādīnaṃ thalajādibhāvo ca, rattiādīsu labbhamānānaṃ kumudādīnaṃ divādīsu sambhavo ca, naccagītādicatusaṭṭhiyā kalāsu ‘‘chajjo usabho gandhāro majjhimo pañcamo dhevato nisādo’’ti dassitasattasarānamekadesassa chajjassa bhinnasattasaro chajjo nāmāti samudāyavasena vohārakaraṇādīhi satthāgatataṃ, lakkhaṇātikkamañca, ‘‘aggi sītalo, candanaṃ uṇhaṃ, khadirarukkho nissāro, eraṇḍo sasāro’’ iccādinā lokamariyādātikkamo ca, middhassa arūpabhāvupapattiyā vuttāyapi rūpabhāvasādhanasadisayuttivirodhikathanañca, yathāsakamāgamamatikkamma kathanañcāti sabbesaṃ viruddhasabhāvassa pākaṭattā udāharaṇaṃ na dassayissāmāti adhippāyo. Imesameva desādivirodhīnamaviruddhattaṃ ettheva virodhipadadosaparihāre ‘‘bodhisattappabhāvenā’’ticcādinā dissati. Desa…pe… gamehi virodho, so assa atthīti desa…pe… virodhi. Nindāyaṃ ayamassatthīti vivacchitā.</p>

<p rend="hangnum" n="35"><hi rend="paranum">35</hi><hi rend="dot">.</hi></p>

<p rend="gatha1"><hi rend="bold">Ya’dappatīta’mānīya, vattabbaṃ neyyamāhu taṃ;</hi></p>

<p rend="gathalast"><hi rend="bold">Yathā sabbāpi dhavalā, disā rocanti rattiyaṃ</hi>.</p>

<p rend="bodytext" n="35"><hi rend="paranum">35</hi><hi rend="dot">.</hi><hi rend="bold">‘‘Ya’’</hi>miccādi. <hi rend="bold">Appatītaṃ</hi> saddato, atthato vā anadhigataṃ nahyaññathāvagamo ganthantarābhāvato. Vakkhati hi ‘‘dullabhāvagatī sadda-sāmatthiyavilaṅghinī’’ti. Yaṃ kiñci padaṃ samānīya ānetvā vattabbaṃ, taṃ neyyamāhu. <hi rend="bold">Yathe</hi>tyudāharati. <hi rend="bold">Sabbāpi</hi> sakalāpi <hi rend="bold">disā</hi> pubbadisādayo dasa disā <hi rend="bold">rattiyaṃ</hi> rajanyaṃ <hi rend="bold">dhavalā</hi> ujjalā <hi rend="bold">rocanti</hi> dippantīti ettake niddiṭṭhe candamarīcino ettha neyyattaṃ.</p>

<p rend="bodytext" n="35"><hi rend="paranum">35</hi><hi rend="dot">.</hi> Idāni neyyadosamudāharati <hi rend="bold">‘‘ya’’</hi>miccādinā. <hi rend="bold">Yaṃ</hi> padaṃ <hi rend="bold">appatītaṃ</hi> padantarena, tenābhihitatthena vā ‘‘imassatthoya’’miti <pb ed="M" n="0.0075" /> aviññātaṃ ānīya vattabbaṃ, tatoyeva padantaramānīya vattabbaṃ hoti, <hi rend="bold">taṃ neyyamāhu</hi> ‘‘neyyadoso’’ti porāṇā āhu. <hi rend="bold">Yathā</hi> tatthodāharaṇamīdisaṃ ‘‘sabbāpi dhavalā disā rocanti rattiya’’nti. <hi rend="bold">Sabbāpi disā</hi> pubbadakkhiṇādayo dasa disā <hi rend="bold">dhavalā</hi> setā <hi rend="bold">rattiyaṃ</hi> rajanyaṃ <hi rend="bold">rocanti</hi> dippanti. Ettha disāya visesanaṃ dhavalaguṇaṃ kelāsakūṭasudhābhitticandaraṃsiādīsu kuto sañjātamiti anicchitattā aññanivattanatthaṃ candakiraṇādivācakapadaṃ ānetvā dhavalatā imineti vattabbattā <hi rend="bold">dhavala</hi> padaṃ neyyadosena duṭṭhaṃ hoti. Patītaṃ viññātaṃ, na patītaṃ <hi rend="bold">appatītaṃ</hi>. Ettha <hi rend="bold">a</hi>kāro pasajjapaṭisedhe.</p>

<p rend="hangnum" n="36"><hi rend="paranum">36</hi><hi rend="dot">.</hi></p>

<p rend="gatha1"><hi rend="bold">Nedisaṃ bahu maññanti, sabbe sabbattha viññuno;</hi></p>

<p rend="gathalast"><hi rend="bold">Dullabhā’vagatī sadda-sāmatthiyavilaṅghinī</hi>.</p>

<p rend="bodytext" n="36"><hi rend="paranum">36</hi><hi rend="dot">.</hi> Appatītaṃ nicchanti viññūti dassetumāha <hi rend="bold">‘‘ne’’</hi>tiādi. <hi rend="bold">Īdisaṃ</hi> anantare vuttappakāraṃ neyyaṃ sabbepi <hi rend="bold">viññuno</hi> ñeyyavidū <hi rend="bold">sabbattha</hi> gajjādike <hi rend="bold">na bahu mañña</hi>nti na sambhāventi nappayujjanti. Kiṃ na bahumaññantīti ce āha <hi rend="bold">‘‘dullabhā’’</hi>tiādi. Tathā hi <hi rend="bold">avagatī</hi> atthāvagamo <hi rend="bold">saddaṃ</hi> vācakaṃ, <hi rend="bold">sāmatthiyañca</hi> ñāyaṃ <hi rend="bold">vilaṅghayati</hi> cajati anupadassanatoti <hi rend="bold">saddasāmatthiyavilaṅghinī dullabhā na</hi> labhyate. Ñāyopattho vā saddopattho vā yottho na hoti. So nappatīyate yathā manasi avaṭṭhitamattenāti attho. Tasmā saddato, atthato vā patītabbamaneyyaṃ, tabbiparītaṃ neyyanti viññeyyaṃ.</p>

<p rend="bodytext" n="36"><hi rend="paranum">36</hi><hi rend="dot">.</hi> Imaṃ appatītapadaṃ viññūhi nābhimatanti dassento āha <hi rend="bold">‘‘nedisa’’</hi>miccādi. <hi rend="bold">Īdisaṃ</hi> yathāvuttappakāraṃ neyyaṃ <hi rend="bold">sabbe viññuno sabbattha</hi> gajjapajjādike <hi rend="bold">na bahu maññanti</hi> na sambhāventi nappayojenti. <hi rend="bold">Avagatī</hi> atthāvabodho <hi rend="bold">saddasāmatthiyavilaṅghinī</hi><pb ed="M" n="0.0076" /> saddasaṅkhātavācakañca sāmatthiyasaṅkhātañāyañca atikkamma pavattinī <hi rend="bold">dullabhā</hi> tādisapayogābhāvato dullabhā hoti. Yo attho saddāgato, ñāyāgato vā na hoti, so kattuno manasi patiṭṭhitamattena patīto na hotīti taṃ padaṃ neyyadosamiti sabbe kavino pariharantīti adhippāyo. Bahumānaṃ karontīti vākye bahumaññantīti nāmadhātu. Saddasāmatthiyaṃ vilaṅghayati sīlenāti <hi rend="bold">saddasāmatthiyavilaṅghinī</hi>.</p>

<p rend="hangnum" n="37"><hi rend="paranum">37</hi><hi rend="dot">.</hi></p>

<p rend="gatha1"><hi rend="bold">Siyā visesanāpekkhaṃ,</hi></p>

<p rend="gatha2"><hi rend="bold">Yaṃ taṃ patvā visesanaṃ;</hi></p>

<p rend="gatha3"><hi rend="bold">Sātthakaṃ taṃ yathā taṃ so,</hi></p>

<p rend="gathalast"><hi rend="bold">Bhiyyo passati cakkhunā</hi>.</p>

<p rend="bodytext" n="37"><hi rend="paranum">37</hi><hi rend="dot">.</hi><hi rend="bold">‘‘Siyā’’</hi>iccādi. <hi rend="bold">Yaṃ</hi> padaṃ visesanaṃ patvā atthena saha vattatīti <hi rend="bold">sātthakaṃ</hi>. Nibbisesanantu vuttatthameva hoti. <hi rend="bold">Taṃ visesanāpekkhaṃ</hi> siyā. <hi rend="bold">‘‘Taṃ yathe’’</hi>tyādinā udāharati. ‘‘Passatī’’ti vutte ‘‘cakkhunā’’ti labbhateva.</p>

<p rend="bodytext" n="37"><hi rend="paranum">37</hi><hi rend="dot">.</hi><hi rend="bold">‘‘Siyā’’</hi>miccādi. <hi rend="bold">Yaṃ</hi> padaṃ visesanaṃ patvā <hi rend="bold">sātthakaṃ</hi> atthasahitaṃ, tadabhāve niratthakaṃ hoti, <hi rend="bold">taṃ visesanāpekkhaṃ</hi> nāma siyā. <hi rend="bold">Taṃ yathā</hi> tassodāharaṇamevaṃ ‘‘taṃ so bhiyyo passati cakkhunā’’ti. <hi rend="bold">So</hi> puriso <hi rend="bold">taṃ</hi> purisaṃ <hi rend="bold">bhiyyo</hi> yebhuyyasā cakkhunā passati. Ettha ‘‘passatī’’ti vutteyeva ‘‘cakkhunā’’ti ñāyati. <hi rend="bold">Cakkhunā</hi>ti visesyapadaṃ visesanaṃ laddhāva sātthakaṃ hoti. Visesane apekkhā assāti ca, saha atthena vattamānaṃ sātthakamiti ca samāso.</p>

<p rend="hangnum" n="38"><hi rend="paranum">38</hi><hi rend="dot">.</hi></p>

<p rend="gatha1"><hi rend="bold">Hīnaṃ kare visesyaṃ yaṃ, taṃ hīnatthaṃ bhave yathā;</hi></p>

<p rend="gathalast"><hi rend="bold">Nippabhīkatakhajjoto, samudeti divākaro</hi>.</p>

<p rend="bodytext" n="38"><hi rend="paranum">38</hi><hi rend="dot">.</hi><hi rend="bold">‘‘Hīna’’</hi>miccādi <pb ed="M" n="0.0077" />. <hi rend="bold">Yaṃ</hi> visesanapadaṃ <hi rend="bold">visesyaṃ</hi> visesitabbaṃ <hi rend="bold">hīnaṃ</hi> lāmakaṃ <hi rend="bold">kare</hi> kareyya, <hi rend="bold">taṃ</hi> visesanapadaṃ <hi rend="bold">hīnatthaṃ</hi> hīno attho yassa taṃ hīnatthaṃ nāma bhaveyya. <hi rend="bold">‘‘Yathā’’</hi>ityādinā udāharati. Nippabhīkato khajjoto yena so <hi rend="bold">divākaro</hi> pabhākaro <hi rend="bold">samudeti</hi> upagacchatīti. Ettha khajjotappabhāpaharaṇe na thuti divākarassāti.</p>

<p rend="bodytext" n="38"><hi rend="paranum">38</hi><hi rend="dot">.</hi><hi rend="bold">‘‘Hīnaṃ kare’’</hi>ccādi. <hi rend="bold">Yaṃ</hi> padaṃ visesyaṃ hīnaṃ karoti, taṃ hīnatthaṃ bhave. Yathā tatthodāharaṇamevaṃ ‘‘nippabhīkatakhajjoto, samudeti divākaro’’ti. Pabhārahitakatā khajjotā yena so <hi rend="bold">divākaro</hi> sūriyo <hi rend="bold">samudeti</hi> uggacchati. ‘‘Nippabhīkatakhajjoto’’ti iminā visesanena lāmakālokaladdhayuttassa khajjopanakassa abhibhavanappakāsanaṃ sahassaraṃsino nindāyeva, na thutīti visesyaṃ hīnatthaṃ hoti. Hīno attho yasseti ca, natthi pabhā etesanti ca, nippabhā katāti ca, nippabhīkatā khajjotā yenāti ca viggaho.</p>

<p rend="hangnum" n="39"><hi rend="paranum">39</hi><hi rend="dot">.</hi></p>

<p rend="gatha1"><hi rend="bold">Pādapūraṇamattaṃ yaṃ, anatthamiti taṃ mataṃ;</hi></p>

<p rend="gathalast"><hi rend="bold">Yathā hi vande buddhassa, pādapaṅkeruhampica</hi>.</p>

<p rend="bodytext" n="39"><hi rend="paranum">39</hi><hi rend="dot">.</hi><hi rend="bold">Hi api ca</hi>saddānaṃ pādapūraṇamattattā anatthakattaṃ. Visesanavisesyapadadoso.</p>

<p rend="bodytext" n="39"><hi rend="paranum">39</hi><hi rend="dot">.</hi><hi rend="bold">‘‘Pādapūraṇi’’</hi>ccādi. <hi rend="bold">Yaṃ</hi> padaṃ <hi rend="bold">pādapūraṇamattaṃ</hi> catutthaṃsasaṅkhātassa pādassa pūraṇamattameva hoti, <hi rend="bold">taṃ anatthamiti mataṃ</hi> ñātaṃ. <hi rend="bold">Yathā</hi>saddo vuttattho. Buddhassa <hi rend="bold">pādapaṅkeruhaṃ</hi> pādambujaṃ vandeti. Ettha <hi rend="bold">hi apicā</hi>ti imesaṃ samattanādiatthesu appavattito kevalaṃ pādapūraṇamattato anatthakattaṃ. <hi rend="bold">Matta</hi>saddo avadhāraṇe. Visesanavisesyapadadoso.</p>

<p rend="centre">Padadosaniddesavaṇṇanā niṭṭhitā.</p>

<p rend="subhead">Vākyadosaniddesavaṇṇanā</p>

<p rend="hangnum" n="40"><hi rend="paranum">40</hi><hi rend="dot">.</hi></p>

<p rend="gatha1"><hi rend="bold">Saddato atthato vuttaṃ, yattha bhiyyopi vuccati;</hi></p>

<p rend="gathalast"><hi rend="bold">Tamekatthaṃ yathā’bhāti, vāridovārido ayaṃ</hi>.</p>

<p rend="bodytext" n="40"><hi rend="paranum">40</hi><hi rend="dot">.</hi><hi rend="bold">‘‘Saddato’’</hi>iccādi. <hi rend="bold">Saddato</hi> vācakena tasmiṃyevatthe tasseva saddassa puna payogato <hi rend="bold">atthato</hi> abhidheyyena pubbapaṭipādikasseva vatthussāvisesena puna paṭipādanato <hi rend="bold">vuttaṃ</hi> payuttaṃ yaṃ padattharūpaṃ <hi rend="bold">yattha</hi> yasmiṃ vākye <hi rend="bold">bhiyyopi vuccati</hi> punapi payujjate, tamekatthanti anuvaditvā <hi rend="bold">‘‘yathe’’</hi>ccādinā vidhīyate. Vāriṃ dadātīti <hi rend="bold">vārido</hi>. Ayaṃ <hi rend="bold">vārido</hi> megho <hi rend="bold">ābhāti</hi> dippatīti. Jaladānamattāpekkhāya idaṃ saddato ekatthaṃ.</p>

<p rend="bodytext" n="40"><hi rend="paranum">40</hi><hi rend="dot">.</hi> Idāni uddiṭṭhakkamena vākyadosaṃ niddisati <hi rend="bold">‘‘saddato’’</hi>ccādinā. <hi rend="bold">Saddato</hi> vācakena <hi rend="bold">atthato</hi> abhidheyyena <hi rend="bold">vuttaṃ</hi> payuttaṃ yaṃ padattharūpaṃ <hi rend="bold">yattha</hi> yasmiṃ vākye <hi rend="bold">bhiyyopi</hi> punapi <hi rend="bold">vuccati</hi> yujjate, <hi rend="bold">taṃ</hi> vākyaṃ <hi rend="bold">ekatthaṃ</hi> nāma doso. Udāharaṇaṃ <hi rend="bold">‘‘yathi’’</hi>ccādi. <hi rend="bold">Vārido</hi> jaladāyako <hi rend="bold">ayaṃ vārido</hi> megho <hi rend="bold">ābhāti</hi> dippati. Sampattisādhakaṃ ‘‘jaladāyako’’ccādivisesanaṃ vinā jaladānamattassa vuttattā saddato ekatthaṃ nāma hoti.</p>

<p rend="centre">Yathā ca</p>

<p rend="hangnum" n="41"><hi rend="paranum">41</hi><hi rend="dot">.</hi></p>

<p rend="gatha1"><hi rend="bold">Titthiyaṅkurabījāni, jahaṃ diṭṭhigatāni’ha;</hi></p>

<p rend="gathalast"><hi rend="bold">Pasādeti pasanne so, mahāmuni mahājane</hi>.</p>

<p rend="bodytext" n="41"><hi rend="paranum">41</hi><hi rend="dot">.</hi> Titthiyasaṅkhātānaṃ aṅkurānaṃ <hi rend="bold">bījāni</hi> uppattihetubhūtāni <hi rend="bold">diṭṭhigatāni</hi> dvāsaṭṭhi diṭṭhiyo <hi rend="bold">jahaṃ</hi> jahanto dūrīkaronto <hi rend="bold">so mahāmuni</hi> sammāsambuddho <hi rend="bold">iha</hi> loke attani <hi rend="bold">pasanne</hi> pasādabahule mahājane pasādetīti aparamudāharaṇaṃ. <pb ed="M" n="0.0079" /> Pasādasaṅkhātassa atthassa <hi rend="bold">‘‘pasanne pasādetī’’</hi>ti vuttattā idamatthato ekatthaṃ.</p>

<p rend="bodytext" n="41"><hi rend="paranum">41</hi><hi rend="dot">.</hi><hi rend="bold">‘‘Titthiyi’’</hi>ccādi. So mahāmuni <hi rend="bold">titthiyaṅkurabījāni</hi> titthiyasaṅkhātānaṃ aṅkurānaṃ uppattikāraṇabhūtāni <hi rend="bold">diṭṭhigatāni</hi> sassatādibhedabhinnā dvāsaṭṭhidiṭṭhiyo <hi rend="bold">jahaṃ</hi> jahanto apanento <hi rend="bold">iha</hi> loke <hi rend="bold">pasanne</hi> attani pasanne <hi rend="bold">mahājane</hi> pasādeti. <hi rend="bold">Pasanna</hi>saddena vuttappasādasaṅkhātassa atthassa <hi rend="bold">pasādetī</hi>ti kriyāpadenapi vuttattā sadde bhinnepi atthato ekanti atthato ekatthassudāharaṇaṃ. Titthiyā eva aṅkurāni, tesaṃ bījāni, diṭṭhīsu gatāni, diṭṭhiyo eva gatānīti vā viggaho.</p>

<p rend="hangnum" n="42"><hi rend="paranum">42</hi><hi rend="dot">.</hi></p>

<p rend="gatha1"><hi rend="bold">Āraddhakkamavicchedā, bhaggarīti bhave yathā;</hi></p>

<p rend="gathalast"><hi rend="bold">Kāpi paññā, kopi guṇo, pakatīpi aho tava</hi>.</p>

<p rend="bodytext" n="42"><hi rend="paranum">42</hi><hi rend="dot">.</hi><hi rend="bold">Āraddho</hi> vattumupakkamanto, <hi rend="bold">kamo</hi> vacanapaṭipāṭi. Tassa <hi rend="bold">vicchedo</hi> bhaṅgo, tato. <hi rend="bold">‘‘Yathe’’</hi>tiādinā udāharati. Avuttassapi pasādavasā ajjhāhāroti. Mahāmuni <hi rend="bold">tava</hi> te <hi rend="bold">paññā kāpi</hi> sātisayattā aniddhāritaṃ sabhāvavisesā kāciyeva, aho pavattamānāyapi vasabhāvassāniddhāritattā acchariyanti attho. Ettha <hi rend="bold">kāpi kopī</hi>ti sabbanāmapadakkamassa <hi rend="bold">pakatī</hi>ti ettha vicchinnattā bhaggarīti.</p>

<p rend="bodytext" n="42"><hi rend="paranum">42</hi><hi rend="dot">.</hi><hi rend="bold">‘‘Āraddhakkami’’</hi>ccādi. <hi rend="bold">Āraddhakkamavicchedā</hi> vatthumāraddhapadakkamassa vicchedahetu <hi rend="bold">bhaggarīti bhave</hi> bhaggarītivākyadoso bhavati. Udāharati <hi rend="bold">‘‘yathi’’</hi>ccādi. Mahāmuni <hi rend="bold">tava</hi> tuyhaṃ <hi rend="bold">paññā</hi> sātisayabhūtā paññā <hi rend="bold">kāpi</hi> vacanavisayātikkantattā kāpiyeva. <hi rend="bold">Guṇo</hi> sīlasamādhiādianaññasādhāraṇaguṇasamūho <hi rend="bold">kopi</hi> pamāṇapariggahassa kenaci <pb ed="M" n="0.0080" /> lesenapi kattumasakkuṇeyyattā kopiyeva. <hi rend="bold">Pakatīpi</hi> acinteyyabhūtā pakatīpi evameva <hi rend="bold">aho</hi> vijjamānānaṃyeva paññādīnaṃ sabhāvāvabodhassa dukkaratā acchariyā. <hi rend="bold">Kāpi kopī</hi>ti padakkamassa <hi rend="bold">‘‘pakatī’’</hi>ti ettha suññattā rītibhaṅgo. Āraddhoyeva kamo, tassa vicchedo, bhaggā rīti assa, ettha vāti viggaho.</p>

<p rend="hangnum" n="43"><hi rend="paranum">43</hi><hi rend="dot">.</hi></p>

<p rend="gatha1"><hi rend="bold">Padānaṃ dubbinikkhepā, byāmoho yattha jāyati;</hi></p>

<p rend="gathalast"><hi rend="bold">Taṃ byākiṇṇanti viññeyyaṃ, tadudāharaṇaṃ yathā</hi>.</p>

<p rend="bodytext" n="43"><hi rend="paranum">43</hi><hi rend="dot">.</hi><hi rend="bold">‘‘Padāna’’</hi>miccādi. <hi rend="bold">Yattha</hi> yasmiṃ vākye <hi rend="bold">padānaṃ</hi> syādyantākhyātikānaṃ <hi rend="bold">dubbinikkhepā</hi> duṭṭhapanato <hi rend="bold">byāmoho</hi> saṃmuḷhatā <hi rend="bold">jāyati</hi> uppajjati, <hi rend="bold">taṃ</hi> vākyaṃ byākiṇṇanti <hi rend="bold">viññeyyaṃ</hi> ñātabbaṃ. <hi rend="bold">Tassa</hi> byākiṇṇassa <hi rend="bold">udāharaṇaṃ</hi> lakkhiyaṃ <hi rend="bold">‘‘yathe’’</hi>ti dasseti. Yathā idaṃ, tathā aññampīti attho.</p>

<p rend="bodytext" n="43"><hi rend="paranum">43</hi><hi rend="dot">.</hi><hi rend="bold">‘‘Padāni’’</hi>ccādi. <hi rend="bold">Padānaṃ</hi> syādyantatyādyantapadānaṃ <hi rend="bold">dubbinikkhepā</hi> duṭṭhapanato <hi rend="bold">yattha</hi> vākye <hi rend="bold">byāmoho</hi> saṃmoho jāyati, <hi rend="bold">taṃ</hi> byākiṇṇadosoti viññeyyaṃ. <hi rend="bold">Tadudāharaṇaṃ</hi> tassa byākiṇṇadosassa lakkhiyaṃ <hi rend="bold">yathā</hi> iminā vakkhamānanayena.</p>

<p rend="hangnum" n="44"><hi rend="paranum">44</hi><hi rend="dot">.</hi></p>

<p rend="gatha1"><hi rend="bold">Bahuguṇe paṇamati, dujjanānaṃ pyayaṃ jano;</hi></p>

<p rend="gathalast"><hi rend="bold">Hitaṃ pamudito niccaṃ, sugataṃ samanussaraṃ.</hi></p>

<p rend="bodytext" n="44"><hi rend="paranum">44</hi><hi rend="dot">.</hi> Bahuanantattā bahubhūte guṇe sīlādike <hi rend="bold">samanussaraṃ</hi> sammadeva uṭṭhāya samuṭṭhāya anussaranto guṇavisayasatiṃ paccupaṭṭhāpento teneva kāraṇena <hi rend="bold">pamudito</hi> haṭṭhapahaṭṭho <hi rend="bold">ayaṃ jano</hi> sabbopi loko <hi rend="bold">dujjanānaṃ</hi> sujanetarānampi devadattādīnaṃ <hi rend="bold">niccaṃ</hi> kālaṃ hitaṃ <hi rend="bold">sugataṃ</hi> sammāsambuddhaṃ <hi rend="bold">paṇamati</hi> namassatīti ayaṃ attho kavivañcito. Tattha ‘‘bahuguṇe paṇamatī’’tyādi byavahitapadappayogā moho jāyatīti byākiṇṇaṃ.</p>

<p rend="bodytext" n="44"><hi rend="paranum">44</hi><hi rend="dot">.</hi><hi rend="bold">‘‘Bahuguṇe’’</hi>ccādi. <pb ed="M" n="0.0081" /><hi rend="bold">Bahuguṇe</hi> anantattā bahubhūte sīlasamādhiādiguṇe <hi rend="bold">samanussaraṃ</hi> visesato anussaranto <hi rend="bold">pamudito</hi> tatoyeva pahaṭṭho ayaṃ jano sattanikāyo <hi rend="bold">dujjanānampi</hi> asappurisānampi <hi rend="bold">niccaṃ</hi> satataṃ <hi rend="bold">hitaṃ</hi> mittabhūtaṃ <hi rend="bold">sugataṃ</hi> sabbaññuṃ <hi rend="bold">paṇamati</hi> vandati. Ettha padānaṃ aṭṭhānapayogato byākiṇṇattaṃ padatthānusāreneva gamyate.</p>

<p rend="hangnum" n="45"><hi rend="paranum">45</hi><hi rend="dot">.</hi></p>

<p rend="gatha1"><hi rend="bold">Visiṭṭhavacanā’petaṃ, gāmmaṃ’tya’bhimataṃ yathā;</hi></p>

<p rend="gathalast"><hi rend="bold">Kaññe kāmayamānaṃ maṃ, na kāmayasi kiṃ nvi’daṃ</hi>.</p>

<p rend="bodytext" n="45"><hi rend="paranum">45</hi><hi rend="dot">.</hi> Visiṭṭhassa kassaci atthassa vacanato kathanato <hi rend="bold">apetaṃ</hi> pariccattaṃ. <hi rend="bold">Kaññe</hi>ityāmantanaṃ. Ahaṃ taṃ icchāmi, tādisaṃ maṃ tvaṃ kasmā nicchasi, idaṃ kiṃ nu iti gāmikajanavacanattā <hi rend="bold">‘‘kaññi’’</hi>ccādikaṃ gāmmaṃ.</p>

<p rend="bodytext" n="45"><hi rend="paranum">45</hi><hi rend="dot">.</hi><hi rend="bold">‘‘Visiṭṭhe’’</hi>ccādi. <hi rend="bold">Visiṭṭhavacanāpetaṃ</hi> piyabhūtena uttivisesena visesitabbassa kathanato parihīnaṃ vākyaṃ ‘‘gāmmadosa’’nti kavīhi abhimataṃ. Udāharati <hi rend="bold">‘‘yathi’’</hi>ccādi. <hi rend="bold">Kaññe</hi> he kaññe <hi rend="bold">kāmayamānaṃ maṃ</hi> tuvaṃ icchayamānaṃ maṃ <hi rend="bold">na kāmayasi</hi> tvaṃ na icchasi, idaṃ kiṃ nu. Īdise icchāvighāte vuccamāne evaṃ–</p>

<p rend="gatha1">‘‘Yācanā madīyā tava kāraṇāyaṃ,</p>

<p rend="gatha2">Dine dine nipphalataṃ upeti;</p>

<p rend="gatha3">Dakkho sadā māninimānabhaṅge,</p>

<p rend="gathalast">Sa manmathonyatra gato mato nu’’iti viya.</p>

<p rend="bodytext">Piyatthassa kathanābhāvato ‘‘kaññe’’tyādikaṃ vacanaṃ milakkhukānaṃ vacanattā <hi rend="bold">gāmmaṃ</hi>. Ettha <hi rend="bold">kaññā</hi>saddo dasavassikāya vattatīti niyamo natthi. Visiṭṭhassa atthassa vacanato apetanti vākyaṃ.</p>

<p rend="hangnum" n="46"><hi rend="paranum">46</hi><hi rend="dot">.</hi></p>

<p rend="gatha1"><hi rend="bold">Padasandhānato kiñci, duppatītikaraṃ bhave;</hi></p>

<p rend="gathalast"><hi rend="bold">Tampi gāmmaṃtya’bhimataṃ, yathā yābhavato piyā</hi>.</p>

<p rend="bodytext" n="46"><hi rend="paranum">46</hi><hi rend="dot">.</hi><hi rend="bold">‘‘Pade’’</hi>ccādi. <hi rend="bold">Padasandhānato</hi> pubbāparānaṃ padānaṃ sandhivasena yaṃ <hi rend="bold">kiñci</hi> vākyaṃ duṭṭhu asutisubhagaṃ patītimavabodhaṃ karotīti karaṃ bhave, <hi rend="bold">tampi</hi> yathāvuttaṃ gāmmantyabhimataṃ. <hi rend="bold">Yathā</hi>tyudāharati. Bhavato <hi rend="bold">yā</hi> kāci vanitā <hi rend="bold">piyā</hi> hotīti ekottho. <hi rend="bold">Yabha</hi> methune. Yabhanaṃ yābho. So vijjate yassa so <hi rend="bold">yābhavā</hi>. Tassa <hi rend="bold">yābhavato piyā</hi>ityapi bhavati.</p>

<p rend="bodytext" n="46"><hi rend="paranum">46</hi><hi rend="dot">.</hi><hi rend="bold">‘‘Padasandhāni’’</hi>ccādi. <hi rend="bold">Kiñci</hi> vākyaṃ <hi rend="bold">padasandhānato</hi> pubbāparapadānaṃ ghaṭanato <hi rend="bold">duppatītikaraṃ bhave</hi> asabbhabhūtaduṭṭhatthassa pakāsako hoti, <hi rend="bold">tampi gāmmanti</hi> yathāvuttagāmmadosena dūsitanti <note>duppasitanti (ka.)</note> sabbehi kavīhi <hi rend="bold">abhimataṃ</hi> ñātaṃ. <hi rend="bold">Yathā</hi>ti udāharati. <hi rend="bold">Bhavato</hi> bhavantassa <hi rend="bold">yā</hi> kāci itthī <hi rend="bold">piyā</hi> bhavatīti ayaṃ kavinā icchitattho. <hi rend="bold">Yābhavato</hi> methunavantassa piyātipi attho. <hi rend="bold">‘‘Yabha</hi> methune’’ti hi dhātu. Yabhanaṃ yābho, so assa atthīti <hi rend="bold">yābhavā,</hi> tassa yābhavatoti gahite asotabbattā duppatītikaratā. Duṭṭhāyeva patīti avabodho, taṃ karotīti viggaho.</p>

<p rend="hangnum" n="47"><hi rend="paranum">47</hi><hi rend="dot">.</hi></p>

<p rend="gatha1"><hi rend="bold">Vuttesu sūcite ṭhāne, padacchedo bhave yati;</hi></p>

<p rend="gathalast"><hi rend="bold">Yaṃ tāya hīnaṃ taṃ vuttaṃ, yatihīnanti sā pana</hi>.</p>

<p rend="bodytext" n="47"><hi rend="paranum">47</hi><hi rend="dot">.</hi><hi rend="bold">‘‘Vuttesvi’’</hi>ccādi. <hi rend="bold">Vuttesu</hi> chandosatthapariniddiṭṭhesu anuṭṭhubhādīsu <hi rend="bold">sūcite</hi> ṭhāne ‘‘etthayatī’’ti chandovicitiyā pakāsitaṭṭhāne padānaṃ syādyantānaṃ chedo vicchiti vibhāgo anuvādo yaṃ yati bhaveti vidhīyati. <hi rend="bold">Tāya</hi><pb ed="M" n="0.0083" /> yatiyā <hi rend="bold">hīnaṃ</hi> parihīnaṃ viruddhaṃ <hi rend="bold">yaṃ</hi> vākyaṃ, taṃ <hi rend="bold">yatihīna</hi>nti vuttaṃ, ‘‘yamanaṃ virāmo <hi rend="bold">yati,</hi> sā hīnā etthā’’ti katvā. <hi rend="bold">Panā</hi>ti visese, <hi rend="bold">sā</hi> yati panāti sambandho.</p>

<p rend="bodytext" n="47"><hi rend="paranum">47</hi><hi rend="dot">.</hi><hi rend="bold">‘‘Vuttesva’’</hi>ccādi. <hi rend="bold">Vuttesu</hi> chandosatthe niddiṭṭhaanuṭṭhubhādīsu <hi rend="bold">sūcite ṭhāne</hi> ‘‘ayamettha yatī’’ti pakāsite ṭhāne <hi rend="bold">padacchedo</hi> syādyantatyādyantādīnaṃ padānaṃ vicchedo yati nāma bhave, <hi rend="bold">tāya</hi> yatiyā <hi rend="bold">yaṃ</hi> vākyaṃ <hi rend="bold">hīnaṃ</hi> abhimataṭṭhāne vaṇṇavicchedena parihīnaṃ, <hi rend="bold">taṃ</hi> vākyaṃ <hi rend="bold">yatihīna</hi>nti yatihīnadosena duṭṭhanti viññūhi vuttaṃ.</p>

<p rend="hangnum" n="48"><hi rend="paranum">48</hi><hi rend="dot">.</hi></p>

<p rend="gatha1"><hi rend="bold">Yati sabbattha pādante, vuttaḍḍhe ca visesato;</hi></p>

<p rend="gathalast"><hi rend="bold">Pubbāparānekavaṇṇa-padamajjhepi katthaci</hi>.</p>

<p rend="bodytext" n="48"><hi rend="paranum">48</hi><hi rend="dot">.</hi><hi rend="bold">‘‘Yati’’</hi>ccādi. <hi rend="bold">Sabbattha pādante</hi> sabbasmiṃ catutthaṃsasaṅkhātānaṃ gāthāpādānaṃ ante avasāne ca <hi rend="bold">visesato</hi> visesena ekantena <hi rend="bold">vuttaḍḍhe ca</hi> vuttānaṃ pādadvayasaṅkhāte aḍḍhe ca, tadavasāne cāti adhippāyo. ‘‘Siyā’’ti seso. Nanu ‘‘padacchedo’’ti vuttattā padamajjhe yati na hotevāti ceti āha <hi rend="bold">‘‘pubba’’</hi>iccādi. <hi rend="bold">Katthaci</hi> kismiñci ṭhāne, na sabbattha. Pubbāparānekavaṇṇapadamajjhepi yatīti sambandho. Pubbe ca apare ca <hi rend="bold">pubbāpare</hi>. Aneke vaṇṇā <hi rend="bold">anekavaṇṇā</hi>. Pubbāpare anekavaṇṇā yassa taṃ tathā. Tañca taṃ padañca, tassa majjhepi.</p>

<p rend="bodytext" n="48"><hi rend="paranum">48</hi><hi rend="dot">.</hi> Idāni yatimhi labbhamānaṃ sabbavisayaṃ dasseti <hi rend="bold">‘‘yati’’</hi>ccādinā. Sā pana yati <hi rend="bold">sabbattha pādante</hi> catutthaṃsasaṅkhātagāthāpādānaṃ ante ca <hi rend="bold">visesato</hi> niyamato <hi rend="bold">vuttaḍḍhe</hi> ca vuttānaṃ pādadvayasaṅkhāte aḍḍhe ca, tadavasāne cāti adhippāyo. <hi rend="bold">Katthaci</hi> kismiñci ṭhāne <hi rend="bold">pubbāparānekavaṇṇapadamajjhepi</hi> pubbāparabhūtaanekavaṇṇasamannāgatapadānaṃ majjhe <pb ed="M" n="0.0084" /> ca siyā. Padacchedassa ‘‘yatī’’ti vuttattā padamajjhe na hotīti saṅkāpariharaṇatthaṃ ‘‘pubbāparānekavaṇṇapadamajjhe’’ti vuttaṃ. Ettha pādanto, vuttaḍḍho, padamajjhañca yatiṭṭhānanti. Padamajjheyeva labbhamānā yati katthaci hoti, dvakkharatyakkharapadamajjhe pana na hoti.</p>

<p rend="centre">Tatthodāharaṇapaccudāharaṇāni yathā –</p>

<p rend="hangnum" n="49"><hi rend="paranum">49</hi><hi rend="dot">.</hi></p>

<p rend="gatha1"><hi rend="bold">Taṃ name sirasā cāmī-karavaṇṇaṃ tathāgataṃ;</hi></p>

<p rend="gathalast"><hi rend="bold">Sakalāpi disā siñca-tīva soṇṇarasehiyo</hi>.</p>

<p rend="bodytext" n="49"><hi rend="paranum">49</hi><hi rend="dot">.</hi> Udāharīyatīti <hi rend="bold">udāharaṇaṃ</hi>. Paṭipakkhamudāharaṇaṃ <hi rend="bold">paccudāharaṇaṃ</hi>. Cāmīkarasseva suvaṇṇassa viya vaṇṇo yassa taṃ tathāgataṃ sirasā namāmi. Kīdisaṃ? <hi rend="bold">Yo</hi> tathāgato <hi rend="bold">sakalāpi disā</hi> sabbāyeva dasa disā <hi rend="bold">soṇṇarasehi</hi> cāmīkaravaṇṇattā rasehi suvaṇṇarasehi <hi rend="bold">siñcatīva</hi> siñcatīti maññe, <hi rend="bold">taṃ</hi> tathāgatanti apekkhate. Ettha pubbapādante vuttaḍḍhe ca niyatā yati. <hi rend="bold">Cāmīkara</hi>saddo cettha caturakkharo. Tattha <hi rend="bold">cāmī</hi>iti pubbabhāgo, <hi rend="bold">kara</hi>iti paro. Ettha pubbāparānekavaṇṇapadamajjhe yati. <hi rend="bold">Siñcatī</hi>ti ettha pana pubbāparānekavaṇṇapadamajjhattābhāvā <hi rend="bold">siñca</hi>ityatra yati duṭṭhāti. Idaṃ paccudāharaṇaṃ.</p>

<p rend="bodytext" n="49"><hi rend="paranum">49</hi><hi rend="dot">.</hi><hi rend="bold">Tattha</hi> pādantavuttaḍḍhesu yatiyā pākaṭattā <hi rend="bold">ta</hi>smiṃ padamajjhe yatiyā <hi rend="bold">udāharaṇapaccudāharaṇāni</hi> iṭṭhodāharaṇapaṭipakkhodāharaṇāni yathā. <hi rend="bold">‘‘Taṃ name’’</hi>ccādi. <hi rend="bold">Yo</hi> tathāgato sakalāpi disā <hi rend="bold">soṇṇarasehi</hi> suvaṇṇarasadhārāhi <hi rend="bold">siñcatīva</hi> siñcati maññe, <hi rend="bold">iva</hi>saddo vitakke. <hi rend="bold">Cāmīkaravaṇṇaṃ</hi> suvaṇṇavaṇṇasadisachavivaṇṇaṃ <hi rend="bold">taṃ</hi> tathāgataṃ sirasā name. Ettha ‘‘cāmīkaravaṇṇa’’nti yatiyā <hi rend="bold">cāmī</hi>ti akkharadvayamatikkamma ṭhitattā antepi <hi rend="bold">kara</hi>iti akkharadvayenānūnattā <pb ed="M" n="0.0085" /> padacchedassa pubbāparavaṇṇānamanekattamitiṭṭhodāharaṇaṃ. <hi rend="bold">Siñcatī</hi>ti pade <hi rend="bold">siñcā</hi>ti vaṇṇadvayamatikkamma yatiyā dissamānattepi <hi rend="bold">ti</hi>iti parabhāge ekavaṇṇattā anekavaṇṇābhāvoti paccudāharaṇaṃ. Ettha anekavaṇṇattaṃ padavaseneva ñātabbaṃ. Cāmīkarassa vaṇṇo viya vaṇṇo yassa soti viggaho.</p>

<p rend="hangnum" n="50"><hi rend="paranum">50</hi><hi rend="dot">.</hi></p>

<p rend="gatha1"><hi rend="bold">Saro sandhimhi pubbanto, viya lope vibhattiyā;</hi></p>

<p rend="gathalast"><hi rend="bold">Aññathā tva’ññathā tattha, yādesādi parādi’va</hi>.</p>

<p rend="bodytext" n="50"><hi rend="paranum">50</hi><hi rend="dot">.</hi><hi rend="bold">‘‘Saro’’</hi>ccādi. Vibhattiyā <hi rend="bold">lope</hi> sati <hi rend="bold">sandhimhi</hi> saṃhitāyaṃ katāyaṃ <hi rend="bold">saro</hi> parapadādibhūto <hi rend="bold">pubbanto viya</hi> pubbapadassa antabhūto yo saro, so viya hoti, anekavaṇṇattābhāvepi tato vihitayatiyā nevatthi bhaṅgoti adhippāyo. <hi rend="bold">Aññathā tu</hi> vibhattiyā alope tu sati saṃhitāyaṃ katāyaṃ pubbapadantabhūto saro ce, <hi rend="bold">aññathā</hi> aññena pakārena hoti, parapadassādisaro viya hotīti attho. Taṃ vibhattiyā saddhiṃ vihāya katayatiyā natthi bhaṅgoti adhippāyo. <hi rend="bold">Tattha</hi> tassaṃ yatiyaṃ <hi rend="bold">yādesādi</hi> ivaṇṇādīnaṃ kātabbo <hi rend="bold">ya</hi>kārādesādi <hi rend="bold">parādiva</hi> parapadassa ādisaro viya hoti. Kata<hi rend="bold">yā</hi>desādisahitaṃ byañjanaṃ vihāya katāya yatiyā natthi bhaṅgoti adhippāyo.</p>

<p rend="bodytext" n="50"><hi rend="paranum">50</hi><hi rend="dot">.</hi> Idāni heṭṭhā vuttassa viruddhattepi yatibhaṅgābhāvaṃ dassento āha <hi rend="bold">‘‘saro’’</hi>ccādi. Vibhattiyā lope sandhimhi sati <hi rend="bold">saro</hi> sandhisaro <hi rend="bold">pubbanto viya</hi> pubbapadassa anto viya hoti, <hi rend="bold">aññathā tu</hi> vibhattiyā alope saṃhitāyaṃ katāyaṃ aññathā hoti, pubbapadantabhūto saro parapadassa ādisaro viya hoti. <hi rend="bold">Tattha</hi> yatiyaṃ <hi rend="bold">yādesādi</hi><pb ed="M" n="0.0086" /> ivaṇṇādīnaṃ kattabba<hi rend="bold">ya</hi>kārādesādi <hi rend="bold">parādiva</hi> parapadassa ādisaro viya hoti, pubbantasadisasaramatikkamitvāpi parapadādisarasadisavaṇṇamāgamma taṃ anatikkamitvāpi parapadādisarasadisayādesādimatikkamitvāpi yatiyā payuttāya sati anekavaṇṇattābhāvepi yatibhaṅgo na hotīti adhippāyo. Pubbassa antoti ca, yo ca so ādeso ca, so ādi yassa makārādinoti ca, parassa ādīti ca vākyaṃ.</p>

<p rend="hangnum" n="51"><hi rend="paranum">51</hi><hi rend="dot">.</hi></p>

<p rend="gatha1"><hi rend="bold">Cādī pubbapadantāva, niccaṃ pubbapadassitā;</hi></p>

<p rend="gathalast"><hi rend="bold">Pādayo niccasambandhā, parādīva parena tu</hi>.</p>

<p rend="bodytext" n="51"><hi rend="paranum">51</hi><hi rend="dot">.</hi><hi rend="bold">Niccaṃ</hi> anavarataṃ pubbapadaṃ sitā nissitā <hi rend="bold">cādī ca</hi>kārādayo nipātā pubbassa padassa antā avayavā viya honti, te anto katvā yati kātabbāti adhippāyo. <hi rend="bold">Parena</hi> parapadena <hi rend="bold">niccasambandhā</hi> satatayogino, <hi rend="bold">tu</hi>saddo aṭṭhānappayutto, <hi rend="bold">pādayo tu parādīva</hi> parapadassa ādī avayavā viya honti, taṃ vihāya pubbapadante yati kātabbāti adhippāyo.</p>

<p rend="bodytext" n="51"><hi rend="paranum">51</hi><hi rend="dot">.</hi><hi rend="bold">‘‘Cādi’’</hi>ccādi. <hi rend="bold">Niccaṃ</hi> satataṃ <hi rend="bold">pubbapadassitā</hi> pubbapadaṃ nissāya pavattā <hi rend="bold">cādī ca</hi>kārādinipātā <hi rend="bold">pubbapadantāva</hi> pubbapadassa antā avayavā viya honti, <hi rend="bold">parena</hi> parapadena <hi rend="bold">niccasambandhā</hi> nirantarayogino <hi rend="bold">pādayo tu pā</hi>diupasaggā pana <hi rend="bold">parādīva</hi> parapadassa ādī avayavāviya honti. <hi rend="bold">Cā</hi>dayo āgamma te bahi katvāpi <hi rend="bold">pā</hi>dayo āgamma te anto katvāpi pavatto virāmo yatibhaṅgoti adhippāyo. Coādi yesanti ca, pubbapadaṃ sitāti ca, po ādi yesanti ca, niccaṃ sambandhāti ca viggaho. Ettha ca tagguṇasaṃviññāṇattā cakārapakārādīnampi pariggaho.</p>

<p rend="centre">Sabbatthodāharaṇāni yathā</p>

<p rend="hangnum" n="52"><hi rend="paranum">52</hi><hi rend="dot">.</hi></p>

<p rend="gatha1"><hi rend="bold">Name taṃ sirasā sabbo-pamātītaṃ tathāgataṃ;</hi></p>

<p rend="gathalast"><hi rend="bold">Yassa lokaggataṃ patta-sso’pamā na hi yujjati</hi>.</p>

<p rend="hangnum" n="53"><hi rend="paranum">53</hi><hi rend="dot">.</hi></p>

<p rend="gatha1"><hi rend="bold">Munindaṃ taṃ sadā vandā-mya’nantamati’muttamaṃ;</hi></p>

<p rend="gathalast"><hi rend="bold">Yassa paññā ca mettā ca, nissīmāti vijambhati</hi>.</p>

<p rend="bodytext" n="52-53"><hi rend="paranum">52-53</hi><hi rend="dot">.</hi><hi rend="bold">Sabbatthā</hi>ti <pb ed="M" n="0.0087" /> pubbantasadisādīsu. <hi rend="bold">‘‘Nameta’’</hi>ntiādigāthādvaye padattho pākaṭo, adhippāyo tu yato lokaggataṃ patto, tato sabbopamātīto, yato paññāmettā loke nirantaramiva vattanti, tato anantamati, uttamo cāti. Ettha ‘‘sabbā upamā’’ti samāsaṃ katvā vibhattilope saṃhitāyañca katāyaṃ parapadādiukāro pubbapadantabbakāraṭṭha<hi rend="bold">a</hi>kāro viya hotīti <hi rend="bold">sabbo</hi> iccatra pādantayati. <hi rend="bold">Pattassopamā</hi> iccatra yakārādesassa parādisadisabhāvo viya hoti, vibhattiyā alope saṃhitāyaṃ katāyaṃ <hi rend="bold">sa</hi>vibhattiyā <hi rend="bold">a</hi>kāro parapadādi <hi rend="bold">u</hi>kāro viya hotīti taṃvibhattiyā pasiddhaṃ vihāya <hi rend="bold">patta</hi>iccatra pādantayati. Tathā <hi rend="bold">vandāmyananta</hi>iccatra <hi rend="bold">ya</hi>kārādesassa parādisadisabhāvo vihitoti <hi rend="bold">mya</hi>saddaṃ vajjetvā <hi rend="bold">vandā</hi>iccatra pādantayati. Pubbapadassitānaṃ <hi rend="bold">cā</hi>dīnaṃ pubbapadantasadisatā vuttāti <hi rend="bold">mettā cā</hi>ti <hi rend="bold">ca</hi>saddato yati, aparapadasambandhā <hi rend="bold">pā</hi>dayo parapadādisadisā hontīti <hi rend="bold">nissīmā</hi>ti ettha <hi rend="bold">ni</hi>saddaṃ vihāya tato ādimhi yati.</p>

<p rend="bodytext" n="52-53"><hi rend="paranum">52-53</hi><hi rend="dot">.</hi> Sabbattha yathāvuttapubbantasadisasarādīsu pañcasu udāharaṇāniyathā. <hi rend="bold">‘‘Name ta’’</hi>miccādi, lokaggataṃ pattassa <hi rend="bold">yassa</hi> buddhassa <hi rend="bold">upamā na hi yujjati</hi> sakalapadatthānaṃ atikkamma ṭhitattā na hi yujjati. Sabbopamātītaṃ taṃ tathāgataṃ sirasā <hi rend="bold">name</hi> namāmi. <hi rend="bold">Sabbo</hi>ti ettha okārassa pubbapadantasarasadisattā tato parāya yatiyā ca <hi rend="bold">ssopamā</hi>ti parapadādisadisaṃ <pb ed="M" n="0.0088" /> vaṇṇamanatikkamma ṭhitāya yatiyā ca udāharaṇaṃ.</p>

<p rend="bodytext"><hi rend="bold">‘‘Muninde’’</hi>ccādi. <hi rend="bold">Yassa</hi> sambuddhassa paññā ca mettā <hi rend="bold">canissīmā</hi> anantasattaanantañeyyavisayakaraṇato sīmārahitā ativijambhati. <hi rend="bold">Anantamatiṃ</hi> udayabbayasambhavepi ñeyyassānantattā visayimhi visayavohārena anantapaññāya samannāgataṃ <hi rend="bold">uttamaṃ</hi> tato eva pavaraṃ taṃ munindaṃ sadā vandāmi, <hi rend="bold">yā</hi>desassa parādisadisattā tamanāgamma yati bhavati. <hi rend="bold">Mettācanissīmā</hi>ti ettha <hi rend="bold">cā</hi>dīnaṃ pubbapadantasadisattāca <hi rend="bold">pā</hi>dīnaṃ parapadādisadisattā ca <hi rend="bold">‘‘cā’’</hi>ti ‘‘nī’’ti imesampi yati bhavati.</p>

<p rend="centre">Cādipādīsu paccudāharaṇāni yathā</p>

<p rend="hangnum" n="54"><hi rend="paranum">54</hi><hi rend="dot">.</hi></p>

<p rend="gatha1"><hi rend="bold">Mahāmettā mahāpaññā, ca yattha paramodayā;</hi></p>

<p rend="gathalast"><hi rend="bold">Paṇamāmi jinaṃ taṃ pa-varaṃ varaguṇālayaṃ</hi>.</p>

<p rend="bodytext" n="54"><hi rend="paranum">54</hi><hi rend="dot">.</hi><hi rend="bold">‘‘Mahā’’</hi>iccādi. <hi rend="bold">Yatthā</hi>ti yasmiṃ jine. <hi rend="bold">Paramodayā</hi>ti mahāmettādayo ukkaṭṭhābhivuḍḍhiyo. Tatoyeva varaguṇālayaṃ, teneva <hi rend="bold">pavaraṃ</hi> uttamaṃ taṃ jinanti sambandho. Ettha pubbapadanissitaṃ cakāraṃ parapadādibhūtaṃ katvā tato pubbe katā yati ca, parapadādisambandhapakāraṃ pubbapadantabhūtaṃ katvā pakārato paraṃ katā yati ca viruddhāti ubhayattha paccudāharaṇaṃ.</p>

<p rend="bodytext" n="54"><hi rend="paranum">54</hi><hi rend="dot">.</hi><hi rend="bold">Cādipādīsu</hi> visayabhūtesu paccudāharaṇaṃ yathā. <hi rend="bold">‘‘Mahāmetti’’</hi>ccādi. <hi rend="bold">Yattha</hi> yasmiṃ jine mahāmettā ca mahāpaññā ca imā <hi rend="bold">paramodayā</hi> ukkaṭṭhābhivuḍḍhiyo honti. <hi rend="bold">Varaguṇālayaṃ</hi> uttamaguṇākaraṃ <hi rend="bold">pavaraṃ</hi> tatoyeva uttamaṃ taṃ jinaṃ paṇamāmi. Ettha cakāraṃ parapadādiṃ katvā pakāraṃ pubbapadantaṃ katvā yatiyā pavattattā ‘‘ca yattha, taṃ pā’’tidvayamapi paccudāharaṇaṃ.</p>

<p rend="hangnum" n="55"><hi rend="paranum">55</hi><hi rend="dot">.</hi></p>

<p rend="gatha1"><hi rend="bold">Padatthakkamato <pb ed="M" n="0.0089" /> muttaṃ, kamaccutamidaṃ yathā;</hi></p>

<p rend="gathalast"><hi rend="bold">Khettaṃ vā dehi gāmaṃ vā, desaṃ vā mama sobhanaṃ</hi>.</p>

<p rend="bodytext" n="55"><hi rend="paranum">55</hi><hi rend="dot">.</hi><hi rend="bold">‘‘Pada’’</hi>iccādi. Padānaṃ atthakkamato <hi rend="bold">muttaṃ</hi> gaḷitaṃ kamaccutamidanti vidhīyate. <hi rend="bold">Khettaṃ vā</hi> iccādinā arucitoyaṃ yācanakkamo vattuno aviññutaṃ gameti. Yo hi khettampi dātuṃ nicchati, kathaṃ so gāmādikaṃ dassatīti.</p>

<p rend="bodytext" n="55"><hi rend="paranum">55</hi><hi rend="dot">.</hi><hi rend="bold">‘‘Padatthi’’</hi>ccādi. <hi rend="bold">Padatthakkamato</hi> padānaṃ atthakkamato <hi rend="bold">muttaṃ</hi> gaḷitaṃ <hi rend="bold">idaṃ</hi> vākyaṃ kamaccutaṃ nāma. Udāharati <hi rend="bold">‘‘yathi’’</hi>ccādi. Mama sobhanaṃ khettaṃ vā gāmaṃ vā desaṃ vā janapadaṃ vā dehi. Ettha <hi rend="bold">khetta</hi>miccādi yācanakkamo vattuno aviññubhāvaṃ vinā ucitapadatthakkamaṃ nappakāseti, tathā hi khettamapi dātumanicchanto gāmanigamajanapadādiṃ kathaṃ dassatīti kamahāni.</p>

<p rend="hangnum" n="56"><hi rend="paranum">56</hi><hi rend="dot">.</hi></p>

<p rend="gatha1"><hi rend="bold">Lokiyattha’matikkantaṃ, ativuttaṃ mataṃ yathā;</hi></p>

<p rend="gathalast"><hi rend="bold">Atisambādha’mākāsa-metissā thanajambhane</hi><note>thanajumbhane (sī.)</note>.</p>

<p rend="bodytext" n="56"><hi rend="paranum">56</hi><hi rend="dot">.</hi><hi rend="bold">‘‘Loki’’</hi>ccādi. Loke vidito lokiyo, taṃ <hi rend="bold">lokiyattha</hi>mabhidheyyaṃ <hi rend="bold">atikkantaṃ</hi> ananuvuttaṃ yaṃ taṃ ativuttaṃ matanti vidhīyate. <hi rend="bold">Yathe</hi>tyādinā udāharati. <hi rend="bold">Etissā</hi> vanitāya <hi rend="bold">thanānaṃ</hi> payodharānaṃ <hi rend="bold">jambhane</hi> byāpane <hi rend="bold">ākāsaṃ</hi> gaganaṃ <hi rend="bold">atisambādhaṃ</hi> accantappakaṃ.</p>

<p rend="bodytext" n="56"><hi rend="paranum">56</hi><hi rend="dot">.</hi><hi rend="bold">‘‘Lokiyatthi’’</hi>ccādi. <hi rend="bold">Lokiyatthaṃ</hi> loke pasiddhamabhidheyyaṃ <hi rend="bold">atikkantaṃ</hi> kathanākārena atikkamitaṃ vākyaṃ ativuttamiti mataṃ. Udāharati <hi rend="bold">‘‘yathi’’</hi>ccādi. <hi rend="bold">Etissā thanajambhane</hi> thanānaṃ vijambhane ākāsaṃ <hi rend="bold">atisambādhaṃ</hi> anokāsaṃ. Ettha payodharānaṃ mahantattaṃ vadāmāti loke mahantanti <pb ed="M" n="0.0090" /> pasiddhaṃ gaganamapi atikkantattā vākyamativuttadosena dūsitaṃ.</p>

<p rend="hangnum" n="57"><hi rend="paranum">57</hi><hi rend="dot">.</hi></p>

<p rend="gatha1"><hi rend="bold">Samudāyatthato’petaṃ, taṃ apetatthakaṃ yathā;</hi></p>

<p rend="gathalast"><hi rend="bold">Gāviputto balībaddho, tiṇaṃ khādī pivī jalaṃ</hi>.</p>

<p rend="bodytext" n="57"><hi rend="paranum">57</hi><hi rend="dot">.</hi><hi rend="bold">‘‘Samudāyi’’</hi>ccādi. <hi rend="bold">Samudāyassa</hi> pakaraṇato padasandhino vākyassa <hi rend="bold">attho</hi> abhidheyyaṃ aṅgaṅgibhūtaṃ kriyākārakasambandhīvisesalakkhaṇaṃ saṃvohārikaṃ, tato <hi rend="bold">apetaṃ</hi> apagataṃ suññaṃ, vinā <note>na (ka.)</note> padatthamattena tassa katthaci byabhicārābhāvato etādisaṃ yaṃ tamapetatthakanti vidhi. Na hi ‘‘gāviputto’’ccādīsu samudāyattho sambhavati.</p>

<p rend="bodytext" n="57"><hi rend="paranum">57</hi><hi rend="dot">.</hi><hi rend="bold">‘‘Samudāyi’’</hi>ccādi. <hi rend="bold">Samudāyatthato</hi> visesanavisesyabhūtakriyākārakasambandhehi yuttavākyasaṅkhātapadasamudāyassa sambandhapadattā vohārānurūpaatthato <hi rend="bold">apetaṃ</hi> apagataṃ, avayavatthamattassa vā sabbattha labbhamānattā samudāyatthato suññaṃ, <hi rend="bold">taṃ</hi> vākyaṃ <hi rend="bold">apetatthakaṃ</hi> nāma. <hi rend="bold">Yathi</hi>ccādinā udāharati ‘‘gāviputto balībaddho usabho tiṇaṃ khādi, jalaṃ pivī’’ti. Ettha avayavatthamattena vinā samudāyena gamyamānassa kassaci visesatthassa abhāvā samudāyatthato apagataṃ nāma hoti.</p>

<p rend="hangnum" n="58"><hi rend="paranum">58</hi><hi rend="dot">.</hi></p>

<p rend="gatha1"><hi rend="bold">Bandhe pharusatā yattha, taṃ bandhapharusaṃ yathā;</hi></p>

<p rend="gathalast"><hi rend="bold">Kharā khilā parikkhīṇā, khette khittaṃ phalatya’laṃ</hi>.</p>

<p rend="bodytext" n="58"><hi rend="paranum">58</hi><hi rend="dot">.</hi><hi rend="bold">‘‘Bandhe’’</hi>ccādi. <pb ed="M" n="0.0091" /><hi rend="bold">Kharā</hi>iccādikaṃ bandhapharusaṃ sutisubhagattābhāvato <hi rend="bold">kharā</hi> kakkasā <hi rend="bold">khilā</hi> khāṇukādayo <hi rend="bold">parikkhīṇā</hi> khayaṃ pattā yato, tasmā <hi rend="bold">khette</hi> kedāre <hi rend="bold">khittaṃ</hi> vuttaṃ <hi rend="bold">ala</hi>maccantaṃ <hi rend="bold">phalati</hi> nipphajjati. vākyadoso.</p>

<p rend="bodytext" n="58"><hi rend="paranum">58</hi><hi rend="dot">.</hi><hi rend="bold">‘‘Bandhe’’</hi>ccādi. <hi rend="bold">Bandhe</hi> bandhasarīre <hi rend="bold">pharusatā</hi> sutisukhatābhāvato pharusabhāvo <hi rend="bold">yattha</hi> vākye bhavati, <hi rend="bold">taṃ</hi> vākyaṃ <hi rend="bold">bandhapharusaṃ</hi> nāma hoti. <hi rend="bold">Yathā</hi>ti udāharati. <hi rend="bold">Kharā</hi> kakkasā <hi rend="bold">khilā</hi> khāṇukādayo <hi rend="bold">parikkhīṇā</hi> yasmā khīṇā honti, tasmā khette <hi rend="bold">khittaṃ</hi> vuttaṃ bījaṃ <hi rend="bold">alaṃ</hi> atisayena <hi rend="bold">phalati</hi> nipphajjati.</p>

<p rend="centre">Vākyadosaniddesavaṇṇanā niṭṭhitā.</p>

<p rend="subhead">Vākyatthadosaniddesavaṇṇanā</p>

<p rend="hangnum" n="59"><hi rend="paranum">59</hi><hi rend="dot">.</hi></p>

<p rend="gatha1"><hi rend="bold">Ñeyyaṃ lakkhaṇamanvattha-vasenā’pakkamādinaṃ;</hi></p>

<p rend="gathalast"><hi rend="bold">Udāharaṇametesaṃ, dāni sandassayāmya’haṃ</hi>.</p>

<p rend="bodytext" n="59"><hi rend="paranum">59</hi><hi rend="dot">.</hi><hi rend="bold">‘‘Ñeyya’’</hi>miccādi. Apakkamādīnaṃ yathāuddiṭṭhānaṃ lakkhīyati udāharaṇamanenāti atthena <hi rend="bold">lakkhaṇaṃ anvatthavasena</hi> apagato kamo yattha taṃ apakkamantiādinā atthānugamanavasena <hi rend="bold">ñeyyaṃ</hi> viññātabbaṃ. <hi rend="bold">Idāni</hi> vākyadose niddisitvā avasarappatte imasmiṃ kāle <hi rend="bold">etesaṃ</hi> apakkamādīnaṃ <hi rend="bold">udāharaṇaṃ</hi> lakkhiyaṃ ahaṃ <hi rend="bold">sandassayāmi</hi> pakāsessāmi.</p>

<p rend="bodytext" n="59"><hi rend="paranum">59</hi><hi rend="dot">.</hi> Idāni uddiṭṭhānukkamena apakkamādiatthadosāni vibhāveti <hi rend="bold">‘‘ñeyya’’</hi>miccādinā. <hi rend="bold">Apakkamādīnaṃ</hi> apakkamocityahīnādīnaṃ <hi rend="bold">lakkhaṇaṃ</hi> apakkamādivisayabuddhiyā aviparītavuttiyā pavattikāraṇaṃ <hi rend="bold">anvatthavasena</hi> apagato kamo yatthiccādivacanatthānugatañāṇavasena <hi rend="bold">ñeyyaṃ</hi> ñātabbaṃ, visuṃ lakkhaṇaṃ na vadāmāti vuttaṃ hoti. Idāni ahaṃ <hi rend="bold">etesaṃ</hi> apakkamādīnaṃ <hi rend="bold">udāharaṇaṃ</hi> lakkhiyaṃ sandassayāmi. Atthānugatamanvatthaṃ anvatthassa ñāṇassa vasoti viggaho.</p>

<p rend="centre">Tatthāpakkamaṃ yathā</p>

<p rend="hangnum" n="60"><hi rend="paranum">60</hi><hi rend="dot">.</hi></p>

<p rend="gatha1"><hi rend="bold">Bhāvanādānasīlāni, sammā sampāditāni’ha;</hi></p>

<p rend="gathalast"><hi rend="bold">Bhogasaggādinibbāna-sādhanāni na saṃsayo</hi>.</p>

<p rend="bodytext" n="60"><hi rend="paranum">60</hi><hi rend="dot">.</hi><hi rend="bold">‘‘Bhāvanā’’</hi>iccādi. <pb ed="M" n="0.0092" /><hi rend="bold">Sammā</hi> alobhādihetusampattiyā sakkaccaṃ <hi rend="bold">sampāditāni</hi> nipphāditāni. Ettha bhogasaggādinibbānānaṃ hetavo yathākkamaṃ dānasīlabhāvanāyo, na tu bhāvanādānasīlāni.</p>

<p rend="bodytext" n="60"><hi rend="paranum">60</hi><hi rend="dot">.</hi><hi rend="bold">Tattha</hi> tesu apakkamādīsu <hi rend="bold">apakkamaṃ yathā</hi> apakkamassodāharaṇamevaṃ. <hi rend="bold">Ocityahīnaṃ yathā</hi>tyādīsupi evamattho veditabbo. <hi rend="bold">‘‘Bhāvani’’</hi>ccādi. <hi rend="bold">Iha</hi> imasmiṃ attabhāve <hi rend="bold">sammā sampāditāni</hi> alobhādihetusampattiyā sakkaccaṃ sampāditāni rāsikatāni bhāvanādānasīlāni <hi rend="bold">bhogasaggādinibbānasādhanāni</hi> upabhogaparibhogāni, sagguppattiāyuārogyādīni, nibbānañceti etesaṃ sādhakāni. <hi rend="bold">Na saṃsayo</hi> sadisavisadisavipākadāne saṃsayo nāma natthi. Ettha bhogasagganibbānānaṃ hetubhūtā pana kamato dānasīlabhāvanāyo bhavantīti phalakkamassa hetukkamaṃ viruddhamiti kamāpetaṃ nāma hoti.</p>

<p rend="centre">Ocityahīnaṃ yathā</p>

<p rend="gatha1" n="61"><hi rend="paranum">61</hi><hi rend="dot">.</hi><hi rend="bold">Pūjanīyataro loke, aha’meko nirantaraṃ.</hi></p>

<p rend="gathalast"><hi rend="bold">Mayekasmiṃ guṇā sabbe, yato samuditā ahuṃ</hi>.</p>

<p rend="bodytext" n="61"><hi rend="paranum">61</hi><hi rend="dot">.</hi><hi rend="bold">‘‘Pūjanīyi’’</hi>ccādi. <hi rend="bold">Yato</hi> yasmā kāraṇā <hi rend="bold">sabbe guṇā</hi> sīlādayo <hi rend="bold">ekasmiṃ</hi> kevale <hi rend="bold">mayi</hi> eva <hi rend="bold">samuditā</hi> rāsibhūtā <hi rend="bold">ahuṃ</hi> ahesuṃ, tasmā kāraṇā imasmiṃ sattaloke <hi rend="bold">eko</hi> kevalo ahameva <hi rend="bold">nirantaraṃ</hi> satataṃ <hi rend="bold">pūjanīyataro</hi> atisayena pujjoti. Evamattapasaṃsanamarucitaṃ sappurisassa.</p>

<p rend="bodytext" n="61"><hi rend="paranum">61</hi><hi rend="dot">.</hi><hi rend="bold">‘‘Pūjanīyatare’’</hi>ccādi. <pb ed="M" n="0.0093" /><hi rend="bold">Yato</hi> yasmā <hi rend="bold">sabbe guṇā</hi> sīlādayo <hi rend="bold">ekasmiṃ mayi</hi> adutiye mayi eva <hi rend="bold">samuditā</hi> rāsibhūtā <hi rend="bold">ahuṃ</hi> ahesuṃ, tasmā <hi rend="bold">loke</hi> sattaloke <hi rend="bold">eko</hi> adutiyo ahameva <hi rend="bold">nirantaraṃ</hi> satataṃ <hi rend="bold">pūjanīyataro</hi> atisayena pūjanīyo. Evaṃ attappasaṃsanato ucitatāya parihānīti <hi rend="bold">ocityahīnaṃ</hi> nāma.</p>

<p rend="centre">Yathā ca</p>

<p rend="hangnum" n="62"><hi rend="paranum">62</hi><hi rend="dot">.</hi></p>

<p rend="gatha1"><hi rend="bold">Yācitohaṃ kathaṃ nāma, na dajjāmyapi jīvitaṃ;</hi></p>

<p rend="gathalast"><hi rend="bold">Tathāpi puttadānena, vedhate hadayaṃ mama</hi>.</p>

<p rend="bodytext" n="62"><hi rend="paranum">62</hi><hi rend="dot">.</hi><hi rend="bold">‘‘Yācito’’</hi>iccādi. Ettha ‘‘yadi yāciṃsu, jīvitampi yācakānaṃ dajjāmī’’ti dassitodāratāyānucitaṃ puttadāne hadayapavedhanakathanaṃ vessantarassa yajjevamavoca.</p>

<p rend="bodytext" n="62"><hi rend="paranum">62</hi><hi rend="dot">.</hi><hi rend="bold">Yathā ca,</hi> evampi ocityahīnassa udāharaṇaṃ daṭṭhabbaṃ <hi rend="bold">‘‘yācito’’</hi>ccādi. <hi rend="bold">Yācito</hi> yācakehi yācito ahaṃ jīvitamapi kathaṃ nāma na dajjāmi, <hi rend="bold">tathāpi</hi> evaṃ dānajjhāsaye satipi puttadānena mama hadayaṃ <hi rend="bold">vedhate</hi> kampate. Ettha vessantarassa ‘‘yadi yāceyyuṃ, jīvitamapi yācakānaṃ dajjāmī’’ti katapaṭiññāya puttadānena hadayakampanassa kathanaṃ cāgātisayayogasaṅkhātaudāraguṇassa ananucchavikanti ocityahīnaṃ.</p>

<p rend="centre">Bhaggarīti yathā</p>

<p rend="hangnum" n="63"><hi rend="paranum">63</hi><hi rend="dot">.</hi></p>

<p rend="gatha1"><hi rend="bold">Itthīnaṃ dujjanānañca, vissāso nopapajjate;</hi></p>

<p rend="gathalast"><hi rend="bold">Vise siṅgimhi nadiyaṃ, roge rājakulamhī ca</hi>.</p>

<p rend="bodytext" n="63"><hi rend="paranum">63</hi><hi rend="dot">.</hi><hi rend="bold">‘‘Itthīna’’</hi>miccādi. <hi rend="bold">Nopapajjate</hi> na yujjati. Ettha sambandhe chaṭṭhiyā pariccāgena <hi rend="bold">vise</hi>iccādinā ādhāre sattamīniddeso <pb ed="M" n="0.0094" /> attharītiyā bhaṅgo. Ādo majjhe ca <hi rend="bold">ca</hi>kārapariccāgā saddarītiyā bhaṅgo, rītīnaṃ anantattā bhaṅgāpyanantā. Udāharaṇaṃ tu disāmattaṃ.</p>

<p rend="bodytext" n="63"><hi rend="paranum">63</hi><hi rend="dot">.</hi><hi rend="bold">‘‘Itthīna’’</hi>miccādi. Itthīnañca dujjanānañca <hi rend="bold">vissāso</hi> sahavāsādīhi vissāso <hi rend="bold">nopapajjate</hi> anatthasaṃsayānivattikāraṇattā na yujjati. <hi rend="bold">Vise</hi> garaḷe ca <hi rend="bold">siṅgimhi</hi> siṅgavati mahiṃ sādo ca nadiyañca <hi rend="bold">roge</hi> vaḍḍhamānake roge ca <hi rend="bold">rājakulamhi</hi> ca vadhabandhanādikārake rājakule ca vissāso nopapajjate. Ettha ādo sambandhe chaṭṭhiyā ārabhitvā taṃ pahāya sattamiyā vuttattā attharīti ca, ādimajjhesu <hi rend="bold">ca</hi>saddapariccāgato saddarīti ca bhinnā. <hi rend="bold">Ca</hi>saddaṃ payuñjantena ādo eva vā ante eva vā paccekaṃ vā yojetabbaṃ hoti. Īdiso payogo rītibhaṅgo nāma hoti. Rītīnaṃ bahuttā rītibhaṅgadosāpi bahuvidhā. Idaṃ pana mukhamattanidassanaṃ.</p>

<p rend="centre">Sasaṃsayaṃ yathā</p>

<p rend="hangnum" n="64"><hi rend="paranum">64</hi><hi rend="dot">.</hi></p>

<p rend="gatha1"><hi rend="bold">Munindacandimāloka-rasalolavilocano;</hi></p>

<p rend="gathalast"><hi rend="bold">Jano’vakkantapantho’va, gopadassanapīṇito</hi>.</p>

<p rend="bodytext" n="64"><hi rend="paranum">64</hi><hi rend="dot">.</hi><hi rend="bold">‘‘Munindi’’</hi>ccādi. <pb ed="M" n="0.0095" /> Candimā viya candimā, munindoyeva candimā, tassa ālokanaṃ dassanaṃ, āloko pakāso vā, tasmiṃ <hi rend="bold">raso</hi> anurāgo, tena <hi rend="bold">lolāni</hi> capalāni <hi rend="bold">locanāni</hi> akkhīni yassa so jano <hi rend="bold">avakkanto</hi> okkanto paviṭṭho <hi rend="bold">pantho</hi> maggo yena avakkantapantho eva <hi rend="bold">gunnaṃ</hi> raṃsīnaṃ, iṭṭhatthanipphattisūcakabhāvena <hi rend="bold">go</hi>padatthassa vā padassanena <hi rend="bold">pīṇito</hi> muditoti ettha gorūpassa padassanenātipi viññāyatīti sandeho.</p>

<p rend="bodytext" n="64"><hi rend="paranum">64</hi><hi rend="dot">.</hi><hi rend="bold">‘‘Munindi’’</hi>ccādi. <hi rend="bold">Munindacandimālokarasalolavilocano</hi> munindasaṅkhātassa candimassa āloke dassane pātubhāve vā rasena ālayena cañcalanetto jano <hi rend="bold">avakkantapanthova</hi> otiṇṇamaggova buddhassa dassanatthāya maggamotiṇṇoti adhippāyo. <hi rend="bold">Gopadassanapīṇito</hi> gosaṅkhātaraṃsipadassanena, abhimaṅgalasammatagopadassanena vā santuṭṭho hoti. Ettha gopadassanenāti ca atthassa gamyamānattā viññātuṃ saṃsayo uppajjatīti <hi rend="bold">sasaṃsayaṃ</hi> nāma. Avakkanto pantho yenāti ca, gunnaṃ raṃsīnaṃ, gāvassa vā padassananti ca, gopadassanena pīṇitoti ca viggaho.</p>

<p rend="hangnum" n="65"><hi rend="paranum">65</hi><hi rend="dot">.</hi></p>

<p rend="gatha1"><hi rend="bold">Vākyatthato duppatīti-karaṃ gāmmaṃ mataṃ yathā;</hi></p>

<p rend="gathalast"><hi rend="bold">Poso vīriyavāso’yaṃ, paraṃ hantvāna vissami</hi>.</p>

<p rend="bodytext" n="65"><hi rend="paranum">65</hi><hi rend="dot">.</hi><hi rend="bold">‘‘Vākya’’</hi>iccādi. <hi rend="bold">Paraṃ</hi> sattuṃ <hi rend="bold">hantvāna</hi> paharitvā <hi rend="bold">vīriyavā</hi> sūro <hi rend="bold">soyaṃ poso</hi> puriso <hi rend="bold">vissami</hi> vissattho. Ayamattho tāva na duppatīto. <hi rend="bold">Paraṃ</hi> accantaṃ hantvāna <hi rend="bold">vīriyavā</hi> ucitasambhavo soyaṃ poso vissamīti duppatītoyamattho.</p>

<p rend="bodytext" n="65"><hi rend="paranum">65</hi><hi rend="dot">.</hi> Anvatthavasena lakkhaṇassa apākaṭattā salakkhaṇaṃ lakkhiyamudāharati <hi rend="bold">‘‘vākyatthato’’</hi>ccādinā. Vākyatthato duppatītikaraṃ viruddhappakāsakaṃ gāmmanti mataṃ. <hi rend="bold">Yathā</hi>ti udāharati. <hi rend="bold">Paraṃ</hi> sattuṃ <hi rend="bold">hantvāna</hi> māretvāna <hi rend="bold">vīriyavā</hi> sūro so ayaṃ poso <hi rend="bold">vissami</hi> vigataparissamo ahosi, ayamattho iṭṭho. <hi rend="bold">Paraṃ</hi> atisayena <hi rend="bold">hantvāna</hi> vītikkamaṃ katvā <hi rend="bold">vīriyavā</hi> upacitasambhavo upacitasukko so ayaṃ puriso vāyāmena <hi rend="bold">vissami</hi> vigatavāyāmo ahosīti. Imassatthassa asabbhārahattā gāmmattaṃ. Vīriyaṃ ussāho sambhavo vā assa atthīti viggaho.</p>

<p rend="hangnum" n="66"><hi rend="paranum">66</hi><hi rend="dot">.</hi></p>

<p rend="gatha1"><hi rend="bold">Duṭṭhālaṅkaraṇaṃ <pb ed="M" n="0.0096" /> tetaṃ, yatthālaṅkāradūsanaṃ;</hi></p>

<p rend="gathalast"><hi rend="bold">Tassālaṅkāraniddese, rūpamāvībhavissati</hi>.</p>

<p rend="bodytext" n="66"><hi rend="paranum">66</hi><hi rend="dot">.</hi><hi rend="bold">‘‘Duṭṭhā’’</hi>iccādi. <hi rend="bold">Yattha</hi> yasmiṃ vākye alaṅkārānaṃ <hi rend="bold">dūsanaṃ</hi> vikaṭatā, etantu <hi rend="bold">duṭṭhālaṅkaraṇaṃ</hi> duṭṭhālaṅkaraṇaṃ nāma, <hi rend="bold">tassa</hi> duṭṭhālaṅkārassa <hi rend="bold">rūpaṃ</hi> sarūpaṃ <hi rend="bold">alaṅkāraniddese</hi> taṃnāmake paricchede <hi rend="bold">āvībhavissati</hi> pakāsissati, tattheva taṃ dassayissāmīti adhippāyo.</p>

<p rend="bodytext" n="66"><hi rend="paranum">66</hi><hi rend="dot">.</hi><hi rend="bold">‘‘Duṭṭhālaṅkari’’</hi>ccādi. <hi rend="bold">Yattha</hi> vākye <hi rend="bold">alaṅkāradūsanaṃ</hi> alaṅkārānaṃ virodho hoti, <hi rend="bold">etaṃ</hi> vākyatthanissitaṃ <hi rend="bold">etaṃ</hi> vākyaṃ <hi rend="bold">duṭṭhālaṅkaraṇaṃ</hi> duṭṭhālaṅkāro nāma, <hi rend="bold">tassa</hi> duṭṭhālaṅkaraṇadosopalakkhitavākyassa <hi rend="bold">rūpaṃ</hi> sarūpaṃ lakkhiyaṃ <hi rend="bold">alaṅkāraniddese</hi> alaṅkārānaṃ nidassanaṭṭhānabhūte paricchede āvībhavissati. Ettha vuttepi puna tatthāpi vattabbaṃ siyāti na vuttanti adhippāyo. Uddese ‘‘duṭṭhālaṅkatī’’ti vatvā idāni ‘‘duṭṭhālaṅkaraṇa’’nti vacanaṃ <hi rend="bold">alaṅkati alaṅkaraṇaalaṅkāra</hi>saddānaṃ tulyatthattā na virujjhati.</p>

<p rend="hangnum" n="67"><hi rend="paranum">67</hi><hi rend="dot">.</hi></p>

<p rend="gatha1"><hi rend="bold">Kato’tra saṅkhepanayā mayā’yaṃ,</hi></p>

<p rend="gatha2"><hi rend="bold">Dosānamesaṃ pavaro vibhāgo;</hi></p>

<p rend="gatha3"><hi rend="bold">Eso’va’laṃ bodhayituṃ kavīnaṃ,</hi></p>

<p rend="gathalast"><hi rend="bold">Tamatthi ce khedakaraṃ parampi</hi>.</p>

<p rend="centre">Iti saṅgharakkhitamahāsāmipādaviracite subodhālaṅkāre</p>

<p rend="centre">Dosāvabodho nāma</p>

<p rend="centre">Paṭhamo paricchedo.</p>

<p rend="bodytext" n="67"><hi rend="paranum">67</hi><hi rend="dot">.</hi> Evaṃ ‘‘sodāharaṇametesaṃ, lakkhaṇaṃ kathayāmyaha’’nti katapaṭiññānurūpaṃ paṭipajja dāni <hi rend="bold">‘‘katotri’’</hi>ccādinā nikkhipananayaṃ saṅkhipati. <hi rend="bold">Atra</hi> imasmiṃ adhikāre, paricchede <pb ed="M" n="0.0097" /> vā <hi rend="bold">esaṃ</hi> yathāvuttānaṃ <hi rend="bold">dosānaṃ</hi> padadosādīnaṃ <hi rend="bold">pavaro</hi> uttamo <hi rend="bold">vibhāgo</hi> vibhajanaṃ <hi rend="bold">saṅkhepanayā</hi> saṅkhepakkamena, na vitthārato, yato aparisaṅkhyeyyānaṃ natthi pariyanto mayā <hi rend="bold">kato</hi> niṭṭhāpito. Nanu ‘‘saṅkhepanayā’’ti vuttattā purātanehi <note>purātarehi (ka.)</note> dīpitā santi bahū dosā, te pariccattā siyunti? Ettha vuccate, vitthārakkamassa anadhippetattā ‘‘saṅkhepanayā’’ti vuttaṃ, na pana sabbathā pariccāgena. Tathā hi–</p>

<p rend="bodytext">‘‘Nihantu soyaṃ jalitaṃ, pataṅgo aripāvaka’’ntiādīnaṃ</p>

<p rend="bodytext"><hi rend="bold">Akkhamatthantarādikaṃ</hi> viruddhatthantarānugatanti ca. Ettha hi <hi rend="bold">pataṅga</hi>saddena jotiriṅgaṇasaṅkhātamatthantaramasamatthamicchitatthe ‘‘vacanti gaṇḍā’’tyevamādikaṃ amaṅgalaapayuttapadādikaṃ kiliṭṭhe antogadhanti ca.</p>

<p rend="bodytext">Gajahesādi sambandhadūsitaṃ lokavirodhi, sogatāgamādīsu pasiddhaṃ rūpakkhandhādikamaññatra vuttaṃ appatītaṃ nāma. Idaṃ āgamavirodhiiti, sambandhadūsitappatītādikaṃ virodhimhi paviṭṭhanti ca, ānetabbahetuttā hetvapekkhaṃ neyyato na byatiriccatīti ca.</p>

<p rend="bodytext">‘‘Devo voharatu klesaṃ, rāhukhinno divākaro’’</p>

<p rend="bodytext">Iccādikaṃ asāmatthyābhidheyyādikaṃ ocityahīne saṅgahitanti ca. Jigucchaasabbhasaṃsūcakaatthantarakañca gāmmaṃ duppatītikare saṅgayhatīti ca. ( ) <note>(duruccāraṇaṃ)?</note> Sabandhapharusameveti ca.</p>

<p rend="bodytext">Ettha pana ocityahīnaduppatītikarānaṃ vākyatthadosattepi phandhapharusassa ca vākyadosatte padapadatthānaṃ dosato vākyameva duṭṭhaṃ siyā, vākyañca padehi viriccate, pade duṭṭhe vākyattho ca duṭṭho siyā. Padadosato vākyavākyatthānaṃ nānābhāvābhāvañāpanatthaṃ asāmatthiyābhidheyyādikaṃ padaṃ ocityahīnādivākyatthadosādīsu <pb ed="M" n="0.0098" /> anto kathitaṃ. Tathā hi purātanehi viruddhatthantarādīhi padehi viracitaṃ vākyaṃ viruddhantiādinā bahūni duṭṭhāni vākyāni dassitāni. ‘‘Harisamānayī’’ti ettha <hi rend="bold">ha</hi>pubbaṃ risa’mānayīti icchitatthā pari bhaṭṭhaṃ <hi rend="bold">bhaṭṭhaṃ</hi>. Nānatthamappasiddhehi yuttaṃ <hi rend="bold">guḷhaṃ,</hi> yathā ‘‘sakko sahassagū’’ti. Iti bhaṭṭhaguḷhatthādayo pasādālaṅkāraviruddhāti ca.</p>

<p rend="bodytext">Vākyepi <hi rend="bold">visandhika</hi>mihānupayogīti ca, vākyantaropagataṃ vākyaṃ <hi rend="bold">vākyagabbhaṃ,</hi> vākyantarapadasammissaṃ ‘‘apāthyameso dissati, vejjaṃ khādatyanārata’’miccādikaṃ <hi rend="bold">vākyasaṃkiṇṇañca</hi> byākiṇṇe samohitanti ca.</p>

<p rend="gatha1">‘‘Kācuyyāne mayā diṭṭhā, vallarī pañcapallavā;</p>

<p rend="gathalast">Pallave pallave mudhā, yassā kusumamañcarī’’ti.</p>

<p rend="bodytext">Ida<hi rend="bold">mavācakaṃ</hi> paheḷikāya pamussitāsannissitanti ca, tattha ca kavinā <hi rend="bold">uyyāna</hi>saddena gehaṃ, latāvācinā <hi rend="bold">vallarī</hi>saddena aṅganā, <hi rend="bold">pallava</hi>saddena karacaraṇadasanacchadā, <hi rend="bold">mañcarī</hi>saddena nakhasobhā dantakantiyo ca vattumicchitā, vākyatthepi paduminīnaṃ rattiyamunniddatādikaṃ <hi rend="bold">viruddhaṃ</hi> virodhinilīnanti ca nātyanuññātā, na tu sabbathā pariccāgena. <hi rend="bold">Esova</hi> evaṃ yathāvuttanayena niṭṭhāpito ayaṃ saṅkhepanayo eva <hi rend="bold">kavīnaṃ</hi> paṇḍitajanānaṃ <hi rend="bold">khedakaraṃ</hi> ‘‘kathaṃ nāma bandhepīdisaṃ sati santī’’ti evamāsuhanopajanaṃ paraṃ padadose asādhusandiddhapariyāya ñeyyaappatītatthaappayojaka dubbodhadesiyādikaṃ, vākyadose adhikaūnabhaggacchandādikaṃ, vākyatthadose upakkamopasaṃhāravisamañceti iccevamādikamaparampi dūsanaṃ <hi rend="bold">atthi ce</hi> yadi bhaveyya, <hi rend="bold">tampi bodhayitu</hi>mavagametuṃ <hi rend="bold">alaṃ</hi> samatthaṃ yathāvuttadosānusārena buddhimantehi sakkā ūhitunti.</p>

<p rend="bodytext">Evaṃ <pb ed="M" n="0.0099" /> vadato ca ganthakārassāyamadhippāyo – ye dosā vibhāgaso na vuttā, te mayā ganthagāravabhayā saṅkhepitā, lakkhaṇato tu saṅgahitā. Na hi tesamantaṃ ko jahāpeti.</p>

<p rend="bodytext">Tattha saddasatthaviruddha<hi rend="bold">masādhu</hi>. Yaṃ kriyādinimittamupādāya atthantarepi vattate, taṃ saññābhāveneva payuttaṃ sandiddhaṃ, yathā ‘‘ravimhihimahā’’ti, idaṃ pana visesanatthe sādhu hoti. Pasiddhasaññāsaddassa pariyāyantarena parikappitapadaṃ <hi rend="bold">pariyāyañeyyaṃ,</hi> yathā ‘‘vaḷavāmukhene’’ti ettha ‘‘assavanitānanena’’ iti. Yaṃ accantābyabhicārībhāvena visesyassa guṇaṃ vadati, taṃ appatītatthaṃ, yathā ‘‘kaṇhamasī’’ti. Adhigatatthānupayogaṃ <hi rend="bold">appayojakaṃ,</hi> yathā ‘‘atiphenilaṃ sāgaramalaṅghī’’ti. ‘‘Manuññaddhanayo pāde, khādayo kani bhanti te’’ iccādiko <hi rend="bold">dubbodho,</hi> kani kaññe khādayo gaggharikā. ‘‘Ime lāvaṇyatallā te, gallā lolavilocane’’iccādiko <hi rend="bold">desiyo,</hi> tallo jalāsayaviseso, gallo kapolo. ‘‘Saggasevīnaṃ ripūnamitthīnamakaṅkaṇo pāṇi. Nettamanañjana’’ntiādikaṃ <hi rend="bold">adhikaṃ</hi>. ‘‘Akaṅkaṇo pāṇī’’tiādinā vedhabyassa gammamānattā ‘‘saggasevīna’’nti adhikanti. Yattha vattabbassa ūnatā, taṃ <hi rend="bold">ūnaṃ,</hi> yathā ‘‘tilokatilakaṃ muni’’ntiādi. Ettha ‘‘vandāmī’’ti ūnaṃ, chandobhaṅgānvitaṃ vaco <hi rend="bold">bhaggacchandaṃ</hi> pākaṭaṃ. Ārambhāvasānena visamaṃ <hi rend="bold">upakkamopasaṃhāravisamaṃ,</hi> taṃ pana āraddhakkamapariccāgenāparena nikkhipanaṃ veditabbaṃ.</p>

<p rend="centre">Iti subodhālaṅkāre mahāsāmināmikāṭīkāyaṃ</p>

<p rend="centre">Dosāvabodhaparicchedo.</p>

<p rend="bodytext" n="67"><hi rend="paranum">67</hi><hi rend="dot">.</hi> Evaṃ ‘‘sodāharaṇametesaṃ, lakkhaṇaṃ kathayāmyaha’’nti katapaṭiññānurūpaṃ sampādetvā idāni <hi rend="bold">‘‘katotre’’</hi>ccādinā nigamento dose saṅkhipati. <hi rend="bold">Atra</hi> imasmiṃ adhikāre, <pb ed="M" n="0.0100" /> paricchede vā <hi rend="bold">esaṃ dosānaṃ</hi> yathāvuttapadadosādīnaṃ <hi rend="bold">pavaro</hi> lakkhaṇāvirodhalakkhiyato uttamo <hi rend="bold">vibhāgo</hi> asaṅkarato vibhajanaṃ <hi rend="bold">saṅkhepanayā</hi> vitthārāpaniyasaṅkhepakkamena mayā <hi rend="bold">kato</hi> vutto <hi rend="bold">esova</hi> yathāvutto eso saṅkhepakkamo eva <hi rend="bold">kavīnaṃ</hi> viracayantānaṃ <hi rend="bold">khedakaraṃ</hi> bandhasarīre <hi rend="bold">īdisaṃ</hi> īdisappayogaṃ kathaṃ nāma karomīti evaṃ pavattakhedamuppādayantaṃ <hi rend="bold">parampi</hi> asādhusandiddhādi aññampi dūsanamatthi ce, <hi rend="bold">taṃ</hi> sabbaṃ <hi rend="bold">bodhayituṃ</hi> bodhetuṃ <hi rend="bold">alaṃ</hi> samattho hoti. Niyati avuttopi attho etenāti ca, saṅkhepo ca so nayo cāti viggaho.</p>

<p rend="bodytext">Ihāniddiṭṭhaṃ</p>

<p rend="bodytext">‘‘Nihantu soyaṃ jalitaṃ, pataṅgo aripāvaka’’ntiādikaṃ</p>

<p rend="bodytext"><hi rend="bold">Akkhamatthantarādikaṃ</hi> viruddhatthantare anupatattā na vuttaṃ, ettha sūriyavācako <hi rend="bold">pataṅga</hi>saddo jotiriṅgaṇavācakopi hotīti vattumicchitaamittaggivināse asamatthaññattho hoti.</p>

<p rend="bodytext">‘‘Vacanti gaṇḍi’’ccādikaṃ āgame appasiddhaṃ lakkhaṇamattena sādhiyaṃ. <hi rend="bold">Appayuttapadādi</hi>doso kiliṭṭhapadadose antogadho hotīti na vutto.</p>

<p rend="bodytext">Gajahesāturaṅgakoñcanādādi<hi rend="bold">sambandhadūsita</hi>ñca. Jināgamādīsu pasiddharūpakkhandhādikamaññatra payutta<hi rend="bold">mappatīta</hi>nnāmātīdaṃ dvayaṃ yathākkamaṃ lokavirodhamāgamavirodhañca hotīti virodhipade antogadhaṃ hoti. <hi rend="bold">Hetvapekkhaṃ</hi> ānetabbahetuttā neyye antogadhanti na vuttaṃ.</p>

<p rend="bodytext">‘‘Devo voharatu klesaṃ, rāhukhinno divākaro’’</p>

<p rend="bodytext">Iccādikaṃ <hi rend="bold">asamatthābhidhāyi</hi>ccādi ocityahīne antogadhanti na vuttaṃ. Ettha divākaro sayaṃ rāhugahito aññesaṃ kilesāpanayane <pb ed="M" n="0.0101" /> asamatthoti tamasāmatthiyaṃ visesanabhūtena ‘‘rāhukhinno’’ti padena ñāyati.</p>

<p rend="bodytext"><hi rend="bold">Jigucchāvamaṅgalaasabbhānaṃ</hi> tiṇṇamaññatrassa jotakaṃ vācakaṃ vā atthantaraṃ vā gāmmaṃ duppatītikarattā vākyatthagāmmadoseyeva antogadhanti na vuttaṃ. <hi rend="bold">Duruccāraṇa</hi>bhūtalakkhaṇaṃ <hi rend="bold">kaṭṭhaṃ</hi> bandhapharusato abyatirittanti na vuttanti. ‘‘Harisamānayī’’ti vattabbe hapubbaṃ risa’mānayiiccādikaṃ icchitatthato paribhaṭṭhattā <hi rend="bold">bhaṭṭha</hi>ñca ‘‘sakko sahassagū’’iccādikaṃ apasiddhavisaye pariyuttaguḷhañceti ime atthaguḷhādayo pasādālaṅkāraviruddhattā pasādaguṇādāneneva pariccattāti na vuttaṃ. Ettha hi sahassaṃ gāvo cakkhūni assāti sahassagūti sakkassa nāmaṃ guḷhaṃ nāma hoti.</p>

<p rend="bodytext">Vākyadosepi <hi rend="bold">visandhivākyaṃ</hi> idha anupayogittā na vuttaṃ. Vākyamajjhapatitavākyayuttaṃ vākyagabbhañca, vākyantarapadasammissaṃ.</p>

<p rend="bodytext">‘‘Apāthyameso dissati, vejjaṃ khādatyanārataṃ’’</p>

<p rend="bodytext">Iccādikaṃ <hi rend="bold">vākyasaṃkiṇṇa</hi>ñca byākiṇṇe antogadhanti na vuttaṃ. Ettha <hi rend="bold">eso</hi> bhisakko <hi rend="bold">anārataṃ</hi> niccaṃ <hi rend="bold">apāthyaṃ</hi> rogassa ahitaṃ <hi rend="bold">dissati</hi> vadati. <hi rend="bold">Eso</hi> rogī <hi rend="bold">anārataṃ</hi> satataṃ <hi rend="bold">apāthyaṃ</hi> ahitaṃ khādati. <hi rend="bold">Vejjaṃ</hi> bhisakkaṃ <hi rend="bold">dissati</hi> kujjhati. Evaṃ anekavākyehipi sandhivākyaṃ saṃkiṇṇaṃ nāma.</p>

<p rend="gatha1">‘‘Kācuyyāne mayā diṭṭhā, vallarī pañcapallavā;</p>

<p rend="gathalast">Pallave pallave mudhā, yassā kusumamañcarī’’ti.</p>

<p rend="bodytext">Ida<hi rend="bold">mavācakaṃ</hi> paheḷikāsu pamussitāsannissitamiti na vuttaṃ. Nanu cettha attanā paheḷikāya adassitattā avācakassa pamussitāya antogadhakaraṇaṃ asiddhena asiddhasādhananti? Nayidamevaṃ, ‘‘upekkhiyanti sabbāni, sissakhedabhayā mayā’’ti ca upari kiliṭṭhapadadosaparihāre ‘‘paheḷikāyamāruḷhā, na hi duṭṭhā kiliṭṭhatā’’ti ceti iminā <pb ed="M" n="0.0102" /> purātanehi niddiṭṭhasoḷasapaheḷikāyopi dassitāti siddhena asiddhasādhanaṃ hoti. Tattha kavinā <hi rend="bold">uyyāna</hi>saddena gehañca latāpariyāya<hi rend="bold">vallarī</hi>saddena aṅganā <hi rend="bold">ca pallava</hi>saddena karacaraṇādharā ca <hi rend="bold">mañcarī</hi>saddena nakhadantakantiyo ca vattumicchitā.</p>

<p rend="bodytext">Vākyatthadosepi paduminīnaṃ rattiyaṃ pabujjhanādikaṃ <hi rend="bold">viruddhaṃ</hi> virodhipadeyeva antogadhattā na vuttanti dassetuṃ <hi rend="bold">‘‘katotra saṅkhepanayā’’</hi>ti vuttaṃ, na pana tesaṃ sabbathā pariccattattāti. Ettha ocityahīnaduppatītikarānaṃ dvinnaṃ vākyatthadosatte sati bandhapharusassa vākyadosatte sati virodhino padadosatte <hi rend="bold">sati</hi> ‘‘asamatthābhidhāyi’’ādipadaṃ, ‘‘jigucchādittayapakāsakā’’dipadaṃ, kaṭṭhapadaṃ, paduminīnaṃ rattiyaṃ phullatādi <note>dunniddatādi (ka.)</note> vākyatthañceti ime cattāro dosā bhinnajātikesu ocityādīsu kathaṃ saṅgahitāti? Saccaṃ, tathāpi padānaṃ duṭṭhatte sati vākyavākyatthānamaduṭṭhatā nāma natthīti padadosena sandhivākyavākyatthadosānamanaññattaṃ sissānaṃ ñāpanatthaṃ padadosādikaṃ vākyatthadosādīsu saṅgahitanti veditabbaṃ. Imināyeva purātanehi viruddhatthantarādipadehi vicaritaṃ vākyaṃ viruddhantiādinā duṭṭhāni bahūni vākyāni dassitānīti daṭṭhabbaṃ.</p>

<p rend="bodytext">Imāyeva <note>imissāyeva (ka.)</note> gāthāya ‘‘tamatthi ce khedakaraṃ parampī’’ti ettha <hi rend="bold">para</hi>saddenaasādhusandiddhapariyāyañeyyāppatītatthaappayojaka- dubbodhadesiyādipadadose ca adhikaūnabhaggacchandādivākyadose ca upakkamopasaṃhāravisamasaṅkhāte vākyatthadose ca pariggaṇhāti. Ettha saddasatthaviruddha<hi rend="bold">masādhu</hi> nāma. Kriyānipphattikāraṇamupādāya atthantare pavattanāmaṃ visesanatthena vinā saññābhājane payuttaṃ <hi rend="bold">sandiddhaṃ</hi> nāma, yathā ‘‘ravimhi himahā’’ti. Ettha himahā ravīti visesane kate doso <pb ed="M" n="0.0103" /> natthi. Pasiddhasaññāsaddassa pariyāyanāmena kappitapadaṃ <hi rend="bold">pariyāyañeyyaṃ</hi> nāma, yathā ‘‘vaḷavāmukhassa assavanitānana’’nti. Atisayā vinā bhāvitatthena visesyassa guṇavācakaṃ padaṃ <hi rend="bold">appatītatthaṃ</hi> nāma, yathā ‘‘kaṇhamasī’’ti. Adhigatattānupayogipadaṃ <hi rend="bold">appayojakaṃ</hi> nāma, yathā ‘‘atiphenilaṃ sāgaramalaṅghī’’ti. Appasiddhavacanaṃ <hi rend="bold">dubbodhaṃ</hi> nāma, yathā–</p>

<p rend="bodytext">‘‘Manuññaddhanayo pāde, khādayo kani bhanti te’’ti.</p>

<p rend="bodytext"><hi rend="bold">Kani</hi> he kaññe <hi rend="bold">te</hi> tavapāde <hi rend="bold">manuññaddhanayo</hi> manoharasaddasamannāgatā <hi rend="bold">khādayo</hi> gaggharikā <hi rend="bold">bhanti</hi> dibbantīti. Kismiñci deseyeva siddhanāmaṃ <hi rend="bold">desiyaṃ</hi> nāma. Yathā–</p>

<p rend="bodytext">‘‘Ime lāvaṇyatallā te, gallā lolavilocane’’ti.</p>

<p rend="bodytext">He lolavilocane <hi rend="bold">te</hi> tava ime <hi rend="bold">gallā</hi> kapolā <hi rend="bold">lāvaṇyatallā</hi> manuññatallā jalāsayavisesā bhavanti. Kenaci lesena pakāsitamatthamupādāya payutta<hi rend="bold">madhikaṃ</hi> nāma. Yathā–</p>

<p rend="gatha1">‘‘Tvayi rājati rājinda, ripūnaṃ saggasevinaṃ;</p>

<p rend="gathalast">Thīnaṃ akaṅkaṇo pāṇi, siyā nettamanañjana’’nti.</p>

<p rend="bodytext">Ettha ‘‘akaṅkaṇo pāṇi, nettamanañjana’’nti imināyevathīnaṃ vidhavattaṃ gamyamānaṃ hotīti tappakāsanatthaṃ payuttaṃ ‘‘saggasevina’’nti idaṃ adhikaṃ nāma. Vattabbayuttato ūnaṃ vākyaṃ <hi rend="bold">ūnaṃ</hi> nāma. ‘‘Tilokatilakaṃ muni’’nti ettha ‘‘vandāmī’’ti vattabbassa avuttattā ūnaṃ. Chandohānisaṃyuttaṃ <hi rend="bold">bhaggacchandaṃ</hi> nāma. Idaṃ tesaṃ tesaṃ chandānaṃ akkharagaṇanato ūnādhikavasena pākaṭaṃ hoti. Ādyantato visamaṃ <hi rend="bold">upakkamopasaṃhāravisamaṃ</hi> nāma. Idaṃ āraddhakkamaṃ pariccajitvā kamantarena niyamanti veditabbaṃ.</p>

<p rend="centre">Iti subodhālaṅkāranissaye</p>

<p rend="centre">Paṭhamo paricchedo.</p>
</body>
<back></back>
</text>
</TEI.2>