<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">Pācittiyakathāvaṇṇanā</p>

<p rend="bodytext" n="889"><hi rend="paranum">889</hi><hi rend="dot">.</hi> Evaṃ <pb ed="V" n="1.0281" /> nātivitthārasaṅkhepato nissaggiyavinicchayaṃ dassetvā idāni tadanantaraṃ niddiṭṭhassa pācittiyakaṇḍassa vinicchayaṃ <pb ed="M" n="1.0374" /> dassetuṃ <hi rend="bold">‘‘sampajānamusāvāde’’</hi>tiādi āraddhaṃ. <hi rend="bold">Sampajānamusāvāde</hi>ti attano vacanassa musābhāvaṃ ñatvā, adiṭṭhaṃ ‘‘diṭṭha’’ntiādinā nayena musāvāde sampajānantassa musābhaṇanetipi attho gahetabbo. Yathāha <hi rend="bold">aṭṭhakathāyaṃ</hi> ‘‘jānitvā jānantassa ca musābhaṇane’’ti (pāci. aṭṭha. 2). ‘‘Musāvāde’’ti hi nimittatthe bhummaṃ, musāvādanimittanti attho.</p>

<p rend="bodytext">Davā bhaṇantassāti yojanā. Anupaparikkhitvā vegena diṭṭhampi ‘‘adiṭṭhaṃ me’’ti vadantassāti attho. Yathāha ‘‘davā bhaṇati nāma sahasā bhaṇatī’’ti padabhājanī<hi rend="bold">aṭṭhakathāyaṃ</hi> ‘‘sahasā bhaṇatīti avīmaṃsitvā anupadhāretvā vegena diṭṭhampi ‘adiṭṭhaṃ me’ti bhaṇatī’’ti (pāci. aṭṭha. 11). <hi rend="bold">Ravā bhaṇantassā</hi>ti ‘‘cīvara’’nti vattukāmassa ‘‘cīra’’nti vacanaṃ viya mandattā momūhattā ‘‘aññaṃ bhaṇissāmī’’ti aññaṃ bhaṇantassa. Yathāha ‘‘ravā bhaṇati nāma ‘aññaṃ bhaṇissāmī’ti aññaṃ bhaṇatī’’ti.</p>

<p rend="bodytext" n="890"><hi rend="paranum">890</hi><hi rend="dot">.</hi><hi rend="bold">Aññatthā</hi>ti catutthapārājikādīsu. Attanā aladdhaṃ uttarimanussadhammaṃ ‘‘laddhaṃ mayā’’ti musā yassa bhaṇati, tena taṅkhaṇameva sutvā tadatthe ñāte pārājikassa, aññāte kālantarena ñāte ca pariyāyavacane ca ñāte thullaccayassa, pariyāyavacane aviññāte dukkaṭassa, duṭṭhadosasikkhāpade pārājikaṃ anāpannassa ‘‘āpanno’’ti musābhaṇane saṅghādisesassa, omasavādasikkhāpade dubbhāsitassa ca vuttattā āha <hi rend="bold">‘‘musāvādassa kāraṇā pañca āpattiyo’’</hi>ti. Imāya pācittiyā saddhiṃ cha āpattikkhandhā honti.</p>

<p rend="centre">Sampajānamusāvādakathāvaṇṇanā.</p>

<p rend="bodytext" n="891-3"><hi rend="paranum">891-3</hi><hi rend="dot">.</hi> Vuttesu <pb ed="M" n="1.0375" /> jātiādīsu dasasu akkosavatthūsūti yojanā, <hi rend="bold">padabhājane</hi> vuttesu jātināmagottakammasippaābādhaliṅgakilesaāpattiakkosānaṃ vasena dasasu akkosavatthūsūti attho <pb ed="V" n="1.0282" />. Tesu kilesaṃ vinā sabbete hīnukkaṭṭhavasena dvippakārā honti. Yathāha <hi rend="bold">padabhājane</hi> ‘‘jāti nāma dve jātiyo hīnā ca jāti ukkaṭṭhā ca jātī’’tiādi.</p>

<p rend="bodytext">Tattha caṇḍālādijāti hīnā, khattiyabrāhmaṇajātiyo ukkaṭṭhā. Nāmesu avakaṇṇakajavakaṇṇakādināmāni dāsanāmattā hīnāni, buddharakkhitādināmāni ukkaṭṭhāni. Kosiyādigottaṃ hīnaṃ, gotamādigottaṃ ukkaṭṭhaṃ. Kammesu vaḍḍhakimaṇikārādikammāni hīnāni, kasivāṇijjāgorakkhakammāni ukkaṭṭhāni. Sippesu naḷakārakumbhakārādisippaṃ hīnaṃ, muddāgaṇanādisippaṃ ukkaṭṭhaṃ. Ābādhesu sabbepi ābādhā hīnā, apica madhumeho pīḷājanakattābhāvā ukkaṭṭho. Liṅgesu atidīghatādayo hīnā, nātidīghatādayo ukkaṭṭhā. Sabbepi kilesā hīnā. Sabbāpattiyopi hīnā, apica sotāpattisamāpatti ukkaṭṭhā. Akkosesu ‘‘oṭṭhosi meṇḍosi goṇosī’’tiādiko hīno, ‘‘paṇḍitosi byattosī’’tiādiko ukkaṭṭho.</p>

<p rend="bodytext"><hi rend="bold">Aññatraññāpadesenā</hi>ti pariyāyakathanena vinā. <hi rend="bold">Omasantassā</hi>ti vacanapatodena ovijjhantassa. <hi rend="bold">Sambuddhena pakāsitā</hi>ti ‘‘caṇḍālosi venosi nesādosi rathakārosi pukkusosī’ti bhaṇati, āpatti vācāya vācāya pācittiyassā’’ti sāmaṃ sabbadhammāvabodhato ‘‘sambuddho’’ti paññātena bhagavatā desitā.</p>

<p rend="bodytext" n="894"><hi rend="paranum">894</hi><hi rend="dot">.</hi><hi rend="bold">Tehevā</hi>ti <pb ed="M" n="1.0376" /> jātiādīhi akkosavatthūheva. Aññāpadesena bhūtena vā…pe… āpannameva vā anupasampannaṃ akkosantassa dukkaṭaṃ sambuddhena pakāsitanti sambandho. Idha bhūtābhūtapadāni <hi rend="bold">tehī</hi>ti apekkhitvā bahuvacanantāni yojetabbāni. Etena ‘‘santi idhekacce’’tiādidutiyavāratthaṃ (pāci. 26) dassentena dukkaṭasādhanatthena tadekakāriyaṃ tatiyaṃ <hi rend="bold">yenūnavārañca</hi> catutthaṃ <hi rend="bold">na maya</hi>ntiādivārañca saṅgahitanti daṭṭhabbaṃ. Yathāha <hi rend="bold">aṭṭhakathāyaṃ</hi> ‘‘santi idhekacce’ti vāre pana pariharitvā vuttabhāvena dukkaṭaṃ. Eseva nayo <hi rend="bold">‘yenūna…pe… na maya’</hi>nti vāresupī’’ti (pāci. aṭṭha. 26).</p>

<p rend="bodytext"><hi rend="bold">Pāḷimuttapadehipī</hi>ti etthāpi tatheva ‘‘bhūtena vā’’tiādīni padāni sambandhitabbāni. ‘‘Corosi, gaṇṭhibhedakosī’’tiādi <hi rend="bold">pāḷimuttapadaṃ</hi> nāma. <hi rend="bold">Sabbatthā</hi>ti sabbesu catūsu vāresu, pāḷimuttapadesu <pb ed="V" n="1.0283" /> ca. Vuttañhi ‘‘anupasampanne pana catūsupi vāresu dukkaṭameva. ‘Corosi, gaṇṭhibhedakosī’tiādivacanehi pana upasampannepi anupasampannepi sabbavāresu dukkaṭamevā’’ti (pāci. aṭṭha. 26). <hi rend="bold">‘‘Anupasampanna’’</hi>nti iminā ‘‘imasmiñca sikkhāpade ṭhapetvā bhikkhuṃ bhikkhuniādayo sabbe sattā anupasampannaṭṭhāne ṭhitā’’ti (pāci. aṭṭha. 26) <hi rend="bold">aṭṭhakathāyaṃ</hi> vuttā anupasampannā saṅgahitā. Tenevetthāpi vakkhati ‘‘paviṭṭhānupasampannaṭṭhāne idha ca bhikkhunī’’ti.</p>

<p rend="bodytext" n="895"><hi rend="paranum">895</hi><hi rend="dot">.</hi><hi rend="bold">Davakamyatā</hi>ti ettha ‘‘paṭisaṅkhā yoniso’’tiādīsu (ma. ni. 1.22, 23, 422; a. ni. 6.58; 9.9; mahāni. 206; vibha. 518) viya ya-kāralopo. <hi rend="bold">Sabbatthā</hi>ti sabbesu vuttapācittiyavatthūsu ca dukkaṭavatthūsu cāti sabbattheva. <hi rend="bold">Dubbhāsitamudīrita</hi>nti ‘‘caṇḍālosi…pe… pukkusosī’ti bhaṇati, āpatti <pb ed="M" n="1.0377" /> vācāya vācāya dubbhāsitassā’’ti (pāci. 32) vuttanti attho. Parammukhā pana pācittiyavatthūhi ca dukkaṭavatthūhi ca akkosane dukkaṭameva. Tathā davakamyatāya parammukhā vadantassāpi dubbhāsitamevāti ācariyā vadanti.</p>

<p rend="bodytext" n="896-7"><hi rend="paranum">896-7</hi><hi rend="dot">.</hi> Atthaṃ purakkhatvā vadato bhikkhussa anāpattīti yojanā. <hi rend="bold">Dhammo</hi> nāma ‘‘caṇḍālosī’’tiādipāḷiyeva. Yathāha <hi rend="bold">aṭṭhakathāyaṃ</hi> ‘‘pāḷiṃ vācento dhammapurekkhāro’’ti (pāci. aṭṭha. 35). <hi rend="bold">Anusāsanī</hi> nāma ‘‘idānipi caṇḍālosi, mā pāpadhammaṃ akāsi, mā tamo tamaparāyano ahosī’’tiādinā (pāci. aṭṭha. 35) nayena <hi rend="bold">aṭṭhakathāyaṃ</hi> vuttasarūpāyeva anusāsanīpurekkhatāya ṭhatvā vadantassa cittassa lahuparivattitabhāvato antarā kodhe uppannepi anāpatti.</p>

<p rend="bodytext"><hi rend="bold">Etthā</hi>ti imasmiṃ omasavādasikkhāpade. Paṭighasampayuttacitteneva āpajjitabbattā mānasikadukkhavedanāva hoti.</p>

<p rend="centre">Omasavādakathāvaṇṇanā.</p>

<p rend="bodytext" n="898"><hi rend="paranum">898</hi><hi rend="dot">.</hi> Duvidhākārato bhikkhupesuññe āpatti siyāti yojanā. Pisatīti <hi rend="bold">pisuṇā,</hi> vācā <pb ed="V" n="1.0284" />, samagge satte avayavabhūte vagge bhinne karotīti attho. Pisuṇā eva <hi rend="bold">pesuññaṃ,</hi> tāya vācāya samannāgato puggalo sahacariyanayena <hi rend="bold">pisuṇo,</hi> tassa kammaṃ <hi rend="bold">pesuññaṃ,</hi> bhikkhūnaṃ pesuññaṃ bhikkhupesuññaṃ, tasmiṃ <hi rend="bold">bhikkhupesuññe. Padabhājane</hi> ‘‘upasampanno upasampannassa sutvā upasampannassa pesuññaṃ upasaṃharati ‘itthannāmo taṃ ‘caṇḍālo…pe… pukkuso’ti bhaṇatī’ti āpatti…pe… pācittiyassā’’ti (pāci. 39) vuttattā sayaṃ upasampanno hutvā upasampannassa jātiādīsu dasasu akkosavatthūsu aññatarena aññaṃ upasampannaṃ <pb ed="M" n="1.0378" /> parammukhā akkosantassa sutvā tassa santikaṃ gantvā vakkhamānasarūpesu attano piyakāmatābhedādhippāyasaṅkhātesu dvīsu kāraṇesu aññatarakāraṇaṃ paṭicca ‘‘asuko tuyhaṃ evaṃ vadatī’’ti pesuññaṃ harati, tassa pesuññakathananimittaṃ pācittiyaṃ hotīti attho.</p>

<p rend="bodytext"><hi rend="bold">Duvidhākārato</hi>ti ettha <hi rend="bold">ākāra</hi>-saddo kāraṇapariyāyo. Yathāha <hi rend="bold">aṭṭhakathāyaṃ</hi> ‘‘dvīhākārehīti dvīhi kāraṇehī’’ti (pāci. aṭṭha. 38). Ettha <hi rend="bold">kāraṇaṃ</hi> nāma adhippāyaviseso. Taṃ kāraṇaṃ adhippāyamukhena dassetumāha <hi rend="bold">‘‘attano’’</hi>tiādi. <hi rend="bold">Attano piyakāmassā</hi>ti attano piyabhāvakāmassa pesuññaṃ bhaṇantassa, attano piyabhāvaṃ kāmayantassāti attho, tādisena adhippāyenāti vuttaṃ hoti. Yathāha <hi rend="bold">aṭṭhakathāyaṃ</hi> ‘‘evaṃ ahaṃ etassa piyo bhavissāmī’’ti attano piyabhāvaṃ patthayamānassā’’ti (pāci. aṭṭha. 38). <hi rend="bold">Parabhedatthinopi vā</hi>ti akkosakassa ca attano pesuññavacanaṃ suṇantassa cāti ubhinnaṃ bhedaṃ icchantassāti attho, bhedādhippāyenāti vuttaṃ hoti. Yathāha <hi rend="bold">aṭṭhakathāyaṃ</hi> ‘‘parassa parena bhedaṃ icchantassā’’ti (pāci. aṭṭha. 38).</p>

<p rend="bodytext" n="899"><hi rend="paranum">899</hi><hi rend="dot">.</hi> Pariyāyanayena akkosantassa vacanassa…pe… dukkaṭanti yojanā, pariyāyaakkosavacanaṃ sutvā parassa santikaṃ gantvā vadantassa bhikkhuno dukkaṭaṃ hotīti attho. Yathāha ‘‘itthannāmo santi idhekacce caṇḍālā…pe… bhaṇati, na so aññaṃ bhaṇati, taṃyeva bhaṇatīti āpatti vācāya vācāya dukkaṭassā’’tiādi (pāci. 41). Pāḷimuttanayena akkosantassa vacanassa…pe… dukkaṭanti yojanā. Ettha ‘‘corosi, gaṇṭhibhedakosī’’tiādinā dassito <hi rend="bold">pāḷimuttanayo</hi> nāma.</p>

<p rend="bodytext" n="900"><hi rend="paranum">900</hi><hi rend="dot">.</hi> Anupasampannassa <pb ed="M" n="1.0379" /> akkosaṃ upasampannaṃ haratopi ca tathā dukkaṭanti yojanā. <hi rend="bold">Ca</hi>-saddena <pb ed="V" n="1.0285" /> upasampannassa akkosaṃ anupasampannaṃ haratopi ca, anupasampannassa akkosaṃ anupasampannaṃ haratopi ca tathā dukkaṭanti vikappadvayañca samuccinoti. ‘‘Idhāpi bhikkhuniṃ ādiṃ katvā sabbe anupasampannā nāmā’’ti (pāci. aṭṭha. 38) <hi rend="bold">aṭṭhakathā</hi>vacanato <hi rend="bold">‘‘bhikkhunī’’</hi>ti upalakkhaṇaṃ.</p>

<p rend="bodytext" n="901"><hi rend="paranum">901</hi><hi rend="dot">.</hi><hi rend="bold">Na ceva piyakāmassā</hi>ti piyabhāvaṃ akāmayantassa ca. <hi rend="bold">Na bhedatthinopi cā</hi>ti bhedaṃ anicchantassa ca. <hi rend="bold">Pāpānaṃ garahatthāyā</hi>ti ettha ‘‘kevala’’nti seso. Yathāha <hi rend="bold">aṭṭhakathāyaṃ</hi> ‘‘ekaṃ akkosantaṃ, ekañca khamantaṃ disvā ‘aho nillajjo, īdisampi nāma āyasmantaṃ puna vattabbaṃ maññissatī’ti evaṃ kevalaṃ pāpagarahitāya bhaṇantassa anāpattī’’ti (pāci. aṭṭha. 38).</p>

<p rend="centre">Pesuññakathāvaṇṇanā.</p>

<p rend="bodytext" n="903"><hi rend="paranum">903</hi><hi rend="dot">.</hi><hi rend="bold">Aññenā</hi>ti sāmaṇerādinā. ‘‘Yañca padaṃ yañca anupadaṃ yañca anvakkharaṃ yañca anubyañjanaṃ, sabbametaṃ padaso nāmā’’ti (pāci. 46) <hi rend="bold">padabhājane</hi> vuttattā avayave samudāyopacāravasena <hi rend="bold">‘‘piṭakattaya’’</hi>nti tadekadesapadādi eva vuttoti gahetabbo. Ettha padādisarūpaṃ <hi rend="bold">aṭṭhakathāya</hi> veditabbaṃ. Vuttañhi tattha ‘‘padanti eko gāthāpādo adhippeto. Anupadanti dutiyo pādo. Anvakkharanti ekekamakkharaṃ. Anubyañjananti purimabyañjanena sadisaṃ pacchābyañjana’’nti (pāci. aṭṭha. 45). Idaṃ gāthāmayadesanaṃ sandhāya vuttaṃ. ‘‘Yaṃ kiñci vā ekamakkharaṃ <pb ed="M" n="1.0380" /> anvakkharaṃ, akkharasamūho anubyañjanaṃ, akkharānubyañjanasamūho padaṃ, paṭhamapadaṃ padameva, dutiyaṃ anupadanti evamettha nānākaraṇaṃ veditabba’’ntipi (pāci. aṭṭha. 45) vuttaṃ. Idaṃ cuṇṇiyadesanaṃ sandhāya vuttaṃ.</p>

<p rend="bodytext"><hi rend="bold">Dhamma</hi>nti buddhabhāsitādipāḷidhammaṃ. <hi rend="bold">Paṭisambhidāya</hi>ñhi dhammapañcake pāḷipi dhammoti vuttā. <hi rend="bold">Dhammapañcakaṃ</hi> nāma phalanibbattako hetu, ariyamaggo, bhāsitaṃ, kusalākusalaṃ ceti ete dhammasaññitāti niddiṭṭhaṃ. Ettha hi <hi rend="bold">bhāsita</hi>nti pāḷi vuttā. Aṭṭhakathānissitopi ettheva saṅgahaṃ gacchati. So ca pubbe magadhabhāsāya ṭhito saṅgītittayāruḷho gahetabbo.</p>

<p rend="bodytext"><hi rend="bold">‘‘Saha bhaṇantassa pācittiyaṃ siyā’’</hi>ti iminā ‘‘ekato paṭṭhapetvā ekato osāpentī’’tiādinā <pb ed="V" n="1.0286" /> (pāci. 46) <hi rend="bold">padabhājanā</hi>gatanayena anupasampannena saddhiṃ ārabhitvā ekato uccāraṇavasena padaṃ vā anupadaṃ vā anvakkharaṃ vā anubyañjanaṃ vā vadato padādigaṇanāvasena pācittiyanti vuttaṃ hoti.</p>

<p rend="bodytext" n="904"><hi rend="paranum">904</hi><hi rend="dot">.</hi><hi rend="bold">Saṅgītiṃ anāruḷhesu</hi> dhammesu <hi rend="bold">rājovādādayo</hi> suttantā āpattijanakāyevāti mahāpaccariyādisu vuttāti yojanā. <hi rend="bold">Rājovādo</hi> nāma eko suttanto. <hi rend="bold">Ādi</hi>-saddena tikkhindriyādisuttantā gahitā.</p>

<p rend="bodytext" n="905"><hi rend="paranum">905</hi><hi rend="dot">.</hi> Bhikkhusmimpi bhikkhuniyāpi ca anupasampannasaññino, vimatissa vā bhikkhussa tathā padasodhamme dukkaṭaṃ hotīti yojanā.</p>

<p rend="bodytext" n="906-7"><hi rend="paranum">906-7</hi><hi rend="dot">.</hi><hi rend="bold">Ekato uddisāpetī</hi>ti ekato uddesaṃ gaṇhantehi anupasampannehi saddhiṃ uccāraṇavasena uddisāpeti. <hi rend="bold">Sajjhāyaṃ vā karotī</hi>ti tathā ekato sajjhāyati.</p>

<p rend="bodytext">‘‘Sace <pb ed="M" n="1.0381" /> ekagāthāya eko pādo na āgacchati, sesaṃ āgacchati, ayaṃ yebhuyyena paguṇagantho nāma. Esa nayo suttepi veditabbotī’’ti (pāci. aṭṭha. 48) <hi rend="bold">aṭṭhakathā</hi>vacanato <hi rend="bold">paguṇagantha</hi>nti ettha ‘‘yebhuyyenā’’ti seso. <hi rend="bold">Opātetī</hi>ti ‘‘evaṃ bhaṇāhī’’ti ekato bhaṇati. <hi rend="bold">Uddesa</hi>nti uddisitabbaṃ. <hi rend="bold">Tenā</hi>ti anupasampannena.</p>

<p rend="bodytext" n="908"><hi rend="paranum">908</hi><hi rend="dot">.</hi> Yasmā idaṃ padasodhammasikkhāpadaṃ vācato ca samuṭṭhāti, vācācittadvayāpi ca samuṭṭhāti, tasmā idaṃ samuṭṭhānaṃ padasodhammasaññitanti vuttanti yojanā.</p>

<p rend="centre">Padasodhammakathāvaṇṇanā.</p>

<p rend="bodytext" n="909-10"><hi rend="paranum">909-10</hi><hi rend="dot">.</hi> Sabbacchannasabbaparicchanne senāsane tissannaṃ pana rattīnaṃ <hi rend="bold">yo pana</hi> bhikkhu rattiyaṃ ṭhapetvā bhikkhuṃ aññena sace nipajjeyya, tassa pācittiyaṃ siyāti yojanā. ‘‘Yaṃ kiñci paṭicchādanasamatthaṃ idha chadanañca paricchannañca veditabba’’nti (pāci. aṭṭha. 51) <hi rend="bold">aṭṭhakathāyaṃ</hi> vuttattā chadanārahaṃ iṭṭhakāsilāsudhātiṇapaṇṇādīnaṃ yena kenaci sabbaso chāditaṃ senāsanaṃ <pb ed="V" n="1.0287" /><hi rend="bold">sabbacchannaṃ</hi>. ‘‘Bhūmito paṭṭhāya yāva chadanaṃ āhacca pākārena vā aññena vā kenaci antamaso vatthenapi parikkhitta’’nti (pāci. aṭṭha. 51) <hi rend="bold">aṭṭhakathāyaṃ</hi> vuttattā yena kenaci parikkhipitvā paṭicchāditasenāsanaṃ <hi rend="bold">sabbaparicchannaṃ</hi>. ‘‘Chadanaṃ anāhacca sabbantimena pariyāyena diyaḍḍhahatthubbedhena pākārādinā parikkhittāpi sabbaparicchannāyevā’’ti (pāci. aṭṭha. 51) <hi rend="bold">kurundaṭṭhakathāyaṃ</hi> vuttaṃ, taṃ ‘‘diyaḍḍhā’’tiādinā vakkhati.</p>

<p rend="bodytext">Evaṃ sabbacchannasabbaparicchanne ekasmiṃ senāsane yo bhikkhu upasampannato aññena ekena vā anekehi vā tirattaṃ <pb ed="M" n="1.0382" /> sahaseyyaṃ kappetvā catuttharattiṃ ādiṃ katvā sabbarattīsu sūriyatthaṅgamato paṭṭhāya sakalarattiyaṃ paṭhamaṃ vā pacchā vā apubbācarimaṃ vā piṭṭhiṃ pasāretvā sace ekasenāsane seyyaṃ kappeti, tassa devasikaṃ pācittiyaṃ hotīti idaṃ vidhānaṃ ‘‘apicettha ekāvāsādikampi catukkaṃ veditabba’’ntiādinā (pāci. aṭṭha. 51) <hi rend="bold">aṭṭhakathāyaṃ</hi> vuttaṃ.</p>

<p rend="bodytext"><hi rend="bold">‘‘Yebhuyyena paricchanne channe’’</hi>ti imināpi evameva yojetvā attho veditabbo. ‘‘Yassā pana upari bahutaraṃ ṭhānaṃ channaṃ, appaṃ acchannaṃ, samantato ca bahutaraṃ parikkhittaṃ, appaṃ aparikkhittaṃ, ayaṃ yebhuyyenachannā yebhuyyenaparicchannā nāmā’’ti (pāci. aṭṭha. 51) <hi rend="bold">aṭṭhakathāyaṃ</hi> vuttanayena yebhuyyena channaparicchannaṃ veditabbaṃ. Attho vuttanayoyeva. ‘‘Yebhuyyena paṃsukā’’ti etassa <hi rend="bold">aṭṭhakathāyaṃ</hi> (pāci. aṭṭha. 86) tīsu dve yebhuyyaṃ nāma, idha pana padasodhamme ‘‘yebhuyyena paguṇaṃ gantha’’nti etassa <hi rend="bold">aṭṭhakathāyaṃ</hi> (pāci. aṭṭha. 48) ‘‘ekagāthāyā’’tiādivivaraṇe viya catūsu tayopi bhāgā yebhuyyaṃ nāmāti veditabbaṃ.</p>

<p rend="bodytext" n="911"><hi rend="paranum">911</hi><hi rend="dot">.</hi> Methunassa pahonakaṃ yaṃ pana vatthu paṭhamapārājikāya niddiṭṭhaṃ antamaso tiracchānagatenapi, <hi rend="bold">tena</hi> paṭhamapārājikavatthunā puggalena saha nipajjitvā <hi rend="bold">āpatti</hi> sahaseyyāpatti hotīti yojanā.</p>

<p rend="bodytext" n="912-3"><hi rend="paranum">912-3</hi><hi rend="dot">.</hi> ‘‘Ubho vā nipajjantī’’ti vikappassa paṭhamagāthādvayeneva atthato dassitattā pubbāpariyavasenapi sambhavantaṃ dassetuṃ ‘‘anupasampanne’’tiādinā (pāci. 52-54) nayena dassitapakkhadvayaṃ nidassetumāha <hi rend="bold">‘‘nipanne’’</hi>tiādi. <hi rend="bold">‘‘Uṭṭhahitvā’’</hi>ti idaṃ vicchāvasena gahetabbaṃ. <hi rend="bold">Anupasampannagaṇanāyapi vā</hi>ti bahūsu <pb ed="M" n="1.0383" /> anupasampannesu tesaṃ gaṇanāya ca. Anupasampannesu <pb ed="V" n="1.0288" /> bahūsu tesaṃ gaṇanāya ekassa bhikkhuno bahū āpattiyo hontīti evaṃ dassanena upasampannesu bahūsu ekasmiṃ anupasampanne sati tesañca tassa payogagaṇanāya āpajjitabbā bahū āpattiyo ca ubhosupi bahūsu ekekasseva upasampannassa anupasampannagaṇanāya bahū āpattiyo ca hontītipi dassitaṃ hoti.</p>

<p rend="bodytext" n="914"><hi rend="paranum">914</hi><hi rend="dot">.</hi> Ekeneva dvārena vaḷañjitabbato ekūpacāre satagabbhepi senāsane upasampanno ekasmiṃ gabbhe vasanto attanā sayanagabbhe dvāraṃ pidahitvā vā apidahitvā vā catuttharattiyaṃ sayati ce, uparimatale, avasesagabbhesu ca sayantehi anupasampannehi pubbe vuttaāpattiniyamoyevāti dassanatthamāha <hi rend="bold">‘‘sace pidhāyā’’</hi>tiādi. Gabbhadvāraṃ uttarapadalopena <hi rend="bold">‘‘gabbha’’</hi>nti vuttaṃ. Catutthadivase atthaṅgate sūriye nipajjati, āpatti siyāti yojanā. ‘‘Anupasampannena sahā’’ti pakaraṇato labbhati. <hi rend="bold">Āpatti</hi> pācittiyaṃ.</p>

<p rend="bodytext" n="915"><hi rend="paranum">915</hi><hi rend="dot">.</hi><hi rend="bold">Diyaḍḍhahatthubbedhenā</hi>ti vaḍḍhakiratanena diyaḍḍharatanubbedhena. <hi rend="bold">Pākāro</hi> nāma niṭṭhito. <hi rend="bold">Cayanaṃ</hi> nāma vippakatapākārotipi vadanti. Iminā ca āḷindassa aggahaṇatthaṃ ‘‘dasahatthubbedhāpi jagati parikkhepasaṅkhyaṃ na gacchatī’’ti (pāci. aṭṭha. 51) aṭṭhakathā pamāṇanti vadanti. <hi rend="bold">Jagatī</hi>ti āḷindaṃ. <hi rend="bold">Ādi</hi>-saddena bhittipaṇṇāvaraṇādigahaṇaṃ.</p>

<p rend="bodytext" n="916"><hi rend="paranum">916</hi><hi rend="dot">.</hi><hi rend="bold">Dussakuṭiya</hi>nti vatthakuṭiyaṃ.</p>

<p rend="bodytext" n="917"><hi rend="paranum">917</hi><hi rend="dot">.</hi> ‘‘Sabbacchannaparicchannādippabhedato yebhuyyādippabhedato’’ti <hi rend="bold">ādi</hi>-saddo paccekaṃ yojetabbo. Paṭhamena <pb ed="M" n="1.0384" /><hi rend="bold">ādi</hi>-saddena sabbacchannayebhuyyaparicchannasabbacchannaupaḍḍhaparicchannasabbaparicchannayebhuyyacchanna- sabbaparicchannaupaḍḍhacchannasaṅkhātāni cattāri senāsanāni gahitāni. <hi rend="bold">Gāthāya</hi> sarūpena vuttasabbacchannasabbaparicchannena saddhiṃ pañca senāsanāni dassitāni honti. Dutiyena <hi rend="bold">ādi</hi>-saddena yebhuyyacchannayebhuyyaparicchanna yebhuyyacchannaupaḍḍhaparicchanna yebhuyyaparicchannaupaḍḍhacchannasaṅkhātāni tīṇi senāsanāni gahitāni. Ime aṭṭha vikappā labbhanti. Kasmā vuttaṃ ‘‘satta pācittiyānī’’ti? <hi rend="bold">Mahāaṭṭhakathāya</hi> vuttattā. Yathāha <hi rend="bold">‘‘mahāaṭṭhakathāyaṃ</hi> pana ‘sabbacchanne yebhuyyenaparicchanne pācittiyaṃ, sabbacchanne upaḍḍhaparicchanne pācittiyaṃ, yebhuyyenacchanne upaḍḍhaparicchanne pācittiyaṃ, sabbaparicchanne yebhuyyenacchanne pācittiyaṃ, sabbaparicchanne upaḍḍhacchanne pācittiyaṃ <pb ed="V" n="1.0289" />, yebhuyyenaparicchanne upaḍḍhacchanne pācittiyaṃ, pāḷiyaṃ vuttapācittiyena saddhiṃ satta pācittiyānī’ti vutta’’nti (pāci. aṭṭha. 53).</p>

<p rend="bodytext">Kasmā pana <hi rend="bold">aṭṭhakathāyaṃ</hi> ‘‘aṭṭha pācittiyānī’’ti vatvā ‘‘sattā’’ti gaṇanaparicchedo katoti? <hi rend="bold">Nissandehe</hi> tāva ‘‘seyyā nāma sabbacchannā sabbaparicchannā, yebhuyyenacchannā yebhuyyenaparicchannā’ti (pāci. 52) <hi rend="bold">pāḷiyaṃ</hi> āgatesu dvīsu vikappesu ekasmiṃ vuttapācittiyaṃ gahetvā pāḷiyaṃ vuttena pācittiyena ‘sattā’ti vutta’’nti parihāro dassito. <hi rend="bold">Sāratthadīpaniya</hi>ñca ‘‘satta pācittiyānī’ti pāḷiyaṃ vuttapācittiyadvayaṃ sāmaññato ekattena gahetvā vuttaṃ. Visuṃ pana gayhamāne sabbacchanne sabbaparicchanne pācittiyaṃ, yebhuyyenacchanne yebhuyyenaparicchanne pācittiyanti aṭṭheva pācittiyāni hontī’’ti (sārattha. ṭī. pācittiya 3.53) parihāro vutto.</p>

<p rend="bodytext">Sabbayebhuyyaupaḍḍhapadesu channaparicchannapadehi yojitesu nava vikappā sambhavanti, tesu navame upaḍḍhacchannaupaḍḍhaparicchannavikappe dukkaṭassa dassitattā pārisesato itaresu <pb ed="M" n="1.0385" /> aṭṭhasu aṭṭha pācittiyāneva sambhavanti. <hi rend="bold">Aṭṭhakathāyaṃ</hi> pana appakaṃ ūnamadhikaṃ vā guṇanūpagaṃ na hotīti katvā ‘‘sattā‘‘ti vuttanti gahetabbaṃ. <hi rend="bold">Etthā</hi>ti imasmiṃ sikkhāpade.</p>

<p rend="bodytext" n="918"><hi rend="paranum">918</hi><hi rend="dot">.</hi> ‘‘Aḍḍhacchanne aḍḍhaparicchanne’’ti yojanā. ‘‘Sabbaparicchanne cūḷacchanne’’ti yathākkamena yojanā. Iminā <hi rend="bold">aṭṭhakathā</hi>gatesu pañcasu vikappesu tatiyavikappaṃ dassetvā <hi rend="bold">ādi</hi>-saddena sabbacchannādayo sesavikappā gahitā. Yathāha <hi rend="bold">aṭṭhakathāyaṃ</hi> ‘‘sabbacchanne cūḷakaparicchanne dukkaṭaṃ, yebhuyyenacchanne cūḷakaparicchanne dukkaṭaṃ, sabbaparicchanne cūḷakacchanne dukkaṭaṃ, yebhuyyenaparicchanne cūḷakacchanne dukkaṭaṃ, pāḷiyaṃ āgatadukkaṭena saha pañca dukkaṭānīhi vutta’’nti (pāci. aṭṭha. 53). <hi rend="bold">Pāḷiyaṃ āgatadukkaṭaṃ</hi> nāma imissāyeva gāthāya ādimhiyeva vuttadukkaṭaṃ. Yathāha ‘‘upaḍḍhacchanne upaḍḍhaparicchanne āpatti dukkaṭassā’’ti (pāci. 53).</p>

<p rend="bodytext"><hi rend="bold">Cūḷacchannā</hi>dīni cettha evaṃ veditabbāni – yassa catūsu bhāgesu eko channo, sesā acchannā, idaṃ <hi rend="bold">cūḷakacchannaṃ</hi>. Yassa tīsu bhāgesu dve channā, eko acchanno, idaṃ <hi rend="bold">yebhuyyenacchannaṃ</hi>. Yassa <pb ed="V" n="1.0290" /> dvīsu bhāgesu eko channo, eko acchanno, idaṃ <hi rend="bold">upaḍḍhacchannaṃ</hi> nāma senāsanaṃ. <hi rend="bold">Cūḷaparicchannā</hi>dīni iminā nayena veditabbāni. <hi rend="bold">Channādīhipī</hi>ti sahatthe karaṇavacanaṃ. <hi rend="bold">Pi</hi>-saddo samuccayattho. Sabbacūḷaparicchannachannādīhi catūhipi saha aḍḍhacchannaparicchanne pañcadhā dukkaṭaṃ paridīpitanti yojanā.</p>

<p rend="bodytext" n="920"><hi rend="paranum">920</hi><hi rend="dot">.</hi><hi rend="bold">Sabbacchannādike</hi>ti ettha <hi rend="bold">ādi</hi>-saddena ‘‘sabbaparicchanne sabbaacchanne yebhuyyenaacchanne yebhuyyenaaparicchanne’’ti (pāci. 54) <hi rend="bold">pāḷiyaṃ</hi> vuttā anāpattivārasesā ca <hi rend="bold">aṭṭhakathāyaṃ</hi> vuttā ‘‘upaḍḍhacchanne cūḷakaparicchanne, upaḍḍhaparicchanne cūḷakacchanne <pb ed="M" n="1.0386" />, cūḷakacchanne cūḷakaparicchanne’’ti (pāci. aṭṭha. 53) tayo anāpattivārā ca gahitā.</p>

<p rend="bodytext" n="921"><hi rend="paranum">921</hi><hi rend="dot">.</hi><hi rend="bold">Nipannepī</hi>ti ettha <hi rend="bold">pi</hi>-saddena ‘‘bhikkhu nipanne anupasampanno nisīdati, ubho vā nisīdantī’’ti (pāci. 54) <hi rend="bold">pāḷiyaṃ</hi> vuttapakārantare samuccinoti.</p>

<p rend="centre">Sahaseyyakathāvaṇṇanā.</p>

<p rend="bodytext" n="922"><hi rend="paranum">922</hi><hi rend="dot">.</hi><hi rend="bold">Api</hi>-saddena pageva mahattariyāti dasseti. <hi rend="bold">Sahaseyyaṃ pakappeyyā</hi>ti yathāvuttalakkhaṇaṃ sabbacchannasabbaparicchannādisenāsanaṃ pavisitvā sūriyatthaṅgamato paṭṭhāya pubbe vuttappakāreneva piṭṭhippasāraṇalakkhaṇaṃ seyyaṃ kappeyya.</p>

<p rend="bodytext" n="923-4"><hi rend="paranum">923-4</hi><hi rend="dot">.</hi><hi rend="bold">Deviyā</hi>ti devitthiyā. <hi rend="bold">Tiracchānagatitthiyā</hi>ti godhādikāya. <hi rend="bold">‘‘Methunavatthubhūtāyā’’</hi>ti iminā methunadhammassa avatthubhūtāya sahaseyyāya dosābhāvaṃ dasseti. <hi rend="bold">Vatthūnaṃ gaṇanāyā</hi>ti mātugāmassa gaṇanāya ca tāsañca attano ca payogagaṇanāya ca. <hi rend="bold">Assā</hi>ti bhikkhussa. Mātugāmena tayo divase sahaseyyāya iminā sikkhāpadena āpattiṃ āpajjitvā catutthadivase sahaseyyāya dvīhipi sikkhāpadehi āpattiṃ āpajjatīti ettha dukkaṭavatthubhūtāya itthiyā tattheva sahaseyyāya iminā sikkhāpadena dukkaṭaṃ āpajjitvā catutthadivase rattiyaṃ sahaseyyāya iminā sikkhāpadena āpajjitabbadukkaṭena saha purimasikkhāpadena pācittiyaṃ āpajjatīti veditabbaṃ.</p>

<p rend="centre">Dutiyasahaseyyakathāvaṇṇanā.</p>

<p rend="bodytext" n="926"><hi rend="paranum">926</hi><hi rend="dot">.</hi> Chappañcavācāhi <pb ed="M" n="1.0387" /><pb ed="V" n="1.0291" /> uddhaṃ itthiyā dhammaṃ bhaṇantassāti sambandho. <hi rend="bold">Itthiyā</hi>ti ‘‘mātugāmo nāma manussitthī, na yakkhī, na petī, na tiracchānagatā, viññū paṭibalā hoti subhāsitadubbhāsitaṃ duṭṭhullāduṭṭhullaṃ ājānitu’’nti <hi rend="bold">pāḷiyaṃ</hi> vuttamanussitthiyā. <hi rend="bold">Bhaṇantassā</hi>ti vakkhamānalakkhaṇaṃ dhammaṃ chahi padehi uttari bhaṇantassa. <hi rend="bold">Viññuṃ purisaviggahaṃ vinā</hi>ti ‘‘viññū nāma purisaviggaho paṭibalo hoti subhāsitadubbhāsitaṃ duṭṭhullāduṭṭhullaṃ ājānitu’’nti (pāci. 64) <hi rend="bold">pāḷiyaṃ</hi> vuttasavanūpacāragatamanussapurisaṃ vinā. <hi rend="bold">Dhamma</hi>nti vakkhamānappakārasarūpaṃ desanādhammaṃ.</p>

<p rend="bodytext" n="927"><hi rend="paranum">927</hi><hi rend="dot">.</hi> Gāthāmayā, cuṇṇiyaganthamayāti duvidhā desanā, tattha <hi rend="bold">gāthāmayadesanāya</hi> vācā nāma gāthāpādalakkhaṇāti dassetumāha <hi rend="bold">‘‘gāthāpādo’’</hi>tiādi. Cuṇṇiyadesanāyaṃ pana vācāparicchedo vibhatyantavasena veditabbo. Tenāha <hi rend="bold">gaṇṭhipade</hi> ‘‘eko gāthāpādo’ti idaṃ gāthābandhameva sandhāya vuttaṃ, aññattha pana vibhattiantapadameva gahetabba’’nti. <hi rend="bold">Padasodhammaṃ niddiṭṭhaṃ dhamma</hi>nti piṭakattayaṃ. <hi rend="bold">‘‘Aṭṭhakatha’’</hi>nti iminā saṅgītittayāruḷhaṃ porāṇaṭṭhakathaṃ gahetabbaṃ. Teneva <hi rend="bold">gaṇṭhipade</hi> vuttaṃ ‘‘aṭṭhakathaṃ dhammapadajātakādivatthuñcā’’ti. Imināpi porāṇakaṃ saṅgītiāruḷhameva aṭṭhakathaṃ vuttanti vadanti. Aṭṭhakathādipāṭhaṃ ṭhapetvā damiḷādibhāsantarena yathāruci kathetuṃ vaṭṭatīti.</p>

<p rend="bodytext" n="928"><hi rend="paranum">928</hi><hi rend="dot">.</hi> Padādīnaṃ vasā channaṃ vācānaṃ upari dhammaṃ desentassāti yojanā. <hi rend="bold">Desentassā</hi>ti padasodhamme vuttalakkhaṇapadādisarūpāhi chahi vācāhi uttari dhammaṃ desentassa. <hi rend="bold">Padādigaṇanāyā</hi>ti yathāvuttalakkhaṇapadaanupadaanvakkharaanubyañjanagaṇanāya.</p>

<p rend="bodytext" n="929"><hi rend="paranum">929</hi><hi rend="dot">.</hi><hi rend="bold">Purisaviggaha</hi>nti <pb ed="M" n="1.0388" /> manussapurisavesaṃ. Ettha <hi rend="bold">tiracchānagatā</hi> nāma vesanimmānārahā iddhimantā nāgasupaṇṇā.</p>

<p rend="bodytext" n="931"><hi rend="paranum">931</hi><hi rend="dot">.</hi><hi rend="bold">Vadato</hi>ti adhikaṃ dhammaṃ bhāsato.</p>

<p rend="bodytext" n="932"><hi rend="paranum">932</hi><hi rend="dot">.</hi><hi rend="bold">Itthirūpa</hi>nti manussitthivesaṃ. <hi rend="bold">Tiracchānagatitthiyā</hi>ti vuttasarūpāya tiracchānagatitthiyā.</p>

<p rend="bodytext" n="933"><hi rend="paranum">933</hi><hi rend="dot">.</hi> Sayaṃ <pb ed="V" n="1.0292" /> uṭṭhāya nisīditvā puna dhammaṃ desentassa anāpatti pakāsitāti sambandho. <hi rend="bold">Mātugāmassa vā tathā</hi>ti ettha <hi rend="bold">‘‘tathā’’</hi>ti iminā vuttappakārassa gahitattā uṭṭhāya nisinnassa mātugāmassa puna dhammaṃ desentassa anāpatti pakāsitāti vuttaṃ hoti. <hi rend="bold">‘‘Uṭṭhāyā’’</hi>tiādinā iriyāpathaparivattanadassanena nānāiriyāpathepi anāpattiṃ dīpeti.</p>

<p rend="bodytext" n="934"><hi rend="paranum">934</hi><hi rend="dot">.</hi><hi rend="bold">Aññissā puna aññissā</hi>ti ettha ‘‘āgatāgatāyā’’ti seso. Yathāha <hi rend="bold">aṭṭhakathāyaṃ</hi> ‘‘aññassa mātugāmassāti ekissā desetvā puna āgatāgatāya aññissāpi desetīti evaṃ ekāsane nisinno mātugāmasatasahassannampi desetīti attho’’ti (pāci. aṭṭha. 66). Avuttasamuccayatthena <hi rend="bold">ca</hi>-saddena ‘‘pañhaṃ puṭṭho kathetī’’ti (pāci. 66) idaṃ samuccinoti. ‘‘Dīghanikāyo kimatthiyo bhante’’ti pañhaṃ pucchato mātugāmassa sabbaṃ dīghanikāyaṃ vadatopi anāpatti. Yathāha <hi rend="bold">aṭṭhakathāyaṃ</hi> ‘‘pañhaṃ pucchati, pañhaṃ puṭṭho kathetīti mātugāmo ‘dīghanikāyo nāma bhante kimatthaṃ dīpetī’ti pucchati, evaṃ pañhaṃ puṭṭho bhikkhu sabbaṃ cepi dīghanikāyaṃ katheti, anāpattī’’ti (pāci. aṭṭha. 66). Ettha ca <hi rend="bold">sabbaṃ cepi dīghanikāyaṃ kathetī</hi>ti yāva na niṭṭhāti, tāva punadivasepi katheti.</p>

<p rend="bodytext" n="935"><hi rend="paranum">935</hi><hi rend="dot">.</hi> Dhammassa <pb ed="M" n="1.0389" /> desanāya, viññumanussapurisassa asannihitakaraṇena ca āpajjitabbato <hi rend="bold">kriyākriyaṃ</hi>.</p>

<p rend="centre">Dhammadesanākathāvaṇṇanā.</p>

<p rend="bodytext" n="936"><hi rend="paranum">936</hi><hi rend="dot">.</hi><hi rend="bold">Mahaggataṃ</hi> rūpārūpajjhānaṃ. <hi rend="bold">Paṇītaṃ</hi> lokuttaradhammaṃ. Padhānabhāvaṃ nītanti paṇītaṃ. <hi rend="bold">Ārocentassā</hi>ti ‘‘paṭhamaṃ jhānaṃ samāpajjāmī’’tiādinā (pārā. 201) nayena <hi rend="bold">catutthapārājike</hi> vuttanayena vadantassa. Parinibbānakāle ca puṭṭhakāle ca bhikkhubhikkhunīnaṃ attanā laddhassa uttarimanussadhammassa ārocetabbattā <hi rend="bold">‘‘ṭhapetvā bhikkhuniṃ bhikkhu’’</hi>nti vuttaṃ. ‘‘Aññassā’’ti seso. Yathāha <hi rend="bold">aṭṭhakathāyaṃ</hi> ‘‘upasampannassa bhūtaṃ ārocetīti uttarimanussadhammameva sandhāya vuttaṃ. Parinibbānakāle, hi antarā vā atikaḍḍhiyamānena upasampannassa bhūtaṃ ārocetuṃ vaṭṭatī’’ti (pāci. aṭṭha. 77). <hi rend="bold">Bhūte</hi>ti ettha ‘‘uttarimanussadhamme ārocite’’ti vattabbaṃ, nimittatthe bhummaṃ, attano santāne imasmiṃ attabhāve siddhauttarimanussadhammassa ārocananimittanti attho.</p>

<p rend="bodytext" n="937"><hi rend="paranum">937</hi><hi rend="dot">.</hi><hi rend="bold">No</hi><pb ed="V" n="1.0293" /><hi rend="bold">ce jānāti so vutta</hi>nti yassa āroceti, so sace sutakkhaṇeyeva vuttanayeneva ‘‘esa paṭhamajjhānassa lābhī’’tiādinā nayena vuttaṃ no jānāti. <hi rend="bold">Pariyāyavacane</hi>ti ‘‘yo te vihāre vasati, so paṭhamassa jhānassa lābhī’’ti evamādipariyāyavacane. Yassa uttarimanussadhammaṃ āroceti, so sace sutasamanantaraṃ ‘‘esa evaṃ vadatī’’ti vuttaṃ no jānāti, tādisassa ārocentassa bhikkhuno hoti āpatti dukkaṭanti sambandho. <hi rend="bold">Assa</hi> bhūtassa pariyāyavacane ca bhikkhuno āpatti dukkaṭaṃ hotīti yojanā.</p>

<p rend="bodytext" n="938"><hi rend="paranum">938</hi><hi rend="dot">.</hi><hi rend="bold">Tathārūpe</hi><pb ed="M" n="1.0390" /><hi rend="bold">kāraṇe satī</hi>ti parassa kāraṇabhāvaṃ ñatvāpi paṭipattiyā amoghabhāvadassanasamuttejanasampahaṃsanādikarasaṅkhāte kāraṇe sati. <hi rend="bold">Sabbassāpī</hi>ti upasampannānupasampannassa sabbassa. <hi rend="bold">Sīlādi</hi>nti sīlasutapariyattiguṇaṃ. <hi rend="bold">Vadato</hi>ti ettha ‘‘bhikkhuno’’ti pakaraṇato labbhati.</p>

<p rend="bodytext" n="939"><hi rend="paranum">939</hi><hi rend="dot">.</hi><hi rend="bold">Tadasambhavā</hi>ti diṭṭhisampannassa ummādādīnaṃ asambhavā. Yathāha <hi rend="bold">aṭṭhakathāyaṃ</hi> ‘‘diṭṭhisampannānaṃ ummādassa vā cittakkhepassa vā abhāvāti. Mahāpaccariyampi hi vicārita’’nti (pāci. aṭṭha. 77). Ummattakapadassa avacane kāraṇaṃ vadanteneva khittacittādipadānaṃ avacane kāraṇañca upalakkhaṇato dassitamevāti daṭṭhabbaṃ. Ettha ca maggaphaladiṭṭhiyā samannāgatānaṃ ariyānameva hi ummattakādibhāvo natthi. Jhānalābhino pana tasmiṃ sati jhānā parihāyanti, tasmā tesaṃ abhūtārocanapaccayā anāpatti vattabbā, na bhūtārocanapaccayā.</p>

<p rend="bodytext" n="940"><hi rend="paranum">940</hi><hi rend="dot">.</hi> Imissāpattiyā aññatra jhānamaggādilābhīnaṃ aññassa asambhavā <hi rend="bold">‘‘kusalābyākateheva dvicitta’’</hi>nti vuttaṃ. Idañca ukkaṭṭhaparicchedena ariyapuggaleyeva sandhāya vuttaṃ. Paṇṇattiṃ ajānantā pana jhānalābhī puthujjanā nānāvatthumhi lobhavasena akusalacittenāpi na ārocentīti natthi, tasmā ‘‘ticitta’’nti vattabbaṃ siyā, tathāpi bahulena kusalābyākatānameva sambhavoti evaṃ vuttanti daṭṭhabbaṃ. <hi rend="bold">Dvivedanaṃ</hi> sukhopekkhāvasena. Idañca sikkhāpadaṃ paṇṇattiajānanavasena acittakasamuṭṭhānaṃ hoti. Ariyā cettha paṇṇattiṃ jānantā <pb ed="V" n="1.0294" /> vītikkamaṃ na karonti, puthujjanā pana paṇṇattiṃ jānitvāpi vītikkamaṃ karonti. Te ca satthuno āṇāvītikkamacetanāya <pb ed="M" n="1.0391" /> balavaakusalabhāvato jhānā parihāyantīti daṭṭhabbaṃ.</p>

<p rend="centre">Bhūtārocanakathāvaṇṇanā.</p>

<p rend="bodytext" n="941"><hi rend="paranum">941</hi><hi rend="dot">.</hi> Bhikkhuno duṭṭhullaṃ āpattiṃ bhikkhusammutiṃ ṭhapetvā anupasampanne ārocentassa bhikkhuno āpattīti yojanā. <hi rend="bold">Duṭṭhullaṃ āpatti</hi>nti saṅghādiseso. Nanu ca ‘‘duṭṭhullā nāma āpatti cattāri ca pārājikāni terasa ca saṅghādisesā’’ti (pāci. 79) <hi rend="bold">padabhājane</hi> pārājikasaṅghādisesā dassitā, kasmā idha saṅghādisesova gahitoti? Vuccate – pārājikaṃ duṭṭhullasaddatthadassanatthaṃ vuttaṃ, idha pana saṅghādisesoyeva bhagavatā adhippetoti <hi rend="bold">aṭṭhakathāyaṃ</hi> vicāritametaṃ. Vuttañhi tattha ‘‘pārājikāni duṭṭhullasaddatthadassanatthaṃ vuttāni, saṅghādisesaṃ pana idha adhippeta’’nti (pāci. aṭṭha. 78). Vakkhati ca ‘‘idha saṅghādisesāva, duṭṭhullāpattiyo matā’’ti. <hi rend="bold">Anupasampanne</hi>ti ‘‘bhikkhuñca bhikkhuniñca ṭhapetvā avaseso anupasampanno’’ti (pāci. 80) <hi rend="bold">padabhājane</hi> niddiṭṭhaanupasampannassa ārocentassāti vuttaṃ hoti.</p>

<p rend="bodytext"><hi rend="bold">Ṭhapetvā bhikkhusammuti</hi>nti ‘‘atthi bhikkhusammuti āpattipariyantā na kulapariyantā’’tiādinā (pāci. 80) <hi rend="bold">padabhājane</hi> dassitaṃ abhiṇhāpattikassa bhikkhuno āyatiṃ saṃvaratthaṃ hirottappajananatthaṃ āpattiyo vā upāsakakulāni vā ubhayameva vā paricchinditvā vā aparicchinditvā vā āpattiyo ārocetuṃ saṅghena saṅghamajjhe tikkhattuṃ sāvetvā katasammutiṃ ṭhapetvāti vuttaṃ hoti. Yathāha <hi rend="bold">aṭṭhakathāyaṃ</hi> ‘‘abhiṇhāpattikaṃ bhikkhuṃ disvā ‘evamesa paresu hirottappenāpi āyatiṃ saṃvaraṃ āpajjissatī’ti tassa bhikkhuno <pb ed="M" n="1.0392" /> hitesitāya tikkhattuṃ apaloketvā saṅghena kātabbā’’ti (pāci. aṭṭha. 80).</p>

<p rend="bodytext" n="942"><hi rend="paranum">942</hi><hi rend="dot">.</hi><hi rend="bold">Ghaṭetvā vadantassevā</hi>ti <hi rend="bold">eva</hi>kāro yathāṭhāne yojetabbo. <hi rend="bold">Eva</hi>kārena byavacchinnamatthaṃ vakkhati ‘‘vatthu’’ntiādinā. <hi rend="bold">‘‘Asuciṃ mocetvā’’</hi>ti iminā vatthumāha, <hi rend="bold">‘‘saṅghādisesa’’</hi>nti iminā āpattiṃ. Vajjameva <hi rend="bold">vajjatā</hi>. ‘‘Pācittiyāpattī’’ti imassāyaṃ pariyāyo. ‘‘Ayaṃ asuciṃ mocetvā saṅghādisesaṃ āpanno’’ti vatthunā saddhiṃ ghaṭetvā āpattiṃ vadantassa <hi rend="bold">vajjatā</hi> pācittiyāpatti hotīti yojanā.</p>

<p rend="bodytext" n="943"><hi rend="paranum">943</hi><hi rend="dot">.</hi><hi rend="bold">Suddhassā</hi>ti <pb ed="V" n="1.0295" /> pārājikamanāpannassa. <hi rend="bold">Vada</hi>nti vadanahetu, vatthunā saddhiṃ saṅghādisesassa kathanatoti attho.</p>

<p rend="bodytext" n="944"><hi rend="paranum">944</hi><hi rend="dot">.</hi><hi rend="bold">Aduṭṭhullāyā</hi>ti saṅghādisesato aññāya āpattiyā. <hi rend="bold">Duṭṭhullasaññino</hi>ti saṅghādisesasaññino. <hi rend="bold">Sesā āpattiyopi vā</hi>ti saṅghādisesaṃ vinā sese chaḷāpattikkhandhe.</p>

<p rend="bodytext" n="945"><hi rend="paranum">945</hi><hi rend="dot">.</hi><hi rend="bold">Tathā</hi>ti dukkaṭaṃ atidisati. Pañcadhā mataṃ anupasampannassa duṭṭhullaṃ ajjhācāraṃ ārocentassa tathā dukkaṭanti yojanā. <hi rend="bold">Anupasampannassa pañcadhā mataṃ duṭṭhullaṃ ajjhācāra</hi>nti ca pāṇātipātādipañcasikkhāpadavītikkamā gahitā. Keci pana ‘‘sukkavissaṭṭhiādayo pañcā’’ti vadanti, taṃ na gahetabbaṃ. Pāṇātipātādīni hi daseva sikkhāpadāni sāmaṇerānaṃ paññattāni. Tesaṃ paññattesuyeva ca sikkhāpadesu duṭṭhullāduṭṭhullavicāraṇā kātabbā, na ca sukkavissaṭṭhiādīni visuṃ tesaṃ paññattāni atthīti.</p>

<p rend="bodytext">Atha <pb ed="M" n="1.0393" /> bhikkhuno duṭṭhullasaṅkhātāni sukkavissaṭṭhiādīni anupasampannassa kiṃ nāma hontīti? Ajjhācāro nāma hontīti. Yathāha <hi rend="bold">aṭṭhakathāyaṃ</hi> ‘‘sukkavissaṭṭhi…pe… ajjhācāro nāmāti vutta’’nti (pāci. aṭṭha. 82). Imināpi cetaṃ siddhaṃ ‘‘anupasampannassa sukkavissaṭṭhiādi duṭṭhullaṃ nāma na hotī’’ti. ‘‘Ajjhācāro nāmā’’ti hi vadanto anupasampannassa sukkavissaṭṭhiādi kevalaṃ ajjhācāro nāma hoti, na pana duṭṭhullo nāma ajjhācāroti dīpeti. ‘‘Ajjhācāro nāmā’’ti ca aṭṭhakathāyaṃ vuttattā, akattabbarūpattā ca anupasampannassa sukkavissaṭṭhiādīni daṇḍakammavatthupakkhaṃ bhajanti. Tāni ca aññassa anupasampannassa avaṇṇakāmatāya ārocento bhikkhu dukkaṭaṃ āpajjatīti vadanti. Idha pana <hi rend="bold">anupasampanna</hi>ggahaṇena sāmaṇerasāmaṇerisikkhamānānaṃ gahaṇaṃ veditabbaṃ.</p>

<p rend="bodytext">Aduṭṭhullaṃ ajjhācāranti yojanā. ‘‘Anupasampannassā’’ti ca ajjhāharitabbāni. Anupasampannassa yathāvuttehi pañcasikkhāpadehi aññaṃ vikālabhojanādiṃ <hi rend="bold">aduṭṭhullaṃ ajjhācāraṃ</hi> vā. Yathāha ‘‘anupasampannassa duṭṭhullaṃ vā aduṭṭhullaṃ vā ajjhācāra’’ntiādi (pāci. 82).</p>

<p rend="bodytext" n="946"><hi rend="paranum">946</hi><hi rend="dot">.</hi><hi rend="bold">Kevalaṃ</hi><pb ed="V" n="1.0296" /><hi rend="bold">vatthuṃ vā ārocentassā</hi>ti ‘‘ayaṃ sukkavissaṭṭhiṃ āpanno’’tiādinā nayena vatthumattaṃ ārocentassa. <hi rend="bold">Kevalaṃ āpattiṃ vā ārocentassā</hi>ti ‘‘ayaṃ pārājikaṃ āpanno, ayaṃ saṅghādisesaṃ āpanno’’tiādinā nayena āpattimattaṃ ārocentassa ca. <hi rend="bold">Bhikkhusammutiyā</hi>ti ettha vatthunā ghaṭetvā āpattiṃ ārocentassāti <pb ed="M" n="1.0394" /> gahetabbaṃ. <hi rend="bold">‘‘Tathā’’</hi>ti iminā ‘‘anāpattī’’ti etaṃ parāmasati.</p>

<p rend="centre">Duṭṭhullārocanakathāvaṇṇanā.</p>

<p rend="bodytext" n="948"><hi rend="paranum">948</hi><hi rend="dot">.</hi><hi rend="bold">Akappiyaṃ pathavi</hi>nti <hi rend="bold">padabhājane</hi> ‘‘dve pathaviyo jātā ca pathavī ajātā ca pathavī’’ti (pāci. 86) uddisitvā –</p>

<p rend="indent">‘‘Jātā nāma pathavī suddhapaṃsu suddhamattikā appapāsāṇā appasakkharā appakathalā appamarumbā appavālikā yebhuyyenapaṃsukā yebhuyyenamattikā, adaḍḍhāpi vuccati jātā pathavī. Yopi paṃsupuñjo vā mattikāpuñjo vā atirekacātumāsaṃ ovaṭṭho, ayampi vuccati jātā pathavī’’ti (pāci. 86) ca,</p>

<p rend="indent">‘‘Ajātā nāma pathavī suddhapāsāṇā suddhasakkharā suddhakathalā suddhamarumbā suddhavālikā appapaṃsu appamattikā yebhuyyenapāsāṇā yebhuyyenasakkharā yebhuyyenakathalā yebhuyyenamarumbā yebhuyyenavālikā, daḍḍhāpi vuccati ajātā pathavī. Yopi paṃsupuñjo vā mattikāpuñjo vā ūnacātumāsaṃ ovaṭṭho, ayampi vuccati ajātā pathavī’’ti (pāci. 86) ca –</p>

<p rend="unindented">Niddiṭṭhāsu dvīsu pathavīsu jātapathavisaṅkhātaṃ akappiyapathaviṃ.</p>

<p rend="bodytext">Ettha pāsāṇādīnaṃ lakkhaṇaṃ <hi rend="bold">aṭṭhakathāyaṃ</hi> ‘‘muṭṭhippamāṇato upari pāsāṇāti veditabbā, muṭṭhippamāṇā sakkharā. Kathalāti kapālakhaṇḍāni. Marumbāti kaṭasakkharā. Vālikāti vālukāyevā’’ti <pb ed="M" n="1.0395" /> vuttanayeneva veditabbaṃ. Yebhuyyenapaṃsukādīnaṃ lakkhaṇaṃ ‘‘yebhuyyenapaṃsukāti tīsu koṭṭhāsesu dve koṭṭhāsā paṃsu, eko pāsāṇādīsu aññataro koṭṭhāso’’ti (pāci. aṭṭha. 86) ca <pb ed="V" n="1.0297" /> ‘‘adaḍḍhāpīti uddhanapattapacanakumbhakārāvāpādivasena tathā tathā adaḍḍhā’’tiādi <hi rend="bold">aṭṭhakathā</hi>to ca veditabbaṃ. <hi rend="bold">‘‘Appapaṃsuappamattikā’’</hi>ti dvīsupi padesu niddesarūpena yebhuyyenapāsāṇādipadapañcakaṃ vuttaṃ, tatthāpi attho <hi rend="bold">yebhuyyenapaṃsupadā</hi>dīsu vuttavipallāsena veditabbo. Yathāha <hi rend="bold">aṭṭhakathāyaṃ</hi> ‘‘tesaṃyeva hi dvinnaṃ pabhedadassanameta’’nti (pāci. 86).</p>

<p rend="bodytext"><hi rend="bold">Khaṇeyya vā</hi>ti evarūpaṃ akappiyapathavipadesaṃ antamaso pādaṅguṭṭhenāpi sammuñjanisalākāyapi sayaṃ vā khaṇati. <hi rend="bold">Khaṇāpeyya vā</hi>ti aññena vā ‘‘idaṃ khaṇāhī’’tiādinā akappiyavohārena khaṇāpeyya. <hi rend="bold">Bhedāpeyyā</hi>ti tatheva bhedāpeyya. <hi rend="bold">Bhindeyya vā</hi>ti passāvadhārādīhipi bhindeyya. Adhikāravasena <hi rend="bold">vā</hi>-saddassa sabbakiriyāpadehi sambandho labbhatīti <hi rend="bold">bhedāpeyya cā</hi>ti ettha <hi rend="bold">ca</hi>-saddo idha avuttassa ‘‘dahati vā, dahāpeti vā’’ti padadvayassa samuccayakoti veditabbo. Antamaso pattampi pacanto sayaṃ vā dahati, aññena vā dahāpetītiādi imesaṃ padānaṃ <hi rend="bold">aṭṭhakathā</hi>vasena (pāci. aṭṭha. 87) veditabbaṃ. <hi rend="bold">Pācittiyaṃ siyā</hi>ti khaṇantassa, bhindantassa ca pahāre pahāre pācittiyaṃ.</p>

<p rend="bodytext" n="949"><hi rend="paranum">949</hi><hi rend="dot">.</hi> Āṇāpentassa āṇattigaṇanāya, dahantassa aggipātagaṇanāya hotīti idaṃ ‘‘pahāre pahāre pācittiya’’ntiādiaṭṭhakathāvacanavasena veditabbaṃ, imameva dassetumāha <hi rend="bold">‘‘sayamevā’’</hi>tiādi.</p>

<p rend="bodytext" n="950"><hi rend="paranum">950</hi><hi rend="dot">.</hi><hi rend="bold">Āṇāpentassā</hi>ti <pb ed="M" n="1.0396" /> sakiṃ āṇāpentassa.</p>

<p rend="bodytext" n="951"><hi rend="paranum">951</hi><hi rend="dot">.</hi> ‘‘Khaṇāpeyyā’’ti sāmaññavacanassa apavādadassanatthaṃ <hi rend="bold">‘‘khaṇa pokkharaṇi’’</hi>ntiādimāha. <hi rend="bold">Koci doso na vijjatī</hi>ti ettha pokkharaṇiāvāṭādisaddānaṃ pathavipariyāyattābhāvato evaṃvacanena anāpattīti adhippāyo.</p>

<p rend="bodytext" n="952"><hi rend="paranum">952</hi><hi rend="dot">.</hi> ‘‘Imaṃ idhā’’tiādīnaṃ padānaṃ paccakkhabhūtādhippetabhūmivācakattā tehi yojetvā vuttassa tasseva payogassa āpattikarabhāvaṃ dassetumāha <hi rend="bold">‘‘ima’’</hi>ntiādi.</p>

<p rend="bodytext" n="953"><hi rend="paranum">953</hi><hi rend="dot">.</hi><hi rend="bold">Kanda</hi>nti <pb ed="V" n="1.0298" /> tālādikandaṃ. <hi rend="bold">Kurunda</hi>nti kulacocarukkhaṃ. <hi rend="bold">Thūṇa</hi>nti thambhaṃ. <hi rend="bold">Khāṇuka</hi>nti sākhāviṭaparahitaṃ rukkhāvayavaṃ. <hi rend="bold">Mūla</hi>nti pathaviyā suppatiṭṭhitabhāvakaraṃ rukkhāvayavaṃ. <hi rend="bold">Vaṭṭatī</hi>ti aniyametvā vacanena anāpattibhāvato vaṭṭati.</p>

<p rend="bodytext" n="954"><hi rend="paranum">954</hi><hi rend="dot">.</hi><hi rend="bold">Ima</hi>nti paccakkhaparāmāsapadena niyametvā vacanato āpatti hotīti āha <hi rend="bold">‘‘niyametvāna vattuṃ pana na vaṭṭatī’’</hi>ti.</p>

<p rend="bodytext" n="955"><hi rend="paranum">955</hi><hi rend="dot">.</hi><hi rend="bold">Ghaṭehi ussiñcitu</hi>nti ghaṭehi gahetvā avasiñcituṃ. <hi rend="bold">Tanukaddamo</hi>ti jambālo. <hi rend="bold">Bahalaṃ</hi> kaddamaṃ bhikkhunā apanetuṃ <hi rend="bold">na ca vaṭṭatī</hi>ti yojetabbaṃ.</p>

<p rend="bodytext" n="956"><hi rend="paranum">956</hi><hi rend="dot">.</hi><hi rend="bold">Nadiyādīna</hi>nti ettha <hi rend="bold">ādi</hi>-saddena gaṅgākandarādīnaṃ gahaṇaṃ. ‘‘Taṭa’’nti iminā sambandho. <hi rend="bold">Vaṭṭha</hi>nti vuṭṭhīhi ovaṭṭhañca. <hi rend="bold">Cātumāsa</hi>nti vikopanakiriyāya accantasaṃyoge upayogavacanaṃ, cātumāsabbhantare vikopetuṃ vaṭṭatīti attho.</p>

<p rend="bodytext" n="957"><hi rend="paranum">957</hi><hi rend="dot">.</hi> Sace toyasmiṃ patati taṭanti yojanā, sace kūlaṃ bhijjitvā antoudake patatīti. <hi rend="bold">Deve vuṭṭhepī</hi>ti <pb ed="M" n="1.0397" /> pajjunnadeve vuṭṭhepi. Vuṭṭha-saddo kattusādhano. Cātumāsamatikkantepīti yojanā. Tattha hetudassanatthamāha <hi rend="bold">‘‘toye devo hi vassatī’’</hi>ti.</p>

<p rend="bodytext" n="958"><hi rend="paranum">958</hi><hi rend="dot">.</hi><hi rend="bold">Soṇḍi</hi>nti pāsāṇapokkharaṇiṃ. <hi rend="bold">Tattha tū</hi>ti udakarahite tasmiṃ soṇḍiāvāṭe.</p>

<p rend="bodytext" n="959"><hi rend="paranum">959</hi><hi rend="dot">.</hi> Antocātumāsaṃ sodhetuṃ bhinditunti yojanā. <hi rend="bold">‘‘Sodhetuṃ bhindituṃ vikopetu’’</hi>nti kiriyāpadehi ‘‘raja’’nti kammapadaṃ ānetvā sambandhitabbaṃ. Taṃ rajorāsiṃ deve vuṭṭhe pacchā udakassa chinnattā bahalabhūmisukkhampi vuṭṭhipātadivasato paṭṭhāya antocātumāse kopetuṃ bhindituṃ vaṭṭatīti attho.</p>

<p rend="bodytext" n="960"><hi rend="paranum">960</hi><hi rend="dot">.</hi><hi rend="bold">Puṇṇe</hi> soṇḍimhi <hi rend="bold">taṃ rajaṃ</hi> vikopetuṃ vaṭṭati cātumāsato uddhanti yojanā.</p>

<p rend="bodytext" n="961"><hi rend="paranum">961</hi><hi rend="dot">.</hi><hi rend="bold">‘‘Phusāyante’’</hi>ti etena ‘‘devo’’ti idaṃ bhummavasena vipariṇāmetvā ‘‘deve phusāyante’’ti <pb ed="V" n="1.0299" /> yojetabbaṃ, pajjunnadeve vuṭṭhipātaṃ karonteti attho. <hi rend="bold">Piṭṭhipāsāṇake</hi>ti pāsāṇapiṭṭhe. <hi rend="bold">Tampī</hi>ti tathā pāsāṇapiṭṭhe laggaṃ tampi rajaṃ.</p>

<p rend="bodytext" n="962"><hi rend="paranum">962</hi><hi rend="dot">.</hi><hi rend="bold">Akatapabbhāro</hi> nāma yathā heṭṭhābhāgo vuṭṭhiphusitehi na temīyati, tathā namitvā ṭhitapabbatappadeso. Idaṃ anovassakaṭṭhāne uṭṭhitavammikānaṃ upalakkhaṇaṃ.</p>

<p rend="bodytext" n="963"><hi rend="paranum">963</hi><hi rend="dot">.</hi> Abbhokāse vuṭṭhito vammiko sace ovaṭṭho, kaṃ cātumāsaṃ vikopetuṃ vaṭṭatīti sambandho. <hi rend="bold">Cātumāsa</hi>nti vikopanakiriyāya <pb ed="M" n="1.0398" /> accantasaṃyoge upayogavacanaṃ. <hi rend="bold">Rukkhe</hi>ti ca thambhapāsāṇādīnaṃ upalakkhaṇaṃ. <hi rend="bold">Upacikādīna</hi>nti <hi rend="bold">ādi</hi>-saddena kāḷakipillikādīnaṃ gahaṇaṃ. <hi rend="bold">So nayo</hi>ti ‘‘ovaṭṭhadivasato uttari cātumāsabbhantare kopetuṃ vaṭṭatī’’ti yathāvutto nayo.</p>

<p rend="bodytext" n="964"><hi rend="paranum">964</hi><hi rend="dot">.</hi><hi rend="bold">Mūsikukkiraṃ</hi> nāma mūsikāhi uddhaṭapaṃsu. Mūsikānaṃ ukkiro mūsikukkiroti viggaho. <hi rend="bold">Gokaṇṭakaṃ</hi> nāma gunnaṃ khurānaṃ uṭṭhitamattikā. <hi rend="bold">Gaṇḍuppādamalaṃ</hi> nāma bhūlatāya malamattikā. Sambandhaṃ pana pakatibhūmiṃ akopentena matthakato gaṇhituṃ vaṭṭati.</p>

<p rend="bodytext" n="965"><hi rend="paranum">965</hi><hi rend="dot">.</hi><hi rend="bold">Kasī</hi>ti kasitaṭṭhānaṃ, tattha naṅgalena uddhaṭamattikā <hi rend="bold">kasinaṅgalamattikā. ‘‘Acchinnā’’</hi>tiiminā khaṇḍākhaṇḍikaṃ katvā āyataṃ hutvā ṭhitamattikāpaṭalampi ajātapathavī siyāti āsaṅkānivattanatthamāha <hi rend="bold">‘‘bhūmisambandhā’’</hi>ti. <hi rend="bold">Sā</hi>ti kasinaṅgalamattikā.</p>

<p rend="bodytext" n="966"><hi rend="paranum">966</hi><hi rend="dot">.</hi><hi rend="bold">Senāsana</hi>nti ettha ‘‘purāṇa’’nti pāṭhaseso gahetabbo. Ovaṭṭhaṃ cātumāsato uddhaṃ na vikopayeti yojanā.</p>

<p rend="bodytext" n="967"><hi rend="paranum">967</hi><hi rend="dot">.</hi><hi rend="bold">Tatoti</hi> ovaṭṭhadivasato paṭṭhāya cātumāsātikkantagehato. <hi rend="bold">‘‘Gopānasi’’</hi>nti iminā gopānasimatthake ṭhitaupacikāpaṃsumhi bhijjantepi anāpattibhāvaṃ dīpeti. <hi rend="bold">‘‘Bhitti’’</hi>nti iminā tadekadesaṃ bhittipādādidārumāha. Idampi bhittimattikaṃ upacikāmattikaṃ sandhāya vuttaṃ. <hi rend="bold">‘‘Thambha’’</hi>nti idampi taṃsambandhapākārabhūmimattikāupacikādipaṃsuṃ sandhāya vuttaṃ. <hi rend="bold">Padaratthara</hi>nti atthatapadaraṃ. Idampi padarānaṃ upari mattikāupacikāpaṃsuṃ <pb ed="M" n="1.0399" /> sandhāya vuttaṃ. <hi rend="bold">‘‘Gopānasi’’</hi>ntiādīhi <pb ed="V" n="1.0300" /> padehi ‘‘gaṇhissāmī’’ti paccekaṃ yojanīyaṃ. <hi rend="bold">‘‘Gaṇhissāmī’’</hi>ti iminā vikopanādhippāyābhāvaṃ dīpeti.</p>

<p rend="bodytext" n="968"><hi rend="paranum">968</hi><hi rend="dot">.</hi><hi rend="bold">Gaṇhantassā</hi>ti ettha anādare sāmivacanaṃ, ‘‘suddhacittenā’’ti pāṭhaseso. <hi rend="bold">Iṭṭhakā</hi>ti chadaniṭṭhakā. <hi rend="bold">Ādi</hi>-saddena pāsāṇasamuddapheṇādīnaṃ gahaṇaṃ. <hi rend="bold">Patatī</hi>ti suddhacittena gaṇhante sace mattikā chijjitvā patati, anāpattīti attho. <hi rend="bold">Mattika</hi>nti bhittiyaṃ, chadane ca cātumāsādhikovaṭṭhamattikaṃ, anovaṭṭhaṃ ce, gaṇhituṃ vaṭṭatīti. Yathāha <hi rend="bold">aṭṭhakathāyaṃ</hi> ‘‘sace yā yā atintā, taṃ taṃ gaṇhāti, anāpattī’’ti (pāci. aṭṭha. 86). Yadi gaṇhati, āpatti siyāti yojanā.</p>

<p rend="bodytext" n="969"><hi rend="paranum">969</hi><hi rend="dot">.</hi><hi rend="bold">Atinto</hi>ti vassodakena atinto, iminā vinicchitabbavatthuṃ dasseti. Tassa antogehe ca bahi ca sambhavato antogehe ṭhitassa tāva vinicchayaṃ dassetumāha <hi rend="bold">‘‘antogehe sace siyā’’</hi>ti. Vassodakena tintātintesu dvīsu mattikāpuñjesu atintaṃ tāva dassetumāha <hi rend="bold">‘‘anovaṭṭho cā’’</hi>ti.</p>

<p rend="bodytext" n="970"><hi rend="paranum">970</hi><hi rend="dot">.</hi> Vassodakena tinte vinicchayaṃ dassetumāha <hi rend="bold">‘‘vuṭṭhe puna cā’’</hi>tiādi. <hi rend="bold">‘‘Vuṭṭhe’’</hi>ti iminā ‘‘mattikāpuñjo’’ti padaṃ bhummavasena vipariṇāmetvā vuṭṭhe mattikāpuñjeti yojetabbaṃ, ‘‘ekadivasampī’’ti seso, <hi rend="bold">gehasmi</hi>nti ettha ‘‘ṭhite’’ti vattabbaṃ, gehasmiṃ ṭhite mattikāpuñje vassodakena ekadivasampi tinteti vuttaṃ hoti. Vakkhamānanayena aññattha paharitvā uṭṭhitena tena atemitvā ujukaṃ patitehi vassaphusitehi tinteti gahetabbaṃ. Sace sabbo tinto hotīti yojanā. ‘‘Mattikāpuñjo’’ti iminā sambandho.</p>

<p rend="bodytext" n="971"><hi rend="paranum">971</hi><hi rend="dot">.</hi> ‘‘Sabbo’’ti <pb ed="M" n="1.0400" /> iminā visesanena byavacchinnaṃ ekadesatinte vinicchayaṃ dassetumāha <hi rend="bold">‘‘yattaka’’</hi>ntiādi. <hi rend="bold">Tu</hi>-saddo imameva visesaṃ joteti. <hi rend="bold">Yattaka</hi>nti heṭṭhā anotaritvā matthakato, pariyantakato ca yattakappamāṇaṃ. <hi rend="bold">Tatthā</hi>ti mattikāpuñje. <hi rend="bold">‘‘Akappiya’’</hi>nti etassa ‘‘cātumāsaccayenā’’ti anuvattati. <hi rend="bold">‘‘Atintaṃ…pe… kappiya’’</hi>nti iminā akappiyaṭṭhānaṃ pariharitvā vā kappiyakārakehi kappiyavacanena harāpetvā vā atintaṃ ṭhānaṃ <pb ed="V" n="1.0301" /> yathākāmaṃ vaḷañjetabbanti ayamattho dassito hoti. Yathāha <hi rend="bold">aṭṭhakathāyaṃ</hi> ‘‘kappiyakārakehī’’tiādi (pāci. aṭṭha. 86).</p>

<p rend="bodytext" n="972"><hi rend="paranum">972</hi><hi rend="dot">.</hi><hi rend="bold">Vārinā</hi>ti ujukaṃ ākāsato patitavassodakena. Aññattha paharitvā tattha patitvā temite vaṭṭati. <hi rend="bold">So</hi> mattikāpuñjo. <hi rend="bold">Tato para</hi>nti ekābaddhakālato uttariṃ <hi rend="bold">so</hi> mattikāpuñjo vārinā temito bhūmiyā ekābaddho ce hoti, tato paraṃ sā jātā pathavī eva, kopetuṃ na vaṭṭatīti yojanā.</p>

<p rend="bodytext" n="973"><hi rend="paranum">973</hi><hi rend="dot">.</hi><hi rend="bold">‘‘Ovaṭṭho’’</hi>ti iminā anovaṭṭhapākāro kappiyoti byatirekavasena dasseti. <hi rend="bold">‘‘Mattikāmayo’’</hi>ti visesanena iṭṭhakapākārādiṃ byavacchindati. Tassa pana kappiyabhāvaṃ vakkhati ‘‘sace iṭṭhakapākāro’’tiādinā. <hi rend="bold">‘‘Cātumāsaccaye’’</hi>ti iminā tato anto vikopanīyabhāvaṃ dasseti.</p>

<p rend="bodytext" n="974"><hi rend="paranum">974</hi><hi rend="dot">.</hi><hi rend="bold">Tatthā</hi>ti ovaṭṭhe mattikapākāre. <hi rend="bold">Aghaṃsantovā</hi>ti pākāramattikaṃ akopento. <hi rend="bold">Mattaso chupitvā</hi>ti pamāṇato mudukaṃ katvā hatthatalaṃ ṭhapetvā. <hi rend="bold">Allahatthenā</hi>ti udakatintena hatthatalena. Hatthekadeso <hi rend="bold">hattho</hi> nāma.</p>

<p rend="bodytext" n="975"><hi rend="paranum">975</hi><hi rend="dot">.</hi><hi rend="bold">Yebhuyyakathale</hi><pb ed="M" n="1.0401" /><hi rend="bold">ṭhāne</hi>ti pubbe vuttanayena yassā tīsu bhāgesu dve bhāgā kathalā honti, tādise kappiyapathaviṭṭhāne.</p>

<p rend="bodytext" n="976"><hi rend="paranum">976</hi><hi rend="dot">.</hi><hi rend="bold">Abbhokāse</hi>ti upalakkhaṇattā antogehepi thambhaṃ cāletvā jātapathaviṃ vikopetuṃ na vaṭṭatīti daṭṭhabbaṃ. Dvīsupi ṭhānesu suddhacittena niddosabhāvaṃ yathāvuttena ‘‘thambhaṃ vā padarattharaṃ. Gaṇhissāmī’ti saññāya, gahetuṃ pana vaṭṭatī’’ti iminā nayenāha. <hi rend="bold">Pathavi</hi>nti akappiyapathaviṃ.</p>

<p rend="bodytext" n="977"><hi rend="paranum">977</hi><hi rend="dot">.</hi> Ujumuddharato na dosoti yojanā.</p>

<p rend="bodytext" n="978"><hi rend="paranum">978</hi><hi rend="dot">.</hi><hi rend="bold">Uccāletvā</hi>ti ukkhipitvā cāletvā parivattetvā. <hi rend="bold">Pavaṭṭatī</hi>ti pavaṭṭetvā pavaṭṭetvā netīti <pb ed="V" n="1.0302" /> attho. <hi rend="bold">Suddhacittassā</hi>ti ‘‘bhūmi bhijjatī’’ti asallakkhetvā ‘‘pāsāṇaṃ pavaṭṭetvā pavaṭṭetvā harissāmī’’ti suddhacittavato.</p>

<p rend="bodytext" n="979"><hi rend="paranum">979</hi><hi rend="dot">.</hi> Bhūmiyaṃ dārūni phālentānampi bhūmiyaṃ sākhādīni kaḍḍhato cāti yojanā.</p>

<p rend="bodytext" n="980"><hi rend="paranum">980</hi><hi rend="dot">.</hi><hi rend="bold">Kaṇṭaka</hi>nti rukkhakaṇṭakaṃ, macchakaṇṭakañca. <hi rend="bold">Sūci</hi> nāma ayomayadantamayatambamayakaṭṭhamayādisūcīnaṃ aññatarā. <hi rend="bold">Aṭṭhiṃ vā</hi>ti gomahiṃsādīnaṃ aṭṭhiṃ vā. <hi rend="bold">Hīraṃ vā</hi>ti nāḷikerādihīraṃ vā. <hi rend="bold">Ākoṭetu</hi>nti yathā ekakoṭi bhūmiṃ pavisati, tathā tāḷetuṃ. <hi rend="bold">Pavesetu</hi>nti bhūmiṃ gamayituṃ.</p>

<p rend="bodytext" n="981"><hi rend="paranum">981</hi><hi rend="dot">.</hi><hi rend="bold">Passāvaṃ</hi> muttaṃ. <hi rend="bold">Medani</hi>nti ettha akappiyapathavimāha. <hi rend="bold">Bhindissāmī</hi>ti ettha ‘‘evaṃ cintetvā’’ti seso.</p>

<p rend="bodytext" n="982"><hi rend="paranum">982</hi><hi rend="dot">.</hi><hi rend="bold">Karontassā</hi>ti suddhacittena passāvaṃ karontassātiyojetabbaṃ. <hi rend="bold">‘‘Sammajjato’’</hi>ti idaṃ ‘‘sammajjantenā’’ti gahetabbaṃ <pb ed="M" n="1.0402" />, ‘‘sammajjaniyā’’ti seso, anantaraṃ medanīpadaṃ upayogavasena ‘‘medani’’nti gahetabbaṃ, <hi rend="bold">‘‘visama’’</hi>nti seso, <hi rend="bold">‘‘samaṃ kātu’’</hi>nti iminā yojetabbaṃ, sammajjantena uccaṭṭhānaṃ madditvā, āvāṭaṭṭhānaṃ pavesetvā samaṃ kātuṃ sammajjaniyā ghaṃsetuṃ na vaṭṭatīti attho. Yathāha <hi rend="bold">aṭṭhakathāyaṃ</hi> ‘‘visamaṃ bhūmiṃ samaṃ karissāmīti sammajjaniyā ghaṃsitumpi na vaṭṭatī’’ti (pāci. aṭṭha. 86).</p>

<p rend="bodytext" n="983"><hi rend="paranum">983</hi><hi rend="dot">.</hi><hi rend="bold">Pādaṅguṭṭhena vā</hi>ti ettha samuccayatthena <hi rend="bold">vā</hi>-saddena <hi rend="bold">aṭṭhakathāyaṃ</hi> vuttaṃ ‘‘kattarayaṭṭhiyā bhūmiṃ koṭṭentī’’ti idaṃ saṅgaṇhāti. <hi rend="bold">Likhitumpī</hi>ti rājiṃ kātumpi bhūmiṃ bhindantenāti yojanā. <hi rend="bold">Pādehī</hi>ti pādatalehi.</p>

<p rend="bodytext" n="985"><hi rend="paranum">985</hi><hi rend="dot">.</hi><hi rend="bold">Bhūmi</hi>nti akappiyabhūmiṃ. <hi rend="bold">Dahati dahāpetī</hi>ti ettha ‘‘yo’’ti ca ‘‘tassā’’ti ca sambandhavasena labbhati. <hi rend="bold">Pattaṃ dahantassā</hi>ti chaviyā thirabhāvatthaṃ dhūmaṃ gāhāpetvā tiṇukkādīhi pattaṃ gaṇhantassa.</p>

<p rend="bodytext" n="986"><hi rend="paranum">986</hi><hi rend="dot">.</hi><hi rend="bold">Tattakānevā</hi>ti <pb ed="V" n="1.0303" /> ṭhānappamāṇāneva. Idhāpi ‘‘yo’’ti ca ‘‘tassā’’ti ca sāmatthiyā labbhati.</p>

<p rend="bodytext" n="987"><hi rend="paranum">987</hi><hi rend="dot">.</hi><hi rend="bold">Bhūmiya</hi>nti akappiyabhūmiyaṃ. Pattaṃ pacīyati etthāti <hi rend="bold">pattapacanaṃ,</hi> kapālaṃ, tasmiṃ kapāle.</p>

<p rend="bodytext" n="988"><hi rend="paranum">988</hi><hi rend="dot">.</hi><hi rend="bold">So</hi> aggi <hi rend="bold">tāni</hi> dārūni dahanto gantvā <hi rend="bold">ce</hi> ekaṃsena bhūmiṃ dahati, tasmā dārūnaṃ upari aggiṃ ṭhapetuṃ na vaṭṭatīti yojanā.</p>

<p rend="bodytext" n="989"><hi rend="paranum">989</hi><hi rend="dot">.</hi> Iṭṭhakā āvapīyanti paccanti etthāti <hi rend="bold">iṭṭhakāvāpo,</hi> so eva <hi rend="bold">iṭṭhakāvāpako,</hi> iṭṭhakāpacanaṭṭhānaṃ. <hi rend="bold">Ādi</hi>-saddena kumbhakārāvāpādiṃ saṅgaṇhāti.</p>

<p rend="bodytext" n="990"><hi rend="paranum">990</hi><hi rend="dot">.</hi> Upādīyatīti <pb ed="M" n="1.0403" /><hi rend="bold">upādānaṃ,</hi> indhanaṃ, na upādānaṃ anupādānaṃ, indhanato aññaṃ, tato <hi rend="bold">anupādānato</hi>ti attho. <hi rend="bold">Khāṇuke</hi>ti matakhāṇuke ca sukkharukkhe ca bhūmigataṃ adatvā ‘‘nibbāpessāmī’’ti aggidānaṃ vaṭṭati. Pacchā ussāhe katepi na nibbāyati, na dosoti. Yathāha <hi rend="bold">aṭṭhakathāyaṃ</hi> ‘‘sace pana bhūmiṃ appattamevā’’tiādi (pāci. aṭṭha. 87).</p>

<p rend="bodytext" n="991"><hi rend="paranum">991</hi><hi rend="dot">.</hi><hi rend="bold">Tiṇukka</hi>nti tiṇena baddhaukkaṃ. <hi rend="bold">Tiṇukka</hi>nti upalakkhaṇaṃ. Nāḷikerapaṇṇādīhi baddhāpi saṅgayhanti.</p>

<p rend="bodytext" n="992"><hi rend="paranum">992</hi><hi rend="dot">.</hi><hi rend="bold">Tassa</hi> aggissa patitaṭṭhāne indhanaṃ datvā puna taṃ aggiṃ kātuṃ vaṭṭatīti mahāpaccariyaṃ <hi rend="bold">rutaṃ</hi> kathitanti yojanā.</p>

<p rend="bodytext" n="993"><hi rend="paranum">993</hi><hi rend="dot">.</hi> ‘‘Tassa apathaviya’’nti padacchedo. <hi rend="bold">Vimatissubhayatthāpī</hi>ti pathaviapathavidvayepi vematikassa. Tattha jātā <hi rend="bold">pathavī,</hi> itarā <hi rend="bold">apathavī</hi>.</p>

<p rend="bodytext" n="994"><hi rend="paranum">994</hi><hi rend="dot">.</hi><hi rend="bold">Ima</hi>nti <pb ed="V" n="1.0304" /> āvāṭaṃ, mattikaṃ, paṃsuṃ vā.</p>

<p rend="centre">Pathavīkhaṇanakathāvaṇṇanā.</p>

<p rend="centre">Musāvādavaggo paṭhamo.</p>

<p rend="bodytext" n="995"><hi rend="paranum">995</hi><hi rend="dot">.</hi><hi rend="bold">Bhavantassā</hi>ti jāyantassa, vaḍḍhamānassa ca. <hi rend="bold">Bhūtassā</hi>ti jātassa, vaḍḍhitassa cāti attho. Yathāha <hi rend="bold">aṭṭhakathāyaṃ</hi> ‘‘bhavanti ahuvuñcāti bhūtā, jāyanti vaḍḍhanti, jātā vaḍḍhitā cā’’ti (pāci. aṭṭha. 90). Ettha ca <hi rend="bold">‘‘bhavantī’’</hi>ti iminā viruḷhamūle nīlabhāvaṃ āpajjitvā vaḍḍhamānake taruṇagacche dasseti. <hi rend="bold">‘‘Ahuvu’’</hi>nti iminā pana vaḍḍhitvā ṭhite mahante rukkhagacchādike <pb ed="M" n="1.0404" /> dasseti. <hi rend="bold">‘‘Bhavantī’’</hi>ti imassa vivaraṇaṃ ‘‘jayanti vaḍḍhantī’’ti, <hi rend="bold">‘‘ahuvu’’</hi>nti imassa ‘‘jātā vaḍḍhitā’’ti. Evaṃ bhūta-saddo paccuppannātītavisayoti dasseti. ‘‘Bhavantassa bhūtassā’’ti iminā padadvayena <hi rend="bold">‘‘bhūtagāmassā’’</hi>ti padassa tulyādhikaraṇatādassanena gāma-saddassa diṭṭhigatavanantādisaddānaṃ diṭṭhivanādisaddatthe viya bhūtasaddatthe vuttipakkhamāha. Yathāha <hi rend="bold">aṭṭhakathāyaṃ</hi> (pāci. aṭṭha. 90) ‘‘bhūtā eva vā gāmo bhūtagāmo, patiṭṭhitaharitatiṇarukkhādīnametaṃ adhivacana’’nti. Bhūtānaṃ devatānaṃ gāmo nivāsoti vā <hi rend="bold">bhūtagāmo</hi>. Bhūmiyaṃ patiṭṭhahitvā hi haritabhāvamāpannā tiṇarukkhagacchādayo devatāhi parigayhantīti. Jāyantassa vaḍḍhantassa vā sampattavuddhimariyādassa vā rukkhādinoti attho.</p>

<p rend="bodytext"><hi rend="bold">Pātabyatānimitta</hi>nti ettha pātabyabhāvo <hi rend="bold">pātabyatā,</hi> ‘‘chedanabhedanādīhi yathāruci paribhuñjitabbatāti attho’’ti <hi rend="bold">aṭṭhakathā</hi>vacanato pātabyatā-saddassa paribhuñjitabbatāti attho veditabbo, sā nimittaṃ hetu yassa pācittiyassa taṃ pātabyatānimittaṃ. Rukkhādīnaṃ chedanaphālanādivasena vikopanīyatāsaṅkhātapātabyatānimittaṃ paribhuñjitabbatāhetu pācittiyaṃ <hi rend="bold">udīritaṃ</hi> vuttanti attho.</p>

<p rend="bodytext" n="996-7"><hi rend="paranum">996-7</hi><hi rend="dot">.</hi><hi rend="bold">So</hi>ti bhūtagāmo. <hi rend="bold">Tilabījādiko</hi>ti tilabījamettha sukhumapaṇṇasevālādiko. <hi rend="bold">Ādi</hi>-saddena ca tādisā itarā sevālajāti gahitā. ‘‘Upari khuddānukhuddakapaṇṇaṅkuro, heṭṭhā khuddānukhuddakamūlaṅkuro sevālo tilabījaṃ nāmā’’ti <hi rend="bold">gaṇṭhipade</hi> vuttanti. <hi rend="bold">Vikopentassa taṃ sabba</hi>nti bhūmiyaṃ patiṭṭhāya udake jāyamānakasevālādiṃ bhūmiyā uppāṭanacchedanavasena jale eva patiṭṭhitaṃ <pb ed="V" n="1.0305" /> sukhumapaṇṇanīlikādiṃ udakato uddharaṇacchedanavasena taṃ sabbaṃ sevālaṃ vikopentassāti attho.</p>

<p rend="bodytext" n="998"><hi rend="paranum">998</hi><hi rend="dot">.</hi><hi rend="bold">Hatthena</hi><pb ed="M" n="1.0405" /><hi rend="bold">viyūhitvā</hi>ti jalato amocetvā hatthena dūrato apanetvā. <hi rend="bold">‘‘Hotī’’</hi>tiādi tassa hetusandassanatthaṃ. <hi rend="bold">Sakalaṃ</hi> anavasesaṃ sabbaṃ jalaṃ tassa yasmā ṭhānaṃ hoti, tasmāti attho.</p>

<p rend="bodytext" n="999"><hi rend="paranum">999</hi><hi rend="dot">.</hi><hi rend="bold">Ceccā</hi>ti jānanto. <hi rend="bold">Taṃ</hi> sevālajātikaṃ jalā uddharituṃ udakena vinā bhikkhussa na vaṭṭatīti yojanā. <hi rend="bold">Ṭhānasaṅkamanañhi ta</hi>nti hetudassanaṃ. <hi rend="bold">Taṃ</hi> tathākaraṇaṃ yasmā ṭhānasaṅkamanaṃ ṭhānato cāvanaṃ, tasmā taṃ na vaṭṭatīti yojanā.</p>

<p rend="bodytext" n="1000"><hi rend="paranum">1000</hi><hi rend="dot">.</hi> Yathāvuttassa byatirekaṃ dassetumāha <hi rend="bold">‘‘udakenā’’</hi>tiādi. Tattha <hi rend="bold">udakenā</hi>ti sahatthe karaṇavacanaṃ. <hi rend="bold">Taṃ</hi> sevālajātikaṃ. <hi rend="bold">Vārisū</hi>ti ettha vāsaṃ vārayantīti vārī, tesu.</p>

<p rend="bodytext" n="1001"><hi rend="paranum">1001</hi><hi rend="dot">.</hi><hi rend="bold">Jale vallitiṇādīnī</hi>ti jalamatthake valliñca jāyamānakaravallitiṇādīni ca. <hi rend="bold">Uddharantassā</hi>ti bhūmiyaṃ patiṭṭhitaṃ bhūmito, udake patiṭṭhitaṃ udakato ca uddharantassa. Tattha antapakkhaṃ dassetumāha <hi rend="bold">‘‘toyato’’</hi>ti. <hi rend="bold">Vikopentassā</hi>ti khaṇḍanādivasena kopentassa. <hi rend="bold">Tatthā</hi>ti tasmiṃ udake, eva-kāro luttaniddiṭṭho ‘‘tatthevā’’ti (pāci. aṭṭha. 92) <hi rend="bold">aṭṭhakathā</hi>vacanato.</p>

<p rend="bodytext" n="1002"><hi rend="paranum">1002</hi><hi rend="dot">.</hi><hi rend="bold">Etthā</hi>ti udake eva. <hi rend="bold">Vikopentassā</hi>ti kappiyaṃ akārāpetvā chedanādiṃ karontassa. <hi rend="bold">Tānī</hi>ti tathā parehi uppāṭitattā bhūtagāmabhāvato muttāni vallitiṇādīni. <hi rend="bold">Bījagāmenā</hi>ti mūlabījagāmādivasena.</p>

<p rend="bodytext" n="1003"><hi rend="paranum">1003</hi><hi rend="dot">.</hi> Evaṃ <pb ed="M" n="1.0406" /> udakaṭṭhe saṅkhepato vinicchayaṃ dassetvā idāni itaratrāpi vinicchayaṃ dassetumāha <hi rend="bold">‘‘thalaṭṭhe’’</hi>tiādi. <hi rend="bold">Haritakhāṇuko</hi>ti ettha ‘‘yo’’ti seso. ‘‘Tassā’’ti iminā sambandho, kakudhakarañjādīnaṃ chinnāvasiṭṭhakhāṇukoti vuttaṃ hoti. <hi rend="bold">‘‘Bhūtagāmena saṅgaho’’</hi>ti iminā taṃvikopane pācittiyabhāvaṃ dīpeti. Evamuparipi.</p>

<p rend="bodytext" n="1004"><hi rend="paranum">1004</hi><hi rend="dot">.</hi><hi rend="bold">Nāḷikerādikānaṃ</hi><pb ed="V" n="1.0306" /><hi rend="bold">khāṇū</hi>ti etthāpi ‘‘upariharito’’ti sāmatthiyā labbhati. <hi rend="bold">‘‘Bījagāmena saṅgaho’’</hi>ti iminā dukkaṭavatthutamāha. Evamuparipi. Kiñcāpi hi tālanāḷikerādīnaṃ khāṇu uddhaṃ avaḍḍhanako bhūtagāmassa kāraṇaṃ na hoti, tathāpi bhūtagāmasaṅkhātanibbattapaṇṇamūlabījato sambhūtattā bhūtagāmato uppanno nāma hotīti bījagāmena saṅgahaṃ gacchati.</p>

<p rend="bodytext" n="1005"><hi rend="paranum">1005</hi><hi rend="dot">.</hi><hi rend="bold">Tathāpakāsito</hi>ti ‘‘bījagāmo’’ti vutto.</p>

<p rend="bodytext" n="1006"><hi rend="paranum">1006</hi><hi rend="dot">.</hi> Phalitā kadalī yāva nīlapaṇṇā, tāva sā ca bhūtagāmoti pakāsitāti yojanā. Yathāha <hi rend="bold">aṭṭhakathāyaṃ</hi> ‘‘kadalī pana phalitā yāva nīlapaṇṇā, tāva bhūtagāmeneva saṅgahitā’’ti (pāci. aṭṭha. 92). <hi rend="bold">Naḷa</hi>nti khuddakaveḷu. <hi rend="bold">Veḷū</hi>ti mahāveḷu. <hi rend="bold">Tiṇādīna</hi>nti <hi rend="bold">ādi</hi>-saddena sassādayo gahitā.</p>

<p rend="bodytext" n="1007"><hi rend="paranum">1007</hi><hi rend="dot">.</hi> Yo ayaṃ pana veḷu aggato paṭṭhāya yadā sussati, tadā so bījagāmena saṅgahito nāma hotīti yojanā. <hi rend="bold">Bījagāmenā</hi>ti phaḷubījagāmena. Yathāha <hi rend="bold">aṭṭhakathāyaṃ</hi> ‘‘katarabījagāmena? Phaḷubījagāmenā’’ti.</p>

<p rend="bodytext" n="1008"><hi rend="paranum">1008</hi><hi rend="dot">.</hi><hi rend="bold">Indasālo</hi><pb ed="M" n="1.0407" /> sallakī. <hi rend="bold">Ādi</hi>-saddena sobhañjanādīnaṃ saṅgaho. <hi rend="bold">Tu</hi>-saddena <hi rend="bold">aṭṭhakathāyaṃ</hi> ‘‘kiñcāpi rāsikatadaṇḍakehi ratanappamāṇāpi sākhā nikkhamantī’’ti (pāci. aṭṭha. 92) vuttavisesaṃ joteti. Chinditvā ṭhapitadaṇḍakesu ratanamattāsupi sākhāsu uṭṭhitāsu bhūtagāmaṃ ahutvā bījagāmameva hoti aviruḷhamūlakattāti ayaṃ vinicchayo vinayaññunā ñāto kukkuccakānamupakārāya hotīti āha <hi rend="bold">‘‘viññeyyo vinayaññunā’’</hi>ti. Imamevatthaṃ ‘‘mūlamattepi vā’’tiādinā vakkhati.</p>

<p rend="bodytext" n="1009"><hi rend="paranum">1009</hi><hi rend="dot">.</hi><hi rend="bold">Maṇḍapādīnamatthāyā</hi>ti maṇḍapavatipākārādīnamatthāya. <hi rend="bold">Sace te nikkhaṇantī</hi>ti yadi te indasālādidaṇḍake bhūmiyaṃ nikhaṇanti. <hi rend="bold">Niggate mūlapaṇṇasmi</hi>nti tathā nikhātadaṇḍato mūle ca paṇṇe ca jāte. <hi rend="bold">Bhūtagāmena saṅgaho</hi>ti ettha ‘‘tesa’’nti sāmatthiyā labbhati, ‘‘viññeyyo’’ti adhikāro.</p>

<p rend="bodytext" n="1010"><hi rend="paranum">1010</hi><hi rend="dot">.</hi><hi rend="bold">Niggatepī</hi>ti <pb ed="V" n="1.0307" /> tatiyena <hi rend="bold">pi</hi>-saddena atikhuddakataṃ sūceti.</p>

<p rend="bodytext" n="1011"><hi rend="paranum">1011</hi><hi rend="dot">.</hi><hi rend="bold">Sakandā tālaṭṭhī</hi>ti sakandatālabījaṃ. <hi rend="bold">Pattavaṭṭī</hi>ti sūcisaṇṭhānā aṅkurapattavaṭṭi. Na ca bījagāmoti vuccatīti yojanā. ‘‘Bhūtagāmo’’ti idaṃ yathāvuttassa byatirekavasena dasseti.</p>

<p rend="bodytext" n="1012"><hi rend="paranum">1012</hi><hi rend="dot">.</hi><hi rend="bold">Nāḷikerataca</hi>nti nāḷikeraphalachalliṃ. <hi rend="bold">Dantasūcīvā</hi>ti dantamayasūci iva. <hi rend="bold">Sopī</hi>ti nāḷikeropi. Rukkhatacasaddānaṃ phalesu vattamānakālesupi taṃliṅgatā na virujjhatīti <hi rend="bold">‘‘so’’</hi>ti āhāti viññāyati.</p>

<p rend="bodytext" n="1013"><hi rend="paranum">1013</hi><hi rend="dot">.</hi><hi rend="bold">Migasiṅgasamānāyā</hi>ti <pb ed="M" n="1.0408" /> haritavisāṇasadisāya. <hi rend="bold">Pattavaṭṭiyā</hi>ti aṅkurapattavaṭṭiyā. <hi rend="bold">Satiyā</hi>ti vijjamānāya. <hi rend="bold">Bhūtagāmoti vuccatī</hi>ti amūlakabhūtagāmoti vuccati. Idaṃ nāḷikerassa āveṇikaṃ katvā vuttaṃ.</p>

<p rend="centre">Catubhāṇavāravaṇṇanā niṭṭhitā.</p>

<p rend="bodytext" n="1015-6"><hi rend="paranum">1015-6</hi><hi rend="dot">.</hi><hi rend="bold">Ambaṭṭhī</hi>ti ambabījaṃ. <hi rend="bold">Jambuṭṭhī</hi>ti jambubījaṃ. <hi rend="bold">Ādi</hi>-saddena madhukapanasādibījānaṃ gahaṇaṃ. <hi rend="bold">Vandākā</hi>ti rukkhādanī. <hi rend="bold">Aññaṃ vā</hi>ti <hi rend="bold">bhaṇḍakadalimanorahaṃ vā. Assā</hi>ti vandākādino. <hi rend="bold">Amūlavallī</hi>ti evaṃnāmikā valli.</p>

<p rend="bodytext" n="1017"><hi rend="paranum">1017</hi><hi rend="dot">.</hi> So sevāloti yojanā.</p>

<p rend="bodytext" n="1018"><hi rend="paranum">1018</hi><hi rend="dot">.</hi><hi rend="bold">Ghaṃsitvā</hi>ti yena kenaci ghaṃsitvā. <hi rend="bold">Taṃ</hi> sevālaṃ. <hi rend="bold">Tasmā</hi>ti tasmā pākārā.</p>

<p rend="bodytext" n="1019"><hi rend="paranum">1019</hi><hi rend="dot">.</hi><hi rend="bold">Sevāle</hi> apanīte. <hi rend="bold">Anto</hi>ti pānīyaghaṭādīnaṃ antokucchimhi. Kaṇṇakaṃ abbohāranti yojanā. Pānīyaghaṭādīnaṃ bahi sevālo udake aṭṭhitattā, bījagāmānulomattā ca dukkaṭavatthūti vadanti. Kaṇṇakaṃ nīlavaṇṇampi abbohārikameva.</p>

<p rend="bodytext" n="1020"><hi rend="paranum">1020</hi><hi rend="dot">.</hi><hi rend="bold">Pāsāṇadaddū</hi>ti <pb ed="V" n="1.0308" /> manussasarīre rogākārena pāsāṇe jāyamānassetaṃ adhivacanaṃ. <hi rend="bold">Sevāla</hi>nti pāsāṇasevālaṃ. <hi rend="bold">Seleyyakā</hi> nāma silāya sambhūtā ekā sugandhajāti. <hi rend="bold">Apattānī</hi>ti paṇṇarahitāni.</p>

<p rend="bodytext" n="1021"><hi rend="paranum">1021</hi><hi rend="dot">.</hi><hi rend="bold">Pupphita</hi>nti vikasitaṃ. <hi rend="bold">Taṃ</hi> ahicchattaṃ. <hi rend="bold">Makula</hi>nti avikasitaṃ.</p>

<p rend="bodytext" n="1022"><hi rend="paranum">1022</hi><hi rend="dot">.</hi> Allasmiṃ <pb ed="M" n="1.0409" /> rukkhe tacaṃ vikopetvā yathā gahetuṃ na vaṭṭati, tathā pappaṭikampi niyyāsampi vikopetvā gahetuṃ na vaṭṭatīti yojanā, pācittiyamevāti adhippāyo. <hi rend="bold">Pappaṭikampī</hi>ti allatacamatthake sukkhatacapaṭalampi. <hi rend="bold">‘‘Allasmi’’</hi>nti iminā byatirekena matarukkhe dosābhāvaṃ dīpeti. <hi rend="bold">‘‘Tacaṃ vikopetvā’’</hi>ti vacanato rukkhatacampi pappaṭikampi sālakapitthādiniyyāsampi rukkhe allatacaṃ avikopetvā matthakato chinditvā gahetuṃ vaṭṭati.</p>

<p rend="bodytext" n="1023"><hi rend="paranum">1023</hi><hi rend="dot">.</hi> Akkharacchindanārahesu nuhikadaliādīsu rukkhesu, tatthajātesu tālapaṇṇādikesu vā akkharaṃ likhato pācittiyamudīrayeti yojanā. <hi rend="bold">‘‘Tatthajātesū’’</hi>ti iminā rukkhato apanītapaṇṇesu likhituṃ vaṭṭatīti byatirekato dīpeti.</p>

<p rend="bodytext" n="1024"><hi rend="paranum">1024</hi><hi rend="dot">.</hi><hi rend="bold">‘‘Pakkameva vā’’</hi>ti visuṃ vacanato <hi rend="bold">‘‘phalaṃ vā’’</hi>ti iminā apakkaṃ phalaṃ gahitaṃ.</p>

<p rend="bodytext" n="1025"><hi rend="paranum">1025</hi><hi rend="dot">.</hi><hi rend="bold">Phaliniṃsākha</hi>nti khādanārahaphalavatiṃ jambusākhādikaṃ sākhaṃ. <hi rend="bold">Gaṇhato</hi> anupasampannassāti gahetabbaṃ. <hi rend="bold">Sayaṃ khāditukāmo ce</hi>ti tathā onamitvā sākhato ocinitvā dinnaphalaṃ sace sayaṃ khāditukāmo hoti. <hi rend="bold">Evaṃ dātu</hi>nti yathāvuttappakāraṃ nāmetvā dātuṃ.</p>

<p rend="bodytext" n="1026"><hi rend="paranum">1026</hi><hi rend="dot">.</hi><hi rend="bold">Paraṃ kañci ukkhipitvā</hi>ti aññaṃ kañci anupasampannaṃ ukkhipitvā. <hi rend="bold">Pupphāni ocinantesū</hi>ti kusumāni lunantesu. <hi rend="bold">Ayameva vinicchayo</hi>ti sāmaññaniddesepi ettha attano nāmetvā dinnasākhāya pupphāni pānīyavāsatthāya na gahetabbāni. Anupasampannaṃ ukkhipitvā pupphāni ocināpetvā gahitapupphāni gahetabbānīti ayamettha viseso. Yathāha <hi rend="bold">aṭṭhakathāyaṃ</hi> ‘‘tehi <pb ed="V" n="1.0309" /> pana pupphehi pānīyaṃ na vāsetabbaṃ. Pānīyavāsatthikena <pb ed="M" n="1.0410" /> sāmaṇeraṃ ukkhipitvā ocināpetabbānī’’ti (pāci. aṭṭha. 92).</p>

<p rend="bodytext" n="1027"><hi rend="paranum">1027</hi><hi rend="dot">.</hi><hi rend="bold">‘‘Sākhā’’</hi>ti bhinditvā vā chinditvā vā mocitā vuccati. <hi rend="bold">Sākhīna</hi>nti rukkhānaṃ. <hi rend="bold">Ta</hi>nti yathāvuttarukkhato mocitasākhaṃ. Yesaṃ rukkhānaṃ sākhā ruhati, tesaṃ sākhīnaṃ <hi rend="bold">taṃ</hi> sākhaṃ kappiyaṃ akārāpetvā vikopentassa dukkaṭanti yojanā. <hi rend="bold">‘‘Yesaṃ rukkhānaṃ sākhā ruhatī’’</hi>ti vuttattā yesaṃ sākhā na ruhati, tesaṃ tassā kappiyakaraṇakiccaṃ natthīti vadanti.</p>

<p rend="bodytext" n="1028"><hi rend="paranum">1028</hi><hi rend="dot">.</hi><hi rend="bold">Allasiṅgiverādikesupī</hi>ti <hi rend="bold">ādi</hi>-saddena vacalasuṇādīnaṃ gahaṇaṃ.</p>

<p rend="bodytext" n="1029"><hi rend="paranum">1029</hi><hi rend="dot">.</hi> Aniyāmato vaṭṭatevāti yojanā. Niyāmasarūpaṃ dassetuṃ ‘‘imaṃ rukkha’’ntiādivakkhamānattā <hi rend="bold">aniyāmato</hi>ti sāmaññaniddese ‘‘ima’’nti niyāmavacanābhāvatoti gahetabbaṃ.</p>

<p rend="bodytext" n="1032"><hi rend="paranum">1032</hi><hi rend="dot">.</hi><hi rend="bold">Ucchukhaṇḍāna</hi>nti pūraṇayoge sāmivacanaṃ, ucchukhaṇḍehīti vuttaṃ hoti. <hi rend="bold">Sabbamevā</hi>ti pacchiyaṃ ṭhitaṃ sabbaṃ khaṇḍaṃ. <hi rend="bold">Kataṃ hotī</hi>ti kataṃ kappiyaṃ hoti. <hi rend="bold">Ekasmiṃ kappiye kate</hi>ti pacchiyaṃ sabbakhaṇḍesu phusitvā ṭhitesu ekasmiṃ khaṇḍe kappiye kate. ‘‘Anujānāmi bhikkhave pañcahi samaṇakappehi phalaṃ paribhuñjituṃ aggiparijitaṃ satthaparijitaṃ nakhaparijitaṃ abījaṃ nibbaṭṭabījaṃyeva pañcama’’nti (cūḷava. 250) iti vuttesu aggisatthanakhesu aññatarena tatta ayokhaṇḍena vā jalitagginā vā sūcimukhena vā nakhacchedanena vā satthakadhārāya vā manussasīhādīnaṃ uppāṭitānuppāṭitaapūtinakhena vā vijjhitvā vā chinditvā vā kappiyaṃ kātabbaṃ. Karontena ca anupasampannena <pb ed="M" n="1.0411" /> bhikkhunā ‘‘kappiyaṃ karohī’’ti vutteyeva ‘‘kappiya’’nti paṭhamaṃ vatvā pacchā aggiparijitādi kākabbanti gahetabbaṃ. Vakkhati ca ‘‘kappiyanti…pe… vaṭṭatī’’ti. ‘‘Kappiya’’nti vacanaṃ pana yāya kāyaci vācāya vattuṃ vaṭṭatīti vadanti. Paṭhamaṃ aggiṃ nikkhipitvā nakhādīhi vā vijjhitvā vā chinditvā vā kappiyaṃ kātabbaṃ. Karontena ca taṃ anuddharitvāva ‘‘kappiya’’nti vatvā pacchā uddharituṃ vaṭṭatīti vadanti, ‘‘kappiya’’nti vattukāmo ‘‘kappa’’nti ce vadati, vaṭṭatīti keci.</p>

<p rend="bodytext" n="1033"><hi rend="paranum">1033</hi><hi rend="dot">.</hi><hi rend="bold">Dāru</hi>nti <pb ed="V" n="1.0310" /> ucchūhi saddhiṃ ekatobaddhadāruṃ. <hi rend="bold">Dāruṃ vijjhatī</hi>ti ettha jānitvāpi vijjhati vā vijjhāpeti vā, vaṭṭatiyeva. ‘‘Ekasitthepī’’ti etthāpi eseva nayo.</p>

<p rend="bodytext" n="1034"><hi rend="paranum">1034</hi><hi rend="dot">.</hi><hi rend="bold">Tāni</hi> ucchudārūni. <hi rend="bold">Ta</hi>nti valliṃ, rajjuṃ vā.</p>

<p rend="bodytext" n="1035"><hi rend="paranum">1035</hi><hi rend="dot">.</hi><hi rend="bold">Maricapakkehī</hi>ti pariṇatehi maricapakkehi. Apariṇatānaṃ pana abījattā kappiye akatepi vaṭṭati. Idañca setalasuṇatacalasuṇādīhi missabhattassa upalakkhaṇaṃ. Ettha ca bhattasitthasambandhavasena ekābaddhatā veditabbā, na phalādīnameva aññamaññasambandhavasena.</p>

<p rend="bodytext" n="1036"><hi rend="paranum">1036</hi><hi rend="dot">.</hi><hi rend="bold">Tilataṇḍulakādisū</hi>ti kappiyaṃ kātabbatilehi missataṇḍulādīsu. <hi rend="bold">Ādi</hi>-saddena kappiyaṃ kātabbavatthūhi missitāni itaravatthūni gahitāni. <hi rend="bold">Ekābaddhe kapitthepī</hi>ti kaṭāhena baddhabīje pariṇatakapitthaphalepi. <hi rend="bold">Kaṭāhe</hi>ti baddhamiñje kapāle.</p>

<p rend="bodytext" n="1037"><hi rend="paranum">1037</hi><hi rend="dot">.</hi><hi rend="bold">Kaṭāhaṃ muñcitvā</hi>ti sukkhattā samantato kaṭāhaṃ muñcitvā. <hi rend="bold">Miñjaka</hi>nti pariṇatakapitthaphalamiñjaṃ. <hi rend="bold">Taṃ kapitthaṃ bhindāpetvā</hi>ti kapitthakaṭāhaṃ bhindāpetvā, idaṃ bījato muttassa kaṭāhassa bhājanagatikattā vuttaṃ.</p>

<p rend="bodytext" n="1038"><hi rend="paranum">1038</hi><hi rend="dot">.</hi> ‘‘Abhūtagāmaabījesū’’ti <pb ed="M" n="1.0412" /> padacchedo, abhūtagāme ca abīje cāti attho. Nanu ca ‘‘abīje bījasaññī, vematiko, āpatti dukkaṭassā’’ti (pāci. 92) pāṭhaṃ vinā ‘‘abhūtagāme bhūtagāmasaññī’’ti pāṭho natthīti abhūtagāmaggahaṇaṃ kasmā katanti? Vuccate – tasmiṃ pāṭhe bījaṃ bhūtagāmañca bījagāmaṃ bījañca bījabījanti vattabbe ekasesanayena ‘‘bīja’’nti gahetvā vinicchitanti ubhayaṃ vibhajitvā dassanatthaṃ vuttaṃ. <hi rend="bold">Tattha</hi> tasmiṃ abhūtagāmaabījagāmadvaye. Imissā gāthāya ‘‘abhūtagāme bhūtagāmasaññino dukkaṭaṃ, vematikassa dukkaṭaṃ, abījagāme bījagāmasaññino dukkaṭaṃ, vematikassa dukkaṭa’’nti cattāri dukkaṭāni dassitāni. Tattha <hi rend="bold">abhūtagāma</hi>nti bījagāmaṃ gahetabbaṃ. <hi rend="bold">Abījagāma</hi>nti no bījaṃ.</p>

<p rend="bodytext" n="1039"><hi rend="paranum">1039</hi><hi rend="dot">.</hi><hi rend="bold">Tattha</hi> tasmiṃ bhūtagāmabījagāmadvaye. <hi rend="bold">‘‘Atathāsaññino’’</hi>tiādīsu ‘‘bhūtagāmaṃ vikopentassā’’ti <pb ed="V" n="1.0311" /> seso, anāpatti pakāsitāti sambandho, abhūtagāmaṃ, abījanti vā saññino bhūtagāmaṃ bījampi vikopentassa anāpatti pakāsitāti attho gahetabbo. Yathāha <hi rend="bold">pāḷiyaṃ</hi> ‘‘bīje abījasaññī chindati vā…pe… anāpattī’’ti.</p>

<p rend="bodytext">Asañcicca bhūtagāmaṃ vikopentassa anāpattīti yojanā. Evamuparipi yojetabbaṃ. Gacchantassa pādesu gahetvā vā ālambaṇakattarayaṭṭhiyā ghaṃsitvā vā tiṇādīsu chijjesupi ‘‘imaṃ chindissāmī’’ti amanasikatattā anāpattīti attho. <hi rend="bold">Asatissā</hi>ti aññavihitasatissa vā aññena kathayato vā pādaṅguṭṭhādīhi tiṇādīni chindantassa. <hi rend="bold">Ca</hi>-kārena idha avuttaṃ ‘‘ajānantassā’’ti idaṃ samuccitaṃ. ‘‘Imaṃ bhūtagāma’’nti vā ‘‘imasmiṃ aggimhi patite imaṃ ḍayhatī’’ti vā ‘‘iminā idaṃ bhijjati chijjatī’’tiādiṃ vā ajānantassa anāpattīti attho.</p>

<p rend="bodytext" n="1040"><hi rend="paranum">1040</hi><hi rend="dot">.</hi><hi rend="bold">Idaṃ</hi><pb ed="M" n="1.0413" /><hi rend="bold">cā</hi>ti idaṃ bhūtagāmasikkhāpadañca. <hi rend="bold">Tisamuṭṭhāna</hi>nti kāyacittavācācittakāyavācācittavasena tisamuṭṭhānaṃ. Chedanādikiriyāya āpajjanato <hi rend="bold">kriyaṃ. Ticitta</hi>nti paṇṇattiṃ ajānitvā cetiyādīsu tiṇagahanādikaṃ karontassa akhīṇāsavassa kusalaṃ, khīṇāsavassa kiriyaṃ, phalapupphādilobhena vikopentānaṃ sekhaputhujjanānaṃ akusalanti ticittaṃ.</p>

<p rend="centre">Bhūtagāmakathāvaṇṇanā.</p>

<p rend="bodytext" n="1041"><hi rend="paranum">1041</hi><hi rend="dot">.</hi> Aññavādavihesake kammasmiṃ saṅghena kateti yojanā, aññavādakavihesakāropanakamme ñattidutiyāya kammavācāya paccekaṃ saṅghena kateti attho. ‘‘Aññaṃ vadatīti aññavādakaṃ, aññenaññaṃ paṭicaraṇassetaṃ nāmaṃ. Vihesetīti vihesakaṃ, tuṇhībhūtassetaṃ nāma’’nti (pāci. aṭṭha. 98) vacanato saṅghamajjhe vatthunā, āpattiyā vā codanāya katāya taṃ avattukāmo hutvā ‘‘ko āpanno, kiṃ āpanno, kismiṃ āpanno’’tiādinā (pāci. 94) <hi rend="bold">padabhājanā</hi>nukkamena pucchitaṃ ṭhapetvā aññassa avacanaṃ aññenaññaṃ paṭicaraṇaṃ, taṃ karonto <hi rend="bold">aññavādako</hi>. Idha pana bhāvappadhānavasena kiriyā gahitā.</p>

<p rend="bodytext">Tatheva <pb ed="V" n="1.0312" /> codiyamāno hutvā pucchitaṃ avattukāmo hutvā āpattibhīrukatāya aññenaññaṃ paṭicaraṇaṃ akatvā saṅghaṃ vihesetuṃ tuṇhībhūto <hi rend="bold">vihesako</hi> nāma. Etthāpi bhāvappadhānavasena kiriyāva gahetabbā. Idha pana tabbhāvāropanakammaṃ vuccatīti saṃkhepo. <hi rend="bold">Puna tathā karontassā</hi>ti punapi teneva pakārena aññavādakavihesakāni visuṃ visuṃ karontassa. <hi rend="bold">Pācittiyadvayaṃ hotī</hi>ti <hi rend="bold">padabhājane</hi> ‘‘ropite aññavādake’’tiādinā (pāci. 100) nayena ca <pb ed="M" n="1.0414" /> ‘‘ropite vihesake’’tiādinā (pāci. 100) nayena ca visuṃ visuṃ pācittiyassa vuttattā ekekasmiṃ vatthumhi ekekāya āpattiyā sambhavato pācittiyadvayaṃ hotīti gahetabbaṃ.</p>

<p rend="bodytext" n="1042"><hi rend="paranum">1042</hi><hi rend="dot">.</hi><hi rend="bold">Dhamme</hi>ti ettha ‘‘kamme’’ti seso. Dhammakamme dhammakammasaññī, vematiko, adhammakammasaññīti tīsu vikappesu. <hi rend="bold">Adhamme</hi>ti etthāpi eseva nayo. <hi rend="bold">Kamme aropite</hi>ti aññavādakakammāropane akate. <hi rend="bold">Evaṃ vadantassā</hi>ti ‘‘ko āpanno’’tiādīni vadantassa. <hi rend="bold">Vadantassa cā</hi>ti ettha cakārena kamme aropite evaṃ vihesantassa ca dukkaṭanti samuccinoti. Imasmiṃ pakkhe <hi rend="bold">kamme aropite</hi>ti vihesakakālamāha.</p>

<p rend="bodytext" n="1043"><hi rend="paranum">1043</hi><hi rend="dot">.</hi><hi rend="bold">Āpanna</hi>nti attanā āpannaṃ. <hi rend="bold">Bhaṇḍanaṃ bhavissatīti saññissā</hi>ti mayā imasmiṃ vutte saṅghassa bhaṇḍanakalahādayo hontīti saññāya tuṇhī bhavantassa. <hi rend="bold">Gilānassā</hi>ti vattuṃ asakkuṇeyyamukharogādiyuttassa.</p>

<p rend="bodytext" n="1044"><hi rend="paranum">1044</hi><hi rend="dot">.</hi><hi rend="bold">Kriyākriya</hi>nti aññenaññapaṭicaraṇaṃ kriyaṃ. Tuṇhībhāvo akriyaṃ.</p>

<p rend="centre">Aññavādakakathāvaṇṇanā.</p>

<p rend="bodytext" n="1045-6"><hi rend="paranum">1045-6</hi><hi rend="dot">.</hi><hi rend="bold">Sammatassā</hi>ti khandhakāgatasenāsanapaññāpakasammutiādīsu terasasu sammutīsu ekaṃ vā katipayā vā sabbā vā dātuṃ saṅghena ñattiṃ ṭhapetvā kammavācaṃ vatvā dinnasammutikassa. ‘‘Upasampannaṃ saṅghena sammata’’nti (pāci. 106) vacanato <hi rend="bold">bhikkhuno</hi>ti upasampannamāha, ayasaṃ kattukāmoti sambandho. <hi rend="bold">Vadanto</hi>ti ‘‘chandena itthannāmo senāsanaṃ paññāpeti, chandena bhattāni uddisatī’’tiādiṃ bhaṇanto. <hi rend="bold">‘‘Upasampanne’’</hi>ti <pb ed="M" n="1.0415" /> idaṃ <hi rend="bold">‘‘ujjhāpetī’’</hi>ti kiriyamapekkhitvā kammani upayogabahuvacanaṃ. Ayañhettha attho – <hi rend="bold">ujjhāpeti</hi> avaññāya <pb ed="V" n="1.0313" /> olokāpeti, lāmakato vā cintāpeti, khīyatīti ‘‘chandena itthannāmo senāsanaṃ paññapetī’’tiādiṃ kathento pakāsetīti. Imasmiṃ pakkhe ‘‘upasampannāna’’nti vattabbe sāmiatthe upayogavasena ‘‘upasampanne’’ti vuttaṃ, upasampannānaṃ santike pakāsetīti attho.</p>

<p rend="bodytext"><hi rend="bold">‘‘Pācittiyadvayaṃ hotī’’</hi>ti idaṃ ‘‘ujjhāpanake khiyyanake pācittiya’’nti (pāci. 105) dvinnaṃ vatthūnaṃ ekato vuttattā idhāpi ekato vuttaṃ, visuṃ visuṃ pana gahetabbaṃ. <hi rend="bold">Dhamme</hi>ti ettha ‘‘kamme’’ti seso, upasampannassa sammatassa saṅghena dinnasammutikammaṃ sace dhammakammaṃ hotīti attho. <hi rend="bold">Adhamme</hi>ti etthāpi eseva nayo.</p>

<p rend="bodytext" n="1047-8"><hi rend="paranum">1047-8</hi><hi rend="dot">.</hi><hi rend="bold">Bhikkhuno</hi>ti sammatassa bhikkhuno. Asammatassa bhikkhussa avaṇṇaṃ bhāsatoti yojanā. <hi rend="bold">Yassa kassacī</hi>ti ettha ‘‘santike’’ti seso, upasampannassa ca anupasampannassa ca yassa kassaci santiketi attho. Upasampannakāle sammataṃ pacchā sāmaṇerabhāvaṃ upagataṃ sandhāya ‘‘sammatassa sāmaṇerassā’’ti vuttaṃ. Avaṇṇaṃ vadatoti yojanā.</p>

<p rend="bodytext" n="1049"><hi rend="paranum">1049</hi><hi rend="dot">.</hi><hi rend="bold">Karo</hi>ntaṃ sammataṃ. <hi rend="bold">Bhaṇato</hi>ti ujjhāpayato, khīyato. Attho pana vuttanayova. Ujjhāpanakhīyanakiriyāhi āpajjanato <hi rend="bold">kriyaṃ</hi>. Yasmā ujjhāpanaṃ, khīyanañca musāvādavaseneva pavattaṃ, tasmā ‘‘ādikammikassa anāpattī’’ti pācittiyaṭṭhāne, dukkaṭaṭṭhāne ca iminā ca anāpattidassanatthaṃ vuttanti gahetabbaṃ. Evañca katvā ujjhāpentassa, khīyantassa <pb ed="M" n="1.0416" /> ca ekakkhaṇe dve dve āpattiyo hontīti āpannaṃ.</p>

<p rend="centre">Ujjhāpanakakathāvaṇṇanā.</p>

<p rend="bodytext" n="1050"><hi rend="paranum">1050</hi><hi rend="dot">.</hi> Saṅghassa mañcādinti sambandho. ‘‘Saṅghikaṃ mañcaṃ vā pīṭhaṃ vā bhisiṃ vā kocchaṃ vā’’ti <hi rend="bold">pāḷiyaṃ</hi> dassitaṃ saṅghasantakaṃ mañcādiṃ. Ettha ca <hi rend="bold">mañco</hi> nāma <hi rend="bold">pāḷiyaṃ</hi> ‘‘cattāro mañcā masārako bundikābaddho kuḷīrapādako āhaccapādako’’ti (pāci. 111) ca dassito catubbidho mañco. Tattha <hi rend="bold">masārako</hi> nāma mañcapāde vijjhitvā tattha aṭanisikhāhi āvuṇitvā katamañco. So idāni vattamāno vettamañco. <hi rend="bold">Bundikābaddho</hi> nāma aṭanisīsesu bundikarantarato mañcapāde ḍaṃsāpetvā kato vettamañcapadaramañco daṭṭhabbo. <hi rend="bold">Kuḷīrapādako</hi> nāma pādabunde <pb ed="V" n="1.0314" /> assakhurādiākāraṃ dassetvā kakkaṭapādehi viya vaṅkapādehi yojitamañco. <hi rend="bold">Āhaccapādako</hi> nāma aṭaniyo vijjhitvā aṭanichidde pādasīse sikhaṃ katvā taṃ pavesetvā aṭaniyā upari nikkhante pādasikhāmatthake tiriyaṃ vijjhitvā āṇiṃ pavesetvā katamañco.</p>

<p rend="gathalast"><hi rend="bold">Pīṭhaṃ</hi> nāma evameva kataṃ tannāmakameva catubbidhaṃ;</p>

<p rend="bodytext"><hi rend="bold">Bhisi</hi> nāma ‘‘pañca bhisiyo uṇṇabhisi coḷabhisi vākabhisi tiṇabhisi paṇṇabhisī’’ti gabbhavasena dassitā pañca bhisiyo. Tattha <hi rend="bold">uṇṇā</hi> nāma manussalomaṃ ṭhapetvā avasesalomāni. <hi rend="bold">Coḷā</hi> nāma pilotikā. <hi rend="bold">Vākaṃ</hi> nāma makacivākādikaṃ. <hi rend="bold">Tiṇaṃ</hi> nāma dabbatiṇādi. <hi rend="bold">Paṇṇaṃ</hi> nāma tamālapaṇṇaṃ ṭhapetvā avasesapaṇṇaṃ.</p>

<p rend="bodytext"><hi rend="bold">Koccha</hi>nti <pb ed="M" n="1.0417" /><hi rend="bold">pāḷiyaṃ</hi> ‘‘kocchaṃ nāma vākamayaṃ vā usīramayaṃ vā muñjamayaṃ vā pabbajamayaṃ vā anto saṃveṭhetvā baddhaṃ hotī’’ti (pāci. 111) dassitaṃ vākaṃ vā usīraṃ vā muñjatiṇaṃ vā eḷakalomāni vā pabbajatiṇaṃ vā ādāya ubhohi koṭīhi vitthataṃ katvā majjhe pīḷetvā saṅkucitvā taṃ bandhitvā sīhacammādīhi veṭhanabandhanāni paṭicchādetvā pādapuñchanī viya nisajjatthāya kataṃ āsananti vadanti. Yathāha <hi rend="bold">aṭṭhakathāyaṃ</hi> ‘‘heṭṭhā ca upari ca vitthataṃ, majjhe saṃkhittaṃ, paṇavasaṇṭhānaṃ katvā baddhaṃ hoti, taṃ kira majjhe sīhabyagghacammaparikkhittampi karonti. Akappiyacammaṃ nāmettha natthī’’tiādi (pāci. aṭṭha. 111). <hi rend="bold">Santharāpetvā</hi>ti upasampannena vā anupasampannena vā santharāpetvā. Ettha vinicchayaṃ vakkhati. <hi rend="bold">Santharitvā</hi>ti sayaṃ santharitvā vā.</p>

<p rend="bodytext" n="1051"><hi rend="paranum">1051</hi><hi rend="dot">.</hi><hi rend="bold">Nevuddhareyyā</hi>ti paññattaṭṭhānato uddharitvā na paṭisāmeyya. <hi rend="bold">Na uddharāpeyya vā</hi>ti aññena vā tathā na kārāpeyya. <hi rend="bold">Ta</hi>nti mañcādiṃ. <hi rend="bold">Pakkamanto</hi>ti ettha ‘‘yo bhikkhū’’ti labbhati, mañcādīnaṃ atthataṭṭhānato thāmamajjhimassa purisassa thāmappamāṇena hatthaṃ pasāretvā khittapāsāṇassa patanaṭṭhānaṃ atikkamma gacchantoti attho. Yathāha <hi rend="bold">pāḷiyaṃ</hi> ‘‘majjhimassa purisassa leḍḍupātaṃ atikkamantassā’’ti.</p>

<p rend="bodytext" n="1052"><hi rend="paranum">1052</hi><hi rend="dot">.</hi><hi rend="bold">Vassike caturo māse</hi>ti antovassaṃ cātumāse. <hi rend="bold">Sace devo na vassatī</hi>ti ettha ‘‘katthaci <pb ed="V" n="1.0315" /> janapade’’ti seso. Teneva <hi rend="bold">‘‘sace’’</hi>ti sāsaṅkamāha. ‘‘Yesu janapadesu vassakāle na vassati, tesupi cattāro māse nikkhipituṃ na vaṭṭatiyevā’’ti (pāci. aṭṭha. 110) <hi rend="bold">aṭṭhakathāyaṃ</hi> vuttaṃ. <hi rend="bold">Tathā cāpī</hi>ti te cattāro māse avassantepi.</p>

<p rend="bodytext" n="1053"><hi rend="paranum">1053</hi><hi rend="dot">.</hi><hi rend="bold">Yatthā</hi>ti <pb ed="M" n="1.0418" /> yasmiṃ laṅkādīpasadise dese. Yattha aparepi hemante cattāro māse devo vassati, tattha aṭṭha māse ajjhokāse mañcādiṃ ṭhapetuṃ na vaṭṭatīti yojanā. Gimhāne pana cattāro māse bahi ṭhapetuṃ vaṭṭatīti byatirekato dasseti.</p>

<p rend="bodytext" n="1054"><hi rend="paranum">1054</hi><hi rend="dot">.</hi><hi rend="bold">Nivāsasmi</hi>nti rukkhe kulāvakaṃ katvā nirantaravāse sati. Yathāha <hi rend="bold">aṭṭhakathāyaṃ</hi> ‘‘yasmiṃ pana dhuvanivāsena kulāvake katvā vasantī’’ti (pāci. aṭṭha. 110). <hi rend="bold">Kadācipī</hi>ti anovassakālepi.</p>

<p rend="bodytext" n="1055-6"><hi rend="paranum">1055-6</hi><hi rend="dot">.</hi> Saṅghikaṃ yaṃ kiñci mañcādīti yojanā. <hi rend="bold">Santhataṃ yadī</hi>ti anāṇattena yadi atthataṃ, paññattanti vuttaṃ hoti. <hi rend="bold">Yattha katthaci ṭhāne</hi>ti rukkhamūlamaṇḍapaabbhokāsādimhi yattha katthaci ṭhāne. <hi rend="bold">Yena kenacī</hi>ti saddhivihārikena vā antevāsikena vā aññena vā. <hi rend="bold">Bhikkhunā</hi>ti upasampannena. <hi rend="bold">So</hi>ti yassatthāya paññattaṃ, so bhikkhu.</p>

<p rend="bodytext" n="1057"><hi rend="paranum">1057</hi><hi rend="dot">.</hi><hi rend="bold">Ta</hi>nti taṃ saṅghikaṃ vettamañcādiṃ. <hi rend="bold">Santharāpita</hi>-saddo kattusādhano, santharituṃ niyojakasseva bhikkhunoti attho.</p>

<p rend="bodytext" n="1058"><hi rend="paranum">1058</hi><hi rend="dot">.</hi><hi rend="bold">Bhikkhunā</hi>ti ettha ‘‘āṇāpako’’ti vakkhamānattā āṇattena bhikkhunā upasampannenāti labbhati. <hi rend="bold">Tassevā</hi>ti āṇattiyā āsanapaññāpakassa tasseva bhikkhuno. <hi rend="bold">‘‘Nisīdatī’’</hi>ti vacanassa upalakkhaṇattā āgantvā thavikaṃ vā cīvaraṃ vā yaṃ kiñcideva ṭhapeti, ‘‘mayhameva bhāro’’ti vā vadati, paññāpako muccatīti gahetabbo.</p>

<p rend="bodytext" n="1059-60"><hi rend="paranum">1059-60</hi><hi rend="dot">.</hi><hi rend="bold">Anāpucchāti</hi> ettha ‘‘yo bhikkhu vā sāmaṇero vā ārāmiko vā lajjī hoti, attano palibodhaṃ <pb ed="M" n="1.0419" /> viya maññatī’’ti (pāci. aṭṭha. 113) <hi rend="bold">aṭṭhakathāya</hi> vuttasarūpaṃ yaṃ kañci anāpucchāti attho. ‘‘Bhikkhu vā sāmaṇero vā ārāmiko vā lajjī <pb ed="V" n="1.0316" /> hotī’’ti (pāci. aṭṭha. 113) vuttattā alajjiṃ āpucchitvā gantuṃ na vaṭṭatīti vadanti. ‘‘Mayaṃ gamissāmā’’ti vatvā anumatigahaṇaṃ āpucchanaṃ nāma, taṃ anāpattiyā kathaṃ aṅgaṃ hotīti ce? Gamanassa anumatiyā laddhattā. ‘‘Kappaṃ labhitvā gantabba’’nti vacanato anumatidāyakena vattāvattaṃ sampaṭicchitaṃ viya hotīti laddhakappattā evaṃ gacchati ce, vaṭṭati. <hi rend="bold">Aniyyātetvā</hi>ti niyyātanaṃ akatvā vattāvattaṃ appaṭiyādetvā, asampaṭicchāpetvāti vuttaṃ hoti. <hi rend="bold">Vāre</hi>ti padavāre.</p>

<p rend="bodytext" n="1062"><hi rend="paranum">1062</hi><hi rend="dot">.</hi><hi rend="bold">Tasmā ṭhānā</hi>ti attanā ṭhatvā āṇāpitabhojanasālato. Yathāha <hi rend="bold">aṭṭhakathāyaṃ</hi> ‘‘bhojanasālato nikkhamitvā aññattha gacchatī’’ti (pāci. aṭṭha. 111).</p>

<p rend="bodytext" n="1063"><hi rend="paranum">1063</hi><hi rend="dot">.</hi> Saṅghike saṅghikasaññivematikapuggalikasaññīnaṃ vasena <hi rend="bold">tikapācittiyaṃ. Tikātītenā</hi>ti akusalamūlattikādito savāsanasamucchedappahānavasena atikkantena. <hi rend="bold">Tikadukkaṭa</hi>nti ‘‘puggalike saṅghikasaññī, vematiko, puggalikasaññī aññassa puggalike āpatti dukkaṭassā’’ti (pāci. 112) vacanato dukkaṭattayaṃ hoti.</p>

<p rend="bodytext" n="1064-5"><hi rend="paranum">1064-5</hi><hi rend="dot">.</hi><hi rend="bold">Cimilikaṃ</hi> nāma parikammakatāya bhūmiyā chavirakkhanatthaṃ attharitabbapilotikaṃ. <hi rend="bold">Taṭṭikā</hi> nāma tālapaṇṇādīhi katataṭṭikā. <hi rend="bold">Cammaṃ</hi> sīhacammādi. Senāsanaparikkhāre akappiyacammaṃ nāma natthi. Yathāha <hi rend="bold">‘‘aṭṭhakathāsu</hi> hi senāsanaparibhoge paṭikkhittacammaṃ nāma na dissati, tasmā <pb ed="M" n="1.0420" /> sīhacammādīnaṃ pariharaṇeyeva paṭikkhepo veditabbo’’ti (pāci. aṭṭha. 112). Imassa ca aṭṭhakathāpāṭhassa <hi rend="bold">sāratthadīpaniyā</hi> (sārattha. ṭī. pācittiya 3.112) evaṃ attho vaṇṇito –</p>

<p rend="unindented">‘‘Sīhacammādīnaṃ pariharaṇeyeva paṭikkhepo veditabbo’’ti iminā ‘‘na bhikkhave mahācammāni dhāretabbāni sīhacammaṃ byagghacammaṃ dīpicammaṃ, yo dhāreyya, āpatti dukkaṭassā’’ti evaṃ vuttāya <hi rend="bold">khandhakapāḷiyā</hi> adhippāyaṃ vibhāveti. Idaṃ vuttaṃ hoti – ‘‘antopi mañce paññattāni honti, bahipi mañce paññattāni hontī’’ti (mahāva. 255) imasmiṃ vatthusmiṃ sikkhāpadassa paññattattā mañcapīṭhesu attharitvā paribhogoyeva paṭikkhitto, bhūmattharaṇavasena paribhogo pana appaṭikkhittoti. Yadi evaṃ ‘‘pariharaṇeyeva <pb ed="V" n="1.0317" /> paṭikkhepo’’ti idaṃ kasmā vuttanti? Yathā ‘‘anujānāmi bhikkhave sabbaṃ pāsādaparibhoga’’nti (cūḷava. 320) vacanato puggalikepi senāsane senāsanaparibhogavasena niyamitaṃ suvaṇṇaghaṭādikaṃ paribhuñjituṃ vaṭṭamānampi kevalaṃ attano santakaṃ katvā paribhuñjituṃ na vaṭṭati, evamidaṃ bhūmattharaṇavasena paribhuñjiyamānampi attano santakaṃ katvā taṃ taṃ vihāraṃ haritvā paribhuñjituṃ na vaṭṭatīti dassanatthaṃ ‘‘pariharaṇeyeva paṭikkhepo veditabbo’’ti vuttanti.</p>

<p rend="bodytext"><hi rend="bold">‘‘Phalaka’’</hi>nti iminā pāṭhāgataṃ phalakapīṭhameva dassitaṃ. Yathāha <hi rend="bold">aṭṭhakathāyaṃ</hi> ‘‘phalakapīṭhaṃ nāma phalakamayaṃ pīṭha’’nti (pāci. aṭṭha. 112). <hi rend="bold">Pādapuñchani</hi>nti kadalivākādīhi kataṃ pādapuñchanikaṃ. <hi rend="bold">Bhūmattharaṇaṃ</hi> nāma cimilikāya sati tassā upari, asati suddhabhūmiyaṃ attharitabbā kaṭasārakādivikati. <hi rend="bold">Uttarattharaṇaṃ</hi> nāma saṅghikamañcapīṭhādīnaṃ upari attharitabbapaccattharaṇaṃ.</p>

<p rend="bodytext"><hi rend="bold">Pattādhāraka</hi>nti <pb ed="M" n="1.0421" /> pattavalayādhārakaṃ. Taṃ yathāvuttaparikkhāraṃ. <hi rend="bold">Gacchato</hi>ti leḍḍupātaṃ atikkamma gacchato. Sace pana dāyakehi dānakāleyeva sahassagghanakampi kambalaṃ ‘‘pādapuñchaniṃ katvā paribhuñjathā’’ti dinnaṃ, tatheva paribhuñjituṃ vaṭṭati. Tasmā imaṃ mañcapīṭhādisenāsanampi ‘‘abbhokāsepi yathāsukhaṃ paribhuñjathā’’ti dāyakehi dinnaṃ ce, sabbasmimpi kāle abbhokāse nikkhipituṃ vaṭṭatīti vadanti.</p>

<p rend="bodytext" n="1066"><hi rend="paranum">1066</hi><hi rend="dot">.</hi> Āraññakenāpi sace gantabbaṃ hoti, anovassake nosati mañcapīṭhādiṃ rukkhasmiṃ laggetvā yathāsukhaṃ gantabbanti yojanā.</p>

<p rend="bodytext" n="1067"><hi rend="paranum">1067</hi><hi rend="dot">.</hi><hi rend="bold">Upacikādīhī</hi>ti ettha <hi rend="bold">ādi</hi>-saddena mūsikā gahitā. <hi rend="bold">Na lujjatī</hi>ti na nassati. <hi rend="bold">Taṃ sabba</hi>nti mañcādikaṃ sakalaṃ.</p>

<p rend="bodytext" n="1068"><hi rend="paranum">1068</hi><hi rend="dot">.</hi><hi rend="bold">Attano santake</hi>ti attano puggalike mañcādivisaye. <hi rend="bold">Ruddhe</hi>ti vuḍḍhabhikkhunā vā issarādīhi vā yakkhasīhādīhi vā mañcādike ruddhe ajjhāvutthe, abhibhavitvā gahiteti attho <pb ed="V" n="1.0318" />. <hi rend="bold">Āpadāsupī</hi>ti brahmacariyantarāyādīsu ca santesu. Gacchato bhikkhuno anāpattīti yojanā.</p>

<p rend="bodytext" n="1069"><hi rend="paranum">1069</hi><hi rend="dot">.</hi> Kāyavācato, kāyavācācittato ca samuṭṭhānaṃ kathinasamuṭṭhānaṃ nāma. Paññattiṃ ajānitvā sayaṃ anuddharantassa kāyena hoti, anāpucchantassa vācāya hoti, paññattiṃ jānitvā evaṃ akarontassa sacittakena teneva dvayena samuṭṭhātīti veditabbaṃ. Leḍḍupātātikkamo <hi rend="bold">kriyaṃ</hi>. Mañcādīnaṃ anuddharaṇādi <hi rend="bold">akriyaṃ</hi>.</p>

<p rend="centre">Paṭhamasenāsanakathāvaṇṇanā.</p>

<p rend="bodytext" n="1070-3"><hi rend="paranum">1070-3</hi><hi rend="dot">.</hi><hi rend="bold">Bhisī</hi>ti <pb ed="M" n="1.0422" /> paṭhamasikkhāpade vuttapañcappakārā imissā <hi rend="bold">aṭṭhakathāya</hi> ‘‘mañcakabhisi vā pīṭhakabhisi vā’’ti (pāci. aṭṭha. 116) evaṃ dassitabhisi ca. <hi rend="bold">Paccattharaṇaṃ</hi> nāma pāvāro kojavo vā. ‘‘Ettakameva vuttanti <hi rend="bold">aṭṭhakathāsu</hi> vuttaṃ. ‘Idañca aṭṭhakathāsu tathāvuttabhāvadassanatthaṃ vuttaṃ, aññampi tādisaṃ mañcapīṭhesu attharitabbaṃ paccattharaṇamevā’ti tīsupi gaṇṭhipadesu vutta’’nti (sārattha. aṭṭha. pācittiya 3.116) <hi rend="bold">sāratthadīpaniyā</hi> likhitaṃ. <hi rend="bold">Nisīdana</hi>nti nisīdanacīvaraṃ.</p>

<p rend="bodytext"><hi rend="bold">Tiṇasanthāro</hi> erakādīni tiṇāni dvīsu tīsu ṭhānesu gopetvā katasanthāro. <hi rend="bold">Paṇṇasanthāro</hi> nāma nāḷikerādipaṇṇe tatheva gopetvā katasanthāro. Sayanti etthāti <hi rend="bold">seyyā. ‘‘Sabbacchannaparicchanne’’</hi>ti idaṃ sahaseyyakathāya vuttatthameva.</p>

<p rend="bodytext"><hi rend="bold">Dasavidhaṃ seyya</hi>nti dasavidhāsu seyyāsu aññataranti vuttaṃ hoti. <hi rend="bold">Santharitvāpi vā</hi>ti ettha <hi rend="bold">pi</hi>-saddo sampiṇḍanattho, so santharāpetvāpīti imaṃ sampiṇḍeti. <hi rend="bold">Vā</hi>-saddaṃ ‘‘sayaṃ anuddharitvā’’ti ettha ‘‘anuddharitvā vā’’ti yojetvā ‘‘anuddharāpetvā vā’’ti ayaṃ vikappo saṅgayhati. <hi rend="bold">Taṃ</hi> seyyaṃ.</p>

<p rend="bodytext"><hi rend="bold">Ārāmassūpacāra</hi>nti ‘‘aparikkhittassa upacāro nāma senāsanato dve leḍḍupātā’’ti <hi rend="bold">aṭṭhakathāyaṃ</hi> vuttaṃ upacāramāha. <hi rend="bold">Assā</hi>ti vihārassa parikkhittassa.</p>

<p rend="bodytext" n="1074"><hi rend="paranum">1074</hi><hi rend="dot">.</hi><hi rend="bold">Ubhayesa</hi>nti <pb ed="V" n="1.0319" /> senāsanaseyyānaṃ. Antogabbhe santharitvā gacchatoti sambandho.</p>

<p rend="bodytext" n="1075"><hi rend="paranum">1075</hi><hi rend="dot">.</hi><hi rend="bold">Upacāre vihārassā</hi>ti ettha <hi rend="bold">vihāro</hi> nāma antogabbhādisabbaparicchannaguttasenāsanaṃ. Yathāha <hi rend="bold">aṭṭhakathāyaṃ</hi> ‘‘vihāroti antogabbho vā aññaṃ vā sabbaparicchannaṃ guttasenāsanaṃ veditabba’’nti (pāci. aṭṭha. 117). Tattha <hi rend="bold">upacāro</hi> nāma <pb ed="M" n="1.0423" /> taṃsamīpaṃ ṭhānaṃ. Yathāha ‘‘upacāreti tassa bahi āsanne okāse’’ti. <hi rend="bold">Maṇḍapo</hi> nāma paricchannāparicchannasannipātamaṇḍapo. Yathāha ‘‘maṇḍape vāti aparicchanne paricchanne vāpi bahūnaṃ sannipātamaṇḍape’’ti. <hi rend="bold">Ādi</hi>-saddena upaṭṭhānasālārukkhamūlāni saṅgahitāni. <hi rend="bold">Upaṭṭhānasālā</hi> nāma aguttā bhojanasālā. Yathāha ‘‘upaṭṭhānasālāyaṃ vāti bhojanasālāyaṃ vā’’ti (pāci. aṭṭha. 117). <hi rend="bold">Aguttatā</hi> ca ‘‘ṭhānassa aguttatāyā’’ti (pāci. aṭṭha. 117) aṭṭhakathāvacanato veditabbāti.</p>

<p rend="bodytext" n="1076"><hi rend="paranum">1076</hi><hi rend="dot">.</hi><hi rend="bold">Tikapācittiyaṃ vutta</hi>nti ‘‘saṅghike saṅghikasaññī, vematiko, puggalikasaññī’’ti vārattaye pācittiyattayaṃ vuttaṃ. Dasavatthūsu bhavaṃ tadantogadhattāti <hi rend="bold">dasavatthukaṃ,</hi> dasannaṃ vā vatthu dasavatthu, taṃyeva <hi rend="bold">dasavatthuka</hi>nti bhisiādikaṃ aññataraṃ seyyābhaṇḍaṃ. <hi rend="bold">Tassā</hi>ti santhārakassa. ‘‘Puggalike saṅghikasaññī, vematiko, puggalikasaññī aññassa puggalike āpatti dukkaṭassā’’ti (pāci. 117) <hi rend="bold">tikadukkaṭaṃ dīpitaṃ</hi>.</p>

<p rend="bodytext" n="1077"><hi rend="paranum">1077</hi><hi rend="dot">.</hi><hi rend="bold">Uddharitvā</hi>ti atthataseyyaṃ yathā upacikāhi na khajjati, tathā paṭisāmetvā, ‘‘gacchato’’ti iminā sambandho. <hi rend="bold">Aññena</hi> vuddhabhikkhuissarādinā. <hi rend="bold">Palibuddhe</hi>ti senāsane paribuddhe nivārite.</p>

<p rend="bodytext" n="1078"><hi rend="paranum">1078</hi><hi rend="dot">.</hi><hi rend="bold">Sāpekkhova ca gantvā</hi>ti ‘‘ajjeva gantvā idaṃ paṭisāmessāmī’’ti apekkhāsahitova gāmantarādiṃ gantvā. Yathāha ‘‘ajjeva āgantvā paṭijaggissāmī’ti evaṃ sāpekkho nadīpāraṃ vā gāmantaraṃ vā gantvā’’ti (pāci. aṭṭha. 118). <hi rend="bold">Tattha ṭhatvā</hi>ti gataṭṭhāne ṭhatvā, tato bahi gacchāmīti citte uppanneti vuttaṃ hoti. Yathāha ‘‘yatthassa gamanacittaṃ uppannaṃ, tattheva ṭhito’’ti (pāci. aṭṭha. 118). Taṃ pucchatīti sambandho. <hi rend="bold">Taṃ</hi> seyyaṃ <pb ed="M" n="1.0424" /> kañci pesetvā āpucchatīti vuttaṃ hoti. Yathāha ‘‘kañci pesetvā āpucchatī’’ti (pāci. aṭṭha. 118). Ettha <pb ed="V" n="1.0320" /> ca purimasikkhāpade mañcādīnaṃ paññattaṭṭhānato antovihāre vā hotu bahi vā, leḍḍupātātikkamena, idha upacārātikkamena pācittiyanti ayaṃ viseso veditabbo.</p>

<p rend="gatha1">Abbhokāsamhi mañcādiṃ, vihāre seyyamattakaṃ;</p>

<p rend="gathalast">Hitvā vajantassa doso, leḍḍupātūpacāratoti.</p>

<p rend="centre">Dutiyasenāsanakathāvaṇṇanā.</p>

<p rend="bodytext" n="1079"><hi rend="paranum">1079</hi><hi rend="dot">.</hi><hi rend="bold">Yo</hi> bhikkhu saṅghikāvāse pubbupagataṃ bhikkhuṃ jānaṃ anupakhajja seyyaṃ kappeyya ce, <hi rend="bold">assa</hi> bhikkhuno pācittiyaṃ siyāti yojanā. <hi rend="bold">Pubbupagato</hi> nāma vassaggena pāpetvā dinnaṃ senāsanaṃ gahetvā vasanto. <hi rend="bold">Jāna</hi>nti ‘‘anuṭṭhāpanīyo aya’’nti jānanto. <hi rend="bold">Anuṭṭhāpanīyā</hi> nāma vuddhādayo. Yathāha <hi rend="bold">padabhājane</hi> ‘‘jānāti nāma vuḍḍhoti, gilānoti, saṅghena dinnoti jānātī’’ti (pāci. 121). <hi rend="bold">Anupakhajjā</hi>ti anupavisitvā, tassa paṭhamaṃ paññattaṃ mañcādīnaṃ āsannataraṃ vakkhamānalakkhaṇaṃ upacāraṃ pavisitvāti attho. <hi rend="bold">Seyyaṃ kappeyyā</hi>ti dasavidhāsu seyyāsu aññataraṃ attharitvā sayanaṃ kareyya, nipajjeyyāti vuttaṃ hoti. Vakkhati ca ‘‘dasasvaññataraṃ seyya’’ntiādi. ‘‘Nisajjaṃ vā’’ti seso. Yathāha <hi rend="bold">padabhājane</hi> ‘‘abhinisīdati vā abhinipajjati vā’’ti.</p>

<p rend="bodytext" n="1080-2"><hi rend="paranum">1080-2</hi><hi rend="dot">.</hi> Uddiṭṭhamatthaṃ niddisitukāmo paṭhamaṃ ‘‘anupakhajjaseyyaṃ kappeyyā’’ti ettha vinicchayaṃ dassetumāha <hi rend="bold">‘‘pādadhovanapāsāṇā…pe… dukkaṭa’’</hi>nti. Senāsanaṃ pavisantassa bhikkhuno pādadhovanapāsāṇā yāva taṃ mañcaṃ vā pīṭhaṃ vā nikkhamantassa <pb ed="M" n="1.0425" /> pana mañcapīṭhato yāva passāvaṭṭhānaṃ, etthantare tu yaṃ ṭhānaṃ, idameva upacāroti vuccatīti yojanā. Tattha upacāreti yojanā. <hi rend="bold">Bādhetukāmassā</hi>ti ‘‘yassa sambādho bhavissati, so pakkamissatī’’ti evaṃ uppannacittassa. Sayanti etthāti viggaho.</p>

<p rend="bodytext" n="1983"><hi rend="paranum">1983</hi><hi rend="dot">.</hi> ‘‘Pācittiyassā’’ti uddesato vuttaṃ niddisitumāha <hi rend="bold">‘‘nisīdantassā’’</hi>tiādi. <hi rend="bold">Tatthā</hi>ti tathā anupakhajja atthatāya seyyāya. <hi rend="bold">‘‘Pācittiyadvaya’’</hi>nti idaṃ ‘‘dvepi karontassā’’ti <pb ed="V" n="1.0321" /> imaṃ pacchimavikappaṃ sandhāya vuttaṃ. Purimavikappadvaye pana ‘‘nisīdantassa vā pācittiyaṃ, nipajjantassa vā pācittiya’’nti vattabbaṃ. Imasmiṃ vikappattaye paccekaṃ ‘‘tikapācittiyaṃ tikadukkaṭa’’nti ubhayassāpi vattabbatā <hi rend="bold">aṭṭhakathāyaṃ</hi> vuttā. Kathaṃ? Saṅghike saṅghikasaññī, vematiko, puggalikasaññī nisajjaṃ kappeti, pācittiyanti nisajjāya tikapācittiyaṃ, evaṃ seyyāya tikapācittiyaṃ, ubhayattha tikapācittiyadvayanti evaṃ vikappadvaye dvādasa pācittiyāni. Puggalike saṅghikasaññī, vematiko, puggalikasaññī aññassa puggalike nisajjaṃ kappeti, dukkaṭanti nisajjāya tikadukkaṭaṃ, evaṃ seyyāya tikadukkaṭaṃ, ubhayattha tikadukkaṭadvayanti dvādasa dukkaṭāni ca veditabbāni.</p>

<p rend="bodytext" n="1084"><hi rend="paranum">1084</hi><hi rend="dot">.</hi><hi rend="bold">Karontassā</hi>ti ettha ‘‘nisīdanādi’’nti pakaraṇato labbhati. <hi rend="bold">Tikapācittiyaṃ vutta</hi>nti ‘‘saṅghike saṅghikasaññī, vematiko, puggalikasaññī’’ti vikappattaye tikapācittiyaṃ <hi rend="bold">pāḷiyaṃ</hi> (pāci. 122) vuttaṃ. Evaṃ puggalikepi tikadukkaṭaṃ vuttaṃ. Tenāha <hi rend="bold">‘‘puggale tikadukkaṭa’’</hi>nti. Iminā yathāvuttapācittiyadukkaṭāni sāmaññena tike pakkhipitvā evaṃ vuttānīti veditabbaṃ.</p>

<p rend="bodytext" n="1085-6"><hi rend="paranum">1085-6</hi><hi rend="dot">.</hi><hi rend="bold">‘‘Vuttūpacāra’’</hi>ntiādigāthādvaye <pb ed="M" n="1.0426" /> vihārassa vuttūpacāraṃ muñcitvā upacāre vā abbhokāsepi vā santharatopi vā santharāpayatopi vā tattha nisīdato vā dukkaṭaṃ vuttaṃ. Tattha sabbattheva tassa nivāso vāritoti yojanā. Tattha <hi rend="bold">vihārassā</hi>ti yathāvuttasenāsanassa. <hi rend="bold">Upacāre</hi>ti avidūre. <hi rend="bold">Abbhokāse</hi>ti tassa senāsanassa naccāsanne aṅgaṇappadese.</p>

<p rend="bodytext"><hi rend="bold">Nisīdato vā</hi>ti <hi rend="bold">vā</hi>ggahaṇena nipajjato vā dvepi karontassa vāti saṅgaṇhāti. Yathāha <hi rend="bold">pāḷiyaṃ</hi> ‘‘abhinisīdati vā abhinipajjati vā, āpatti dukkaṭassā’’ti (pāci. 122). <hi rend="bold">Tatthā</hi>ti tasmiṃ pubbūpagatassa patte senāsane. <hi rend="bold">Sabbatthevā</hi>ti yathāvuttūpacārato anto ca bahi ca antamaso ajjhokāsepīti sabbattheva. <hi rend="bold">Tassā</hi>ti anattamanassa anupakhajja seyyaṃ kappayato tassa visabhāgapuggalassa. <hi rend="bold">Nivāso vārito</hi> paraviheṭhakena sahavāsassa mahānatthakarattāti adhippāyo. Yathāha <hi rend="bold">aṭṭhakathāyaṃ</hi> ‘‘evarūpena hi visabhāgapuggalena ekavihāre vā ekaṅgaṇe vā vasantena attho natthi, tasmā sabbatthevassa nivāso vārito’’ti (pāci. aṭṭha. 122).</p>

<p rend="bodytext" n="1087"><hi rend="paranum">1087</hi><hi rend="dot">.</hi> ‘‘Sītādiupapīḷitassā’’ti <pb ed="V" n="1.0322" /> padacchedo, sītādīhi upapīḷitassa bādhitassāti attho. <hi rend="bold">Ādi</hi>-saddena ‘‘uṇhena vā’’tiādikaṃ saṅgaṇhāti. Yathāha ‘‘sītena vā uṇhena vā pīḷito pavisatī’’ti. Ettha <hi rend="bold">āpadā</hi> nāma bahi sayantassa jīvitabrahmacariyantarāyāpajjanaṃ.</p>

<p rend="bodytext" n="1088"><hi rend="paranum">1088</hi><hi rend="dot">.</hi><hi rend="bold">Idaṃ</hi> sikkhāpadaṃ dukkhavedanaṃ hotīti yojanā.</p>

<p rend="centre">Anupakhajjakathāvaṇṇanā.</p>

<p rend="bodytext" n="1089"><hi rend="paranum">1089</hi><hi rend="dot">.</hi><hi rend="bold">Nikkaḍḍheyyā</hi>ti <pb ed="M" n="1.0427" /> nīhareyya. <hi rend="bold">Nikkaḍḍhāpeyya vā</hi>ti nīharāpeyya vā.</p>

<p rend="bodytext" n="1990"><hi rend="paranum">1990</hi><hi rend="dot">.</hi> Bahū bhūmiyo vālikātalasaṅkhātā yassa so <hi rend="bold">bahubhūmo,</hi> pāsādo. Samāsantavidhivasena ‘‘bahubhūmo’’ti vuccati.</p>

<p rend="bodytext" n="1091"><hi rend="paranum">1091</hi><hi rend="dot">.</hi><hi rend="bold">Ṭhapetvā ṭhapetvā</hi>ti tasmiṃ tasmiṃ ṭhāne gatinivattiṃ katvā katvā.</p>

<p rend="bodytext" n="1092"><hi rend="paranum">1092</hi><hi rend="dot">.</hi><hi rend="bold">Ayaṃ nayo</hi>ti ‘‘nikkhamā’ti ekavacanena gacchante anekepi dvārakoṭṭhake atikkante āṇāpakassa ekāva āpatti hoti, ṭhitaṭṭhānato ṭhatvā ṭhatvā nīharantassa dvārakoṭṭhagaṇanāya hotī’’ti ayaṃ nayo. <hi rend="bold">Āṇattiyā khaṇeyevā</hi>ti ‘‘imaṃ nikkaḍḍhāhī’’ti āṇattikkhaṇeyeva.</p>

<p rend="bodytext" n="1093"><hi rend="paranum">1093</hi><hi rend="dot">.</hi><hi rend="bold">Ekāvā</hi>ti ettha ‘‘pācitti hotī’’ti vattabbo. <hi rend="bold">Bahukāni ce</hi>ti ettha ‘‘dvārānī’’ti vattabbaṃ, atikkāmetīti sambandho. ‘‘Ettake dvārakoṭṭhake atikkamāpetvā nikkaḍḍhāhī’’ti ca ‘‘yāva pariyantadvārakoṭṭhakā nikkaḍḍhāhī’’ti ca ‘‘bahū dvārakoṭṭhake atikkāmetvā nikkaḍḍhāhī’’ti ca āṇattattā bahū dvārakoṭṭhake atikkāmetvā sace nikkaḍḍhatīti attho. Yathāha <hi rend="bold">aṭṭhakathāyaṃ</hi> ‘‘sace pana ettakāni dvārāni nikkaḍḍhāhī’ti vā ‘yāva mahādvāraṃ, tāva nikkaḍḍhāhī’ti vā evaṃ niyametvā āṇatto hoti, dvāragaṇanāya pācittiyānī’’ti (pāci. aṭṭha. 126). Bahūni pācittiyāni hontīti yojanā.</p>

<p rend="bodytext" n="1094"><hi rend="paranum">1094</hi><hi rend="dot">.</hi><hi rend="bold">Upaṭṭhānasālādī</hi>ti <pb ed="V" n="1.0323" /> ettha nissakkatthe paccattavacanato upaṭṭhānasālāditoti attho gahetabbo. <hi rend="bold">‘‘Upacārato’’</hi>ti <pb ed="M" n="1.0428" /> iminā samānādhikaraṇattā vihārassa upaṭṭhānasālādito upacāratoti vuttaṃ hoti. Yathāha <hi rend="bold">gaṇṭhipade</hi> ‘‘upacāro nāma upaṭṭhānasālādimattamevā’’ti. Kāyenapi vācāyapi tathā nikkaḍḍhane ca dukkaṭanti vakkhamānena saha yojanā. <hi rend="bold">Tassā</hi>ti upasampannassa. <hi rend="bold">Ādi</hi>-saddena maṇḍapādayo gahitā. Yathāha ‘‘vihārassa upacārā vā upaṭṭhānasālāya vā maṇḍapā vā rukkhamūlā vā ajjhokāsā vā nikkaḍḍhati vā nikkaḍḍhāpeti vā, āpatti dukkaṭassā’’ti (pāci. 127). <hi rend="bold">‘‘Vācāyā’’</hi>ti iminā ‘‘nikkhamā’’ti ca ‘‘imaṃ nikkaḍḍhāhī’’ti āṇāpanañca gahitaṃ. <hi rend="bold">‘‘Tathā’’</hi>ti iminā ekena payogena ekāpatti, nānāpayogesu payogagaṇanāya, dvāragaṇanāya vā hotīti vuttameva pakāraṃ upasaṃharati.</p>

<p rend="bodytext" n="1095"><hi rend="paranum">1095</hi><hi rend="dot">.</hi> ‘‘Tathā’’ti idaṃ ‘‘itaraṃ nikkaḍḍhantassa dukkaṭa’’nti imināpi yojetabbaṃ. Yathā vihārūpacārato upaṭṭhānasālādito upasampannaṃ nikkaḍḍhantassa, nikkaḍḍhāpentassa ca dukkaṭaṃ hoti, tathā anupasampannassa vihārato ca vihārūpacārato ca nikkaḍḍhanādiṃ karontassa bhikkhuno dukkaṭaṃ hotīti attho. Tathā vihārassūpacārā vā vihārā vā sabbesampi parikkhāraṃ nikkaḍḍhantassa dukkaṭanti yojanā. <hi rend="bold">Sabbesa</hi>nti upasampannānupasampannānaṃ. <hi rend="bold">Parikkhāra</hi>nti antamaso rajanachallipi saṅgayhati. Yathāha <hi rend="bold">aṭṭhakathāyaṃ</hi> ‘‘antamaso rajanachallimpī’’ti (pāci. aṭṭha. 126).</p>

<p rend="bodytext" n="1096"><hi rend="paranum">1096</hi><hi rend="dot">.</hi><hi rend="bold">‘‘Asambaddhesū’’</hi>ti iminā byatirekato asithilabaddhesu parikkhāresu ekissāyeva āpattiyā sambhavaṃ dasseti. Yathāha <hi rend="bold">aṭṭhakathāyaṃ</hi> ‘‘gāḷhaṃ bandhitvā ṭhapitesu pana ekāva āpattī’ti mahāpaccariyaṃ vutta’’nti (pāci. aṭṭha. 126). Sithilabandhanaṃ <pb ed="M" n="1.0429" /> pana sammā bandhanaṃ na hotīti asambaddhavacanena gahitanti daṭṭhabbaṃ. <hi rend="bold">Assa</hi> bhikkhussa vatthūnaṃ gaṇanāya dukkaṭaṃ paridīpayeti yojanā, parikkhāraṃ nīharantassa, nīharāpentassa ca assa bhikkhunoti vuttaṃ hoti.</p>

<p rend="bodytext" n="1097-8"><hi rend="paranum">1097-8</hi><hi rend="dot">.</hi><hi rend="bold">Antevāsi</hi>nti ca <hi rend="bold">saddhivihārika</hi>nti ca ettha ‘‘asammāvattanta’’nti seso. Yathāha <hi rend="bold">anāpattivāre</hi> ‘‘antevāsikaṃ vā saddhivihārikaṃ vā na sammā vattantaṃ nikkaḍḍhatī’’tiādi <pb ed="V" n="1.0324" /> (pāci. 128). <hi rend="bold">Nikkaḍḍhantassā</hi>ti ettha ‘‘nikkaḍḍhāpentassā’’ti seso. Asammāvattantaṃ antevāsiṃ vā alajjiṃ vā tathā asammāvattantaṃ saddhivihārikaṃ vā ummattakaṃ vā <hi rend="bold">tesaṃ</hi> antevāsiādīnaṃ parikkhāraṃ vā attano vasanaṭṭhānā vā tathā vissāsikassa vasanaṭṭhānā vā nikkaḍḍhantassa, nikkaḍḍhāpentassa vā upasampannaṃ vā anupasampannaṃ vā saṅghikavihārā nikkaḍḍhantassa sayaṃ ummattakassa vā anāpatti pakāsitāti yojanā.</p>

<p rend="bodytext"><hi rend="bold">Aṭṭhakathāyaṃ</hi> ‘‘alajjīādayo pana attano vasanaṭṭhānatoyeva nikkaḍḍhitabbā’’ti (pāci. aṭṭha. 128) vuttaṃ, <hi rend="bold">pāḷiya</hi>ñca ‘‘attano puggalike anāpattī’’ti (pāci. 127) vuttaṃ, ‘‘attano vissāsikassa vasanaṭṭhānā’’ti idaṃ kasmā vuttanti ce? Imasseva pāṭhassa anulomato vuttaṃ. Antevāsikantiādīsu paṭhamaṃ asammāvattanādibhāvena ‘‘nikkaḍḍhissāmī’’ti cintetvā nikkaḍḍhantassa cittalahuparivattitāya kope uppannepi anāpatti.</p>

<p rend="bodytext" n="1099"><hi rend="paranum">1099</hi><hi rend="dot">.</hi><hi rend="bold">‘‘Tathā’’</hi>ti iminā ‘‘nikkaḍḍhantassā’’ti ca tattheva sesaṃ ‘‘nikkaḍḍhāpentassā’’ti (pāci. aṭṭha. 126) ca ‘‘tassa parikkhāraṃ vā’’ti ca yathāvuttaṃ <pb ed="M" n="1.0430" /> upasaṃharati. <hi rend="bold">‘‘Saṅghārāmāpi sabbasmā’’</hi>ti idaṃ kalahakārakeneva yojetabbaṃ. Yathāha <hi rend="bold">aṭṭhakathāyaṃ</hi> ‘‘bhaṇḍanakārakakalahakārakameva sakalasaṅghārāmato nikkaḍḍhituṃ labhati. So hi pakkhaṃ labhitvā saṅghampi bhindeyyā’’ti (pāci. aṭṭha. 128). <hi rend="bold">Idaṃ tū</hi>ti ettha visesatthajotakena <hi rend="bold">tu</hi>-saddena vuttavisesanaṃ vinā avasesavinicchayo anantarasadisoyevāti dīpeti. <hi rend="bold">Tisamuṭṭhānaṃ</hi> kāyacittavācācittakāyavācācittato samuṭṭhānatoti.</p>

<p rend="centre">Nikkaḍḍhanakathāvaṇṇanā.</p>

<p rend="bodytext" n="1100-1"><hi rend="paranum">1100-1</hi><hi rend="dot">.</hi><hi rend="bold">Majjhimāsīsaghaṭṭāyā</hi>ti sīsaṃ na ghaṭṭetīti <hi rend="bold">asīsaghaṭṭā,</hi> majjhimassa asīsaghaṭṭā majjhimāsīsaghaṭṭā, tāya, pamāṇamajjhimassa purisassa sīsāghaṭṭanappamāṇubbedhaheṭṭhimatalāyāti attho. <hi rend="bold">Vehāsakuṭiyā</hi>ti padarādīhi upari acchannatalāya dvibhūmikādibhedāya kuṭiyā. <hi rend="bold">Uparī</hi>ti matthake, akatapadarādiattharaṇāya tulāmattayuttāya uparimataleti vuttaṃ hoti. Yathāha <hi rend="bold">aṭṭhakathāyaṃ</hi> ‘‘yāhi kāhici upari acchannatalā dvibhūmikakuṭi vā tibhūmikādikuṭi vā ‘vehāsakuṭī’ti vuccati, idha pana asīsaghaṭṭā adhippetā’’ti (pāci. aṭṭha. 131). <hi rend="bold">Āhaccapādake</hi><pb ed="V" n="1.0325" /><hi rend="bold">mañce</hi>ti ‘‘āhaccapādako nāma mañco aṅge vijjhitvā ṭhito hotī’’ti <hi rend="bold">pāḷiyaṃ</hi> dassite aṭanisīsāni vijjhitvā pādasikhaṃ āvuṇitvā uparisikhāya anākoṭitaāṇimhi ṭhitamañceti attho. Āhaccapādake pīṭheti sambandho. Yathāha <hi rend="bold">pāḷiyaṃ</hi> ‘‘āhaccapādakaṃ nāma pīṭhaṃ aṅge vijjhitvā ṭhitaṃ hotī’’ti (pāci. 131). Soyevattho.</p>

<p rend="bodytext"><hi rend="bold">Tasmiṃ</hi><pb ed="M" n="1.0431" /> āhaccapādake mañce vā pīṭhe vā nisīdantassa vā nipajjantassa vā tassa bhikkhuno payogagaṇanāya pācittiyo siyunti yojanā.</p>

<p rend="bodytext" n="1102-3"><hi rend="paranum">1102-3</hi><hi rend="dot">.</hi> Saṅghike saṅghikasaññivematikapuggalikasaññīnaṃ vasena <hi rend="bold">tikapācittiyaṃ. Puggale</hi>ti puggalike vihāre. Vehāsakuṭiyā…pe… gaṇanāyeva tassa tikadukkaṭanti yojanā. Puggalike saṅghikasaññivematikaaññapuggalikasaññīnaṃ vasena <hi rend="bold">tikadukkaṭaṃ</hi>.</p>

<p rend="bodytext"><hi rend="bold">Heṭṭhā aparibhoge vā</hi>ti dārusambhārādīnaṃ vasena heṭṭhimatale avalañje vā. <hi rend="bold">Sīsaghaṭṭāya vā</hi>ti sīsaghaṭṭanappamāṇatalāya kuṭiyā vā. <hi rend="bold">Avehāsavihāre vā</hi>ti avehāsakuṭiyā bhūmiyaṃ katapaṇṇasālādīsu. Etthāpi <hi rend="bold">‘‘vissāsikavihāre’’</hi>ti idaṃ ‘‘attano puggalike anāpattī’’ti (pāci. 132) imassa anulomanato vuttaṃ.</p>

<p rend="bodytext" n="1104"><hi rend="paranum">1104</hi><hi rend="dot">.</hi><hi rend="bold">Yattha paṭāṇi vā dinnā</hi>ti yasmiṃ mañce pādasīsānaṃ upari aṭanimatthakato tiriyaṃ āṇi pavesitā hoti, tattha abhinisīdato, abhinipajjato vā na dosoti yojanā. <hi rend="bold">Tatthā</hi>ti pubbe vuttaapavesitapaṭāṇimhi mañce vā pīṭhe vā. <hi rend="bold">‘‘Ṭhatvā’’</hi>ti iminā nipajjanaṃ nivatteti. <hi rend="bold">Lagetī</hi>ti uparibaddhaaṅkusasikkādīsu yaṃ kiñci parikkhāraṃ lageti. <hi rend="bold">Idaṃ</hi> sikkhāpadaṃ samuṭṭhānato <hi rend="bold">eḷakalomena</hi> sikkhāpadena samaṃ matanti yojanā.</p>

<p rend="centre">Vehāsakuṭikathāvaṇṇanā.</p>

<p rend="bodytext" n="1105"><hi rend="paranum">1105</hi><hi rend="dot">.</hi><hi rend="bold">Yāva dvārassa kosamhā</hi>ti ettha ‘‘mahallakassa vihārassā’’ti seso, ‘‘mahallako nāma vihāro sassāmiko <pb ed="M" n="1.0432" /> vuccatī’’ti (pāci. 136) <hi rend="bold">pāḷiyaṃ</hi> vuttattā kārāpetānaṃ dāyakānaṃ sambhavato mahallakassa ‘‘vihāro nāma ullitto vā hoti avalitto vā <pb ed="V" n="1.0326" /> ullittāvalitto vā’’ti dassitabhedassa vihārassa dvārakosasaṅkhātapiṭṭhasaṅghāṭassa ‘‘samantā hatthapāsā’’ti (pāci. 136) <hi rend="bold">pāḷiyaṃ</hi> vuttadvārakavāṭaputhulappamāṇadvārabāhasamīpaṃ avadhiṃ katvāti attho. Yathāha <hi rend="bold">aṭṭhakathāyaṃ</hi> ‘‘dvārakoso nāma piṭṭhasaṅghāṭassa samantā kavāṭavitthārappamāṇo okāso’’ti (pāci. aṭṭha. 135).</p>

<p rend="bodytext"><hi rend="bold">Aggaḷaṭṭhapanāyā</hi>ti ettha aggaḷasahacariyena taṃsahitadvārakavāṭena yuttadvārabāhānameva vuttattā dvārabāhānaṃ niccalatthāyāti attho. Yathāha <hi rend="bold">aṭṭhakathāyaṃ</hi> ‘‘sakavāṭassa dvārabandhassa niccalabhāvatthāyāti attho’’ti (pāci. aṭṭha. 135). <hi rend="bold">Limpitabba</hi>nti ettha ‘‘punappuna’’nti seso. Yathāha <hi rend="bold">aṭṭhakathāyaṃ</hi> ‘‘punappunaṃ limpitabbo vā lepāpetabbo vā’’ti (pāci. aṭṭha. 135). Tiṇamattikānaṃ upari punappunaṃ mattikālepo kātabboti attho.</p>

<p rend="bodytext" n="1106-7"><hi rend="paranum">1106-7</hi><hi rend="dot">.</hi> Yo ñeyyo, ayaṃ nayoti sambandho, ‘‘punappunaṃ limpitabbaṃ vā lepāpetabbameva vā’’ti yo vutto, <hi rend="bold">ayaṃ nayo</hi> veditabboti attho. Ālokaṃ sandheti pidhetīti <hi rend="bold">ālokasandhi,</hi> vātapānakavāṭānametaṃ adhivacanaṃ. Yathāha ‘‘ālokasandhīti vātapānakavāṭakā vuccantī’’ti (pāci. aṭṭha. 135). Ettha kavāṭassa sāmantā kavāṭadvāraphalakavitthārappamāṇaṃ lepaṭṭhānaṃ. Yathāha ‘‘sabbadisāsu kavāṭavitthārappamāṇo okāso’’ti (pāci. aṭṭha. 135).</p>

<p rend="bodytext">Etthāyamadhippāyo <pb ed="M" n="1.0433" /> – vātapānakavāṭassa sāmantā dvāraphalakavitthārappamāṇe ṭhāne tiṇṇaṃ mattikānaṃ uparipi yattakaṃ bahalaṃ icchati, tattake ṭhāne ālokasandhi parikammatthāya limpitabbo vā lepāpetabbo vāti. ‘‘Punappunaṃ chādāpesi punappunaṃ lepāpesī’’ti (pāci. 134) imasmiṃ vatthusmiṃ uppannadosena sikkhāpadassa paññattattā lepaṃ anujānantena ca dvārabandhanassa sāmantā aḍḍhateyyahatthappamāṇeyeva padese punappunaṃ lepassa anuññātattā tato aññattha punappunaṃ limpentassa vā limpāpentassa vā bhittiyaṃ mattikāhi kattabbakiccaṃ niṭṭhāpetvā puna catutthalepe dinne pācittiyena bhavitabbanti vadanti. <hi rend="bold">Gaṇṭhipadesu</hi> pana tīsupi punappunaṃ lepadānassa vuttappamāṇato aññattha paṭikkhittamattaṃ ṭhapetvā pācittiyassa avuttattā dukkaṭaṃ anurūpanti vuttaṃ.</p>

<p rend="bodytext"><hi rend="bold">Chadanassā</hi>ti <pb ed="V" n="1.0327" /><hi rend="bold">padabhājane</hi> vuttānaṃ iṭṭhakāsilāsudhātiṇapaṇṇacchadanānaṃ aññatarassa. <hi rend="bold">Dvattipariyāya</hi>nti ettha <hi rend="bold">aṭṭhakathāyaṃ</hi> ‘‘pariyāyenāti parikkhepena, evaṃ chadanaṃ pana tiṇapaṇṇehi labbhatī’’ti (pāci. aṭṭha. 136) vuttattā <hi rend="bold">pariyāya</hi>nti tiṇehi vā paṇṇehi vā parikkhipitvā chadanameva gahetabbaṃ. Iṭṭhakāya vā silāya vā sudhāya vā chadane labbhamānaṃ maggena chadanaṃ pana upalakkhaṇavasena labbhati. Dvattipariyāyena chadanañca ‘‘sabbampi cetaṃ chadanaṃ chadanūpari veditabba’’nti (pāci. aṭṭha. 136) <hi rend="bold">aṭṭhakathā</hi>vacanato uparūpari chadanavasena veditabbaṃ. <hi rend="bold">Haritaṃ</hi> nāma pubbaṇṇādi. Yathāha <hi rend="bold">aṭṭhakathāyaṃ</hi> ‘‘haritanti cettha sattadhaññabhedaṃ pubbaṇṇaṃ, muggamāsatilakulatthaalābukumbhaṇḍādibhedañca aparaṇṇaṃ adhippeta’’nti (pāci. aṭṭha. 135). Imesu aññatarassābhāvena aharitaṃ nāma.</p>

<p rend="bodytext"><hi rend="bold">Adhiṭṭheyya</hi>nti <pb ed="M" n="1.0434" /> vidhātabbaṃ. <hi rend="bold">Tato uddha</hi>nti tīhi pariyāyehi vā tīhi maggehi vā uddhaṃ. Yathāha <hi rend="bold">aṭṭhakathāyaṃ</hi> ‘‘tiṇṇaṃ maggānaṃ vā pariyāyānaṃ vā uparī’’ti (pāci. aṭṭha. 136). <hi rend="bold">Pācittiyaṃ hotī</hi>ti vakkhamānadūratāya yutte aharitaṭṭhāne ṭhatvā saṃvidahitvā tikkhattuṃ chādāpetvā tatiyavāre ‘‘evaṃ karohī’’ti āṇāpetvā pakkamitabbaṃ. Apakkamantena tuṇhībhūtena ṭhātabbaṃ, tato uttari catutthavāre chadanatthaṃ vidahantassa iṭṭhakādigaṇanāya, tiṇesu tiṇagaṇanāya, paṇṇesu paṇṇagaṇanāya pācittiyanti vuttaṃ hoti. Yathāha <hi rend="bold">pāḷiyaṃ</hi> ‘‘maggena chādentassa dve magge adhiṭṭhahitvā tatiyāya maggaṃ āṇāpetvā pakkamitabba’’ntiādi (pāci. 136). <hi rend="bold">Tatiyāya magga</hi>nti ettha <hi rend="bold">tatiyāyā</hi>ti upayogatthe sampadānavacanaṃ, tatiyaṃ magganti attho. <hi rend="bold">Tatthā</hi>ti harite, ‘‘sace harite ṭhito adhiṭṭhāti, āpatti dukkaṭassā’’ti (pāci. 137) vacanato adhiṭṭhānāya tiṭṭhatoti labbhati. Bījaropanato paṭṭhāya yāva sassaṃ tiṭṭhati, tāva <hi rend="bold">haritaṃ</hi> nāma. Yathāha <hi rend="bold">aṭṭhakathāyaṃ</hi> ‘‘yasmimpi khette vuttaṃ bījaṃ na tāva sampajjati, vasse pana patite sampajjissatī’’tiādi (pāci. aṭṭha. 135).</p>

<p rend="bodytext" n="1108-9"><hi rend="paranum">1108-9</hi><hi rend="dot">.</hi> Aharitaṭṭhānepi tiṭṭhato paricchedaṃ dassetumāha <hi rend="bold">‘‘piṭṭhivaṃse’’</hi>tiādi. <hi rend="bold">‘‘Piṭṭhivaṃse’’</hi>ti idaṃ vaṃsayuttasenāsanavasena vuttaṃ. Kaṇṇikaṃ gāhāpetvā katasenāsanassāpi upalakkhaṇaṃ hoti. <hi rend="bold">Piṭṭhivaṃse</hi>ti ca ‘‘gaṅgāyaṃ ghoso’’tiādīsu viya sāmīpikādhāre bhummaṃ. Kutoyaṃ viseso labbhatīti? <hi rend="bold">Aṭṭhakathāyaṃ</hi> ‘‘piṭṭhivaṃsassa vā kūṭāgārakaṇṇikāya vā upari, thupikāya vā passe nisinno hotī’’ti (pāci. aṭṭha. 135) vuttavidhānato labbhati. ‘‘Nisinno’’ti <pb ed="V" n="1.0328" /><hi rend="bold">aṭṭhakathā</hi>vacanato <hi rend="bold">ṭhito</hi>ti ettha gatinivattisāmaññena <pb ed="M" n="1.0435" /> nisinno ca vuttoti gahetabbo. <hi rend="bold">Yasmiṃ ṭhāne</hi>ti ettha ‘‘aharite’’ti pakaraṇato labbhati. <hi rend="bold">‘‘Ṭhātu’’</hi>nti idaṃ adhiṭṭhānakaraṇatthāya ṭhānaṃ gahetvā vuttanti ‘‘tassa anto aharitepi ṭhatvā adhiṭṭhātuṃ na labbhatī’’ti (pāci. aṭṭha. 136) <hi rend="bold">aṭṭhakathā</hi>vacanato viññāyati.</p>

<p rend="bodytext"><hi rend="bold">Patanokāsato</hi>ti ettha paṭhamatthe to-paccayo. <hi rend="bold">Ta</hi>ñhi ṭhānaṃ vihārassa patanokāsoti yojanā. <hi rend="bold">Hī</hi>ti hetuatthe vattamānato yasmā aharite patantassa vihārassetaṃ ṭhānaṃ patanokāso, tasmā tattha ṭhātuṃ na vaṭṭatīti gahetabbaṃ.</p>

<p rend="bodytext" n="1111"><hi rend="paranum">1111</hi><hi rend="dot">.</hi> Imasmiṃ sikkhāpade ādo tāva vihārapadassa <hi rend="bold">padabhājane</hi> ‘‘vihāro nāma ullitto vā’’tiādivuttattā (pāci. aṭṭha. 136) tabbipariyāyato tiṇeheva katachadanabhittikā kuṭi tiṇakuṭikāti viññāyatīti tiṇachadanā kuṭikā <hi rend="bold">tiṇakuṭikā</hi>.</p>

<p rend="centre">Dvattipariyāyakathāvaṇṇanā.</p>

<p rend="bodytext" n="1112"><hi rend="paranum">1112</hi><hi rend="dot">.</hi><hi rend="bold">Jāna</hi>nti toyassa sappāṇakabhāvaṃ jānanto. <hi rend="bold">Siñceyya siñcāpeyyā</hi>ti ettha ‘‘tena udakenā’’ti vattabbaṃ. Yathāha <hi rend="bold">aṭṭhakathāyaṃ</hi> ‘‘tena udakena sayaṃ vā siñceyyā’’tiādi (pāci. aṭṭha. 140).</p>

<p rend="bodytext" n="1113"><hi rend="paranum">1113</hi><hi rend="dot">.</hi> Yo pana dhāraṃ acchinditvā sace mattikaṃ siñceyya, evaṃ siñcato tassāti yojanā.</p>

<p rend="bodytext" n="1114-5"><hi rend="paranum">1114-5</hi><hi rend="dot">.</hi><hi rend="bold">Sandamānaka</hi>nti toyavāhiniṃ. <hi rend="bold">Mātikaṃ</hi> āḷiṃ. <hi rend="bold">Sammukhaṃ karontassā</hi>ti udakaṃ nhāyitumicchitaṃ yadi, sayaṃ abhimukhaṃ karontassa. Tattha tattha bandhato <hi rend="bold">assa</hi> bhikkhussa <pb ed="M" n="1.0436" /> payogagaṇanāya āpatti siyāti yojanā. <hi rend="bold">Payogagaṇanā</hi>ti payogagaṇanāya, udakaṃ bandhitvā bandhitvā yathicchitadisābhimukhakaraṇapayogānaṃ gaṇanāyāti attho.</p>

<p rend="bodytext" n="1116-7"><hi rend="paranum">1116-7</hi><hi rend="dot">.</hi> Yaṃ jalaṃ tiṇādimhi pakkhitte sace khayaṃ vā āvilattaṃ vā gacchati, tādise <pb ed="V" n="1.0329" /> udake mattikaṃ, tiṇameva vā sace sakaṭapuṇṇampi ekato pakkhipeyya, evaṃ pakkhipantassa ekā pācitti. <hi rend="bold">Ekekaṃ</hi> mattikaṃ, tiṇameva vā. <hi rend="bold">Vā</hi>-saddena kaṭṭhagomayādiṃ vā pakkhipantassa payogagaṇanāya pācittiyanti yojanā. <hi rend="bold">Āvilatta</hi>nti pāṇakā yathā nassanti, tathā āluḷitabhāvaṃ. Iminā evaṃ avinassamānapāṇake mahāudake tiṇādiṃ pakkhipantassa anāpattibhāvaṃ dīpeti. Yathāha <hi rend="bold">aṭṭhakathāyaṃ</hi> ‘‘idaṃ pana mahāudakaṃ…pe… sandhāya vutta’’nti (pāci. aṭṭha. 140).</p>

<p rend="bodytext" n="1118"><hi rend="paranum">1118</hi><hi rend="dot">.</hi><hi rend="bold">Dukkaṭaṃ hotī</hi>ti āṇāpanapaccayā dukkaṭaṃ hoti. <hi rend="bold">Ekā</hi> pācitti.</p>

<p rend="bodytext" n="1119"><hi rend="paranum">1119</hi><hi rend="dot">.</hi><hi rend="bold">Sabbatthā</hi>ti sappāṇake ca appāṇake ca. <hi rend="bold">Vimatissā</hi>ti sahacariyena vimatisahitamāha.</p>

<p rend="bodytext" n="1120"><hi rend="paranum">1120</hi><hi rend="dot">.</hi><hi rend="bold">‘‘Sabbatthāpāṇasaññissā’’</hi>tiādīsu adhikārato labbhamānaṃ ‘‘siñcanādīsu yaṃ kiñci karontassā’’ti idaṃ paccekaṃ sambandhanīyaṃ. <hi rend="bold">Sabbatthā</hi>ti sappāṇake, appāṇake ca. <hi rend="bold">Apāṇasaññissā</hi>ti evaṃ katena payogena nassamānā pāṇakā na santītisaññissa. <hi rend="bold">Asañciccā</hi>ti yathā pāṇakā na nassanti, evaṃ ghaṭādīhi gahitaṃ sappāṇakaudakaṃ udakeyeva osiñcantassa vā osiñcāpentassa vā vaṭṭitvā tasmiṃ udake tiṇādimhi patite asañcicca kataṃ nāma hoti. <hi rend="bold">Asatissā</hi>ti <pb ed="M" n="1.0437" /> asatiyā karontassa. <hi rend="bold">Ajānato</hi>ti pāṇakānaṃ atthibhāvaṃ ajānitvā karontassa.</p>

<p rend="bodytext" n="1121-2"><hi rend="paranum">1121-2</hi><hi rend="dot">.</hi> Vadhakacitte sati sattame sappāṇakavagge <hi rend="bold">paṭhamasikkhāpadassa</hi> visayabhāvato tato visesetumāha <hi rend="bold">‘‘vinā vadhakacittenā’’</hi>ti. Imasmiṃ sikkhāpade <hi rend="bold">pāḷiyaṃ</hi> (pāci. 140) ‘‘sappāṇakaṃ udaka’’nti iminā <hi rend="bold">aṭṭhakathā</hi>gataṃ paṭhamaṅgañca ‘‘jāna’’nti iminā dutiyaṅgañca ‘‘siñceyya vā siñcāpeyya vā’’ti iminā catutthaṅgañca vuttaṃ, na vuttaṃ tatiyaṅgaṃ. Tañca kho vadhakacittassa sattamavagge <hi rend="bold">paṭhamasikkhāpadena</hi> pācittiyavacanato ettha tadabhāvalakkhaṇaṃ tatiyaṅgaṃ vuttameva hotītiadhippāyena <hi rend="bold">aṭṭhakathāyaṃ</hi> vuttanti āha ‘‘vinā vadhakacittenā’’ti. Tenevāha <hi rend="bold">‘‘cattārevassa aṅgāni, niddiṭṭhāni mahesinā’’</hi>ti. <hi rend="bold">Assā</hi>ti imassa sikkhāpadassa.</p>

<p rend="bodytext" n="1123"><hi rend="paranum">1123</hi><hi rend="dot">.</hi> Sappāṇakasaññissa <pb ed="V" n="1.0330" /> ‘‘paribhogena pāṇakā marissantī’’ti pubbabhāge jānantassāpi siñcanasiñcāpanaṃ ‘‘padīpe nipatitvā paṭaṅgādipāṇakā marissantī’’ti jānantassa padīpujjalanaṃ viya vināpi vadhakacetanāya hotīti āha <hi rend="bold">‘‘paṇṇattivajjaṃ ticitta’’</hi>nti. Ettha kismiñci kupitassa vā kīḷāpasutassa vā siñcato akusalacittaṃ, mālāgacchādiṃ siñcato kusalacittaṃ, paṇṇattiṃ ajānato khīṇāsavassa abyākatacittanti ticittaṃ veditabbaṃ. <hi rend="bold">Tassā</hi>ti sattamavagge paṭhamasikkhāpadassa. <hi rend="bold">Assa cā</hi>ti imassa siñcanasikkhāpadassa ca. <hi rend="bold">Idaṃ visesana</hi>nti idaṃ nānākaraṇaṃ. <hi rend="bold">Ettha</hi> imasmiṃ pakaraṇe <hi rend="bold">niddiṭṭhaṃ</hi> pakāsitanti attho. Taṃ lokavajjaṃ, idaṃ paṇṇattivajjaṃ. Taṃ akusalacittaṃ, idaṃ ticittaṃ. Taṃ dukkhavedanaṃ, idaṃ tivedananti vuttaṃ hoti.</p>

<p rend="bodytext">Sattamavagge <pb ed="M" n="1.0438" /> dutiyassa imassa ca ko visesoti ce? Imassa sikkhāpadassa ‘‘siñceyya vā siñcāpeyya vā’’ti bāhiraparibhogavasena paṭhamaṃ paññattattā ‘‘sappāṇakaṃ udakaṃ paribhuñjeyyā’’ti (pāci. 388) sikkhāpadaṃ attano nahānapānādiparibhogavasena paññattanti veditabbaṃ. Tasmiṃ vā paṭhamaṃ paññattepi attano paribhogavaseneva paññattattā puna idaṃ sikkhāpadaṃ bāhiraparibhogavasena paññattanti gahetabbaṃ.</p>

<p rend="centre">Sappāṇakakathāvaṇṇanā.</p>

<p rend="centre">Senāsanavaggo dutiyo.</p>

<p rend="bodytext" n="1124-6"><hi rend="paranum">1124-6</hi><hi rend="dot">.</hi><hi rend="bold">Aṭṭhaṅgayuttassā</hi>ti ettha ‘‘sīlavā’’tiādi ekamaṅgaṃ, ‘‘bahussuto’’tiādi dutiyaṃ, ‘‘ubhayāni kho panassā’’tiādi tatiyaṃ, ‘‘kalyāṇavāco hotī’’tiādi catutthaṃ, ‘‘yebhuyyena bhikkhunīnaṃ piyo hoti manāpo’’ti pañcamaṃ, ‘‘paṭibalo hoti bhikkhuniyo ovaditu’’nti chaṭṭhaṃ, ‘‘na kho panetaṃ bhagavantaṃ uddissā’’tiādi sattamaṃ, ‘‘vīsativasso vā hoti atirekavīsativasso vā’’ti aṭṭhamanti etāni pāṭhāgatāni aṭṭha aṅgāni nāma. Bhikkhunīnaṃ ovādo, tadatthāya sammutīti viggaho. <hi rend="bold">Idhā</hi>ti imasmiṃ sikkhāpade. Ñatti catutthī yassa kammassāti viggaho. ‘‘Kammenā’’ti seso.</p>

<p rend="bodytext">Aṭṭhaṅgayuttassa <pb ed="V" n="1.0331" /> bhikkhussa mahesinā <hi rend="bold">ñatticatutthena</hi> kammena yā bhikkhunovādakasammuti idha anuññātā, tāya asammato yo bhikkhūti yojanā.</p>

<p rend="bodytext"><hi rend="bold">Garudhammehi aṭṭhahī</hi>ti ‘‘vassasatūpasampannāya bhikkhuniyā tadahupasampannassa bhikkhuno abhivādanaṃ paccupaṭṭhānaṃ añjalikammaṃ <pb ed="M" n="1.0439" /> sāmīcikammaṃ kātabba’’ntiādīhi (pāci. 149) <hi rend="bold">pāḷiyaṃ</hi> āgatehi aṭṭhahi garudhammehi. <hi rend="bold">Ekaṃ</hi> bhikkhuniṃ, <hi rend="bold">sambahulā</hi> vā bhikkhuniyoti idaṃ pakaraṇato labbhati. <hi rend="bold">Osārentovā</hi>ti pāḷiṃ uccārentova. Yathāha <hi rend="bold">aṭṭhakathāyaṃ</hi> ‘‘osāretabbāti pāḷi vattabbā’’ti (pāci. aṭṭha. 149). <hi rend="bold">Te dhamme</hi>ti pubbe vutte te aṭṭha garudhamme. <hi rend="bold">Ovadeyyā</hi>ti aṭṭhagarudhammapāḷibhāsanasaṅkhātaṃ ovādaṃ kareyya.</p>

<p rend="bodytext">Kiṃ vuttaṃ hoti? Pāṭipade ovādatthāya āgantvā vanditvā ekamantaṃ nisinnā bhikkhuniyo ‘‘tena bhikkhunā’’tiādinā pāṭhāgatanayena ‘‘samaggattha bhaginiyo’’ti pucchitvā ‘‘samaggamhayyā’’ti yadi vadeyyuṃ, ‘‘vattanti bhaginiyo aṭṭha garudhammā’’ti punapi pucchitvā ‘‘vattantayyā’’ti yadi vadeyyuṃ, ‘‘eso bhaginiyo ovādo’’ti niyyādeyya. ‘‘Na vattantayyā’’ti yadi vadeyyuṃ, ‘‘vassasatūpasampannāyā’’tiādinā aṭṭhagarudhammapāḷibhāsanavasena ovādaṃ kareyyāti vuttaṃ hoti. Yathāha ‘‘osārentova te dhamme ovadeyyā’’ti.</p>

<p rend="bodytext" n="1127"><hi rend="paranum">1127</hi><hi rend="dot">.</hi><hi rend="bold">Aññena dhammenā</hi>ti suttantena vā abhidhammena vā. <hi rend="bold">Ekatoupasampanna</hi>nti bhikkhunisaṅgheyeva upasampannaṃ. Yathāha <hi rend="bold">aṭṭhakathāyaṃ</hi> ‘‘bhikkhunīnaṃ santike ekatoupasampannāyā’’ti. <hi rend="bold">Tathā</hi>ti ovadantassa dukkaṭanti dasseti.</p>

<p rend="bodytext" n="1128"><hi rend="paranum">1128</hi><hi rend="dot">.</hi><hi rend="bold">Bhikkhūnaṃ santikeyeva upasampanna</hi>nti mahāpajāpatiyā gotamiyā saddhiṃ pabbajitā pañcasatā sākiyāniyo saṅgaṇhāti. <hi rend="bold">Liṅgavipallāse</hi> upasampannabhikkhuno liṅgaparivattane sati tathā pācitti eva pakāsitāti attho.</p>

<p rend="bodytext" n="1129"><hi rend="paranum">1129</hi><hi rend="dot">.</hi><hi rend="bold">Ovādaṃ</hi><pb ed="M" n="1.0440" /><hi rend="bold">aniyyādetvā</hi>ti ‘‘vattanti bhaginiyo aṭṭha garudhammā’’ti pucchitvā ‘‘vattantayyā’’ti vutteti etthāpi soyevattho.</p>

<p rend="bodytext" n="1130"><hi rend="paranum">1130</hi><hi rend="dot">.</hi> Garudhammehi <pb ed="V" n="1.0332" /> ovadato dukkaṭanti yojanā.</p>

<p rend="bodytext" n="1131"><hi rend="paranum">1131</hi><hi rend="dot">.</hi><hi rend="bold">Agaṇhantassa ovāda</hi>nti ettha ovādatthaṃ yācanasandeso tadatthatāya ovādoti gahitoti ovādasāsanaṃ asampaṭicchantassāti attho. <hi rend="bold">Apaccāharatopi ta</hi>nti taṃ attanā gahitaṃ ovādasāsanaṃ uposathagge ārocetvā pātimokkhuddesakena dinnaṃ paṭisāsanaṃ bhikkhunisaṅghassa netvā avadantassāpi. <hi rend="bold">Bāla</hi>nti sāsanasampaṭicchanañca uposathaggaṃ netvā ārocanañca paṭisāsanaṃ haritvā pāṭipade bhikkhunisaṅghagaṇapuggalānaṃ yathānurūpaṃ paccārocanañca kātuṃ ajānanatāya bālaṃ. <hi rend="bold">Gilāna</hi>nti uposathaggaṃ gantvāpi ārocanassa bādhakena gelaññena samannāgataṃ gilānaṃ. <hi rend="bold">Gamika</hi>nti pāṭipadaṃ anisīditvā gantabbaṃ accāyikagamanaṃ gamikañca ṭhapetvā dukkaṭaṃ siyāti sambandho.</p>

<p rend="bodytext" n="1132"><hi rend="paranum">1132</hi><hi rend="dot">.</hi><hi rend="bold">Kammasmi</hi>nti ettha <hi rend="bold">kamma</hi>-saddena bhikkhunovādakassa ñatticatutthena kammena dinnaṃ sammutikammaṃ adhippetanti <hi rend="bold">aṭṭhakathāyaṃ</hi> vuttaṃ. Ñattiṃ, kammavācañca parihāpetvā, parivattetvā vā kataṃ ce, adhammakammaṃ nāma. <hi rend="bold">Vagge</hi>ti chandārahānaṃ chandassa anāharaṇena vā sannipatitānaṃ ukkoṭena vā vagge sati. <hi rend="bold">Tikapācittiyaṃ siyā</hi>ti ‘‘adhammakamme adhammakammasaññī vaggaṃ bhikkhunisaṅghaṃ vaggasaññī ovadati, vematiko ovadati, samaggasaññī ovadati, āpatti pācittiyassā’’ti (pāci. 150) adhammakamme adhammakammasaññipakkhe vuttapācittiyattayaṃ hoti.</p>

<p rend="bodytext" n="1133"><hi rend="paranum">1133</hi><hi rend="dot">.</hi> Adhamme <pb ed="M" n="1.0441" /> pana kammasmiṃ vematikassāpīti yojanā. <hi rend="bold">‘‘Tathā’’</hi>ti iminā ‘‘vagge bhikkhunisaṅghasmiṃ, tikapācittiyaṃ siyā’’ti idaṃ saṅgaṇhāti. Kiṃ vuttaṃ hoti? Adhammakamme vematikapakkhe ‘‘vaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti pācittiyassā’’ti (pāci. 150) adhammikakammeyeva vimativāre vuttatikapācittiyaṃ hotīti vuttaṃ hoti. <hi rend="bold">‘‘Dhammakammanti saññino’’</hi>ti imināpi ‘‘adhamme pana kammasmi’’nti idaṃ yojetabbaṃ, ‘‘tathā’’ti sambandho, tena ‘‘vagge’’tiādikaṃ saṅgaṇhāti. ‘‘Adhammakamme dhammakammasaññī vaggaṃ bhikkhunisaṅghaṃ vaggasaññī ovadati, vematiko, samaggasaññī ovadati, āpatti pācittiyassā’’ti (pāci. 150) vuttaṃ tikapācittiyaṃ hoti. Evametā pācittiyo sandhāyāha <hi rend="bold">‘‘nava pācittiyo vuttā’’</hi>ti.</p>

<p rend="bodytext">Imasmiṃ <pb ed="V" n="1.0333" /> viya adhammakammavāre ‘‘samagge bhikkhunisaṅghasmi’’nti vikappe ca evameva nava pācittiyo hontīti atidisanto <hi rend="bold">‘‘samaggepi ca tattakā’’</hi>ti āha. Yathāha ‘‘adhammakamme adhammakammasaññī samaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti pācittiyassa. Adhammakamme vematiko samaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti pācittiyassa. Adhammakamme dhammakammasaññī samaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti pācittiyassā’’ti (pāci. 150).</p>

<p rend="bodytext" n="1134"><hi rend="paranum">1134</hi><hi rend="dot">.</hi><hi rend="bold">Dvinnaṃ navakānaṃ vasā</hi>ti yathādassitaṃ vagganavakaṃ, samagganavakanti dvinnaṃ navakānaṃ vasena. <hi rend="bold">Tā</hi>ti pācittiyo.</p>

<p rend="bodytext">‘‘Dhammakamme <pb ed="M" n="1.0442" /> adhammakammasaññī vaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti dukkaṭassa. Dhammakamme vematiko vaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti dukkaṭassa. Dhammakamme dhammakammasaññī vaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti dukkaṭassā’’ti <hi rend="bold">vaggapakkhe</hi> nava dukkaṭāni. ‘‘Dhammakamme adhammakammasaññī samaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti dukkaṭassa. Dhammakamme vematiko samaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti dukkaṭassa. Dhammakamme dhammakammasaññī samaggaṃ bhikkhunisaṅghaṃ vaggasaññī, vematiko ovadati, āpatti dukkaṭassa. Dhammakamme dhammakammasaññī samaggaṃ bhikkhunisaṅghaṃ samaggasaññī ovadati, anāpattī’’ti (pāci. 151) ettha ante vuttaṃ anāpattivāraṃ vinā avasesesu aṭṭhasu vāresu <hi rend="bold">samaggapakkhe</hi> aṭṭha dukkaṭāni. Evaṃ purimāni nava, imāni aṭṭhāti dhammakammapakkhe sattarasa dukkaṭāni hontīti āha <hi rend="bold">‘‘dukkaṭaṃ dhammakammepi, sattarasavidhaṃ siyā’’</hi>ti.</p>

<p rend="bodytext" n="1135"><hi rend="paranum">1135</hi><hi rend="dot">.</hi> ‘‘Osārehī’’ti vutto katheti vāti yojanā. ‘‘Aṭṭhagarudhammaṃ kathehī’’ti vutto taṃ katheti vā. <hi rend="bold">Pañhaṃ puṭṭho katheti vā</hi>ti aṭṭhagarudhammavisaye pañhaṃ puṭṭho tameva vadati vā. Sikkhamānāya katheti vāti sambandho. Sikkhamānāya aṭṭhagarudhamme katheti vā, neva dosoti attho. Ummattakādino kathayato neva dosoti yojanā.</p>

<p rend="bodytext" n="1136"><hi rend="paranum">1136</hi><hi rend="dot">.</hi> Idāni <pb ed="V" n="1.0334" /> tiṇṇampi bahussutānaṃ lakkhaṇe ekattha dassite bhikkhunovādakassa viseso suviññeyyo hotīti <pb ed="M" n="1.0443" /> taṃ dassetumāha <hi rend="bold">‘‘vācuggatāva kātabbā’’</hi>tiādi. Dve mātikā paguṇā vācuggatā kātabbāti yojanā. Bhikkhubhikkhunivibhaṅge mātikā paguṇā vācuggatāva kātabbāti yojanā, bhikkhubhikkhunivibhaṅgamātikā paguṇā katvā tāsaṃ aṭṭhakathaṃ uggahetvā pāḷito, atthato ca vacanapathāruḷhā vohārakkhamāyeva kātabbāti vuttaṃ hoti. Cattāro bhāṇavārā paguṇā vācuggatāva kātabbāti pakāsitāti yojanā. <hi rend="bold">‘‘Paguṇā’’</hi>ti iminā pāḷiyaṃ paguṇaṃ katvā dhāretvā paripucchitabbanti dasseti. <hi rend="bold">‘‘Vācuggatāva kātabbā’’</hi>ti iminā tadatthaṃ sutvā dhāretvā paripucchitabbamevāti dasseti.</p>

<p rend="bodytext" n="1137"><hi rend="paranum">1137</hi><hi rend="dot">.</hi><hi rend="bold">Parikathatthāyā</hi>ti sampattānaṃ dhammakathanatthāya. <hi rend="bold">Kathāmaggo</hi>ti mahāsudassanakathāmaggo. <hi rend="bold">Maṅgala…pe… anumodanā</hi>ti aggassa dānādimaṅgalesu bhattānumodanāsaṅkhātā dānakathā ca, kumāramaṅgalādīsu mahāmaṅgalasuttādimaṅgalānumodanā ca, <hi rend="bold">amaṅgalaṃ</hi> nāma kālakiriyā, tattha matakabhattādīsu tirokuṭṭādikathā cāti evaṃ tissoyevānumodanā.</p>

<p rend="bodytext" n="1138"><hi rend="paranum">1138</hi><hi rend="dot">.</hi><hi rend="bold">Uposathādiatthāyā</hi>ti ettha <hi rend="bold">ādi</hi>-saddena pavāraṇādīnaṃ saṅgaho. <hi rend="bold">Kammākammavinicchayo</hi>ti kammavagge vuttavinicchayo, parivāre kammavagge āgatakhuddānukhuddakakammavinicchayoti vuttaṃ hoti. <hi rend="bold">‘‘Kammaṭṭhāna’’</hi>nti iminā ‘‘uttamatthassa pāpaka’’nti vakkhamānattā vipassanākammaṭṭhānamāha. Vipassanāvasena uggaṇhantena ca dhātuvavatthānamukhena uggahetabbanti <hi rend="bold">gaṇṭhipadesu</hi> vuttaṃ. <hi rend="bold">Uttamatthassā</hi>ti arahattassa.</p>

<p rend="bodytext" n="1139"><hi rend="paranum">1139</hi><hi rend="dot">.</hi><hi rend="bold">Ettakaṃ uggahetvāna bahussuto</hi>ti yathāvuttadhammānaṃ uggahitattā bahussuto. <hi rend="bold">Pañcavasso</hi>ti upasampadato <pb ed="M" n="1.0444" /> paṭṭhāya paripuṇṇapañcasaṃvaccharo. ‘‘Dasavasso’’ti etthāpi eseva nayo. Saṃvaccharavasena pañcavassesu paripuṇṇesu vutthavassavasena aparipuṇṇesupi pañcavassoyeva. Itarathā ūnapañcavassoti veditabbo. Paripuṇṇavīsativassūpasampadādīsu viya keci saṃvaccharagaṇanaṃ avicāretvā ‘‘pañcavasso’’tivacanasāmaññena vutthavassagaṇanameva gaṇhanti, tadayuttaṃ. Tathā gahaṇesu yutti vā maggitabbā. <hi rend="bold">Muñcitvā nissaya</hi>nti nissayavāsaṃ jahitvā. <hi rend="bold">Issaro</hi>ti nissayācariyavirahena issaro, iminā nissayamuttalakkhaṇaṃ dassitaṃ.</p>

<p rend="bodytext" n="1140"><hi rend="paranum">1140</hi><hi rend="dot">.</hi><hi rend="bold">Dve</hi><pb ed="V" n="1.0335" /><hi rend="bold">vibhaṅgā</hi>ti bhikkhubhikkhunivibhaṅgadvayaṃ. Idha <hi rend="bold">‘‘vācuggatā’’</hi>ti idaṃ paripucchampi sandhāyāhātipi vuttaṃ. Tenāha <hi rend="bold">sāratthadīpaniyaṃ</hi> ‘‘dve vibhaṅgā paguṇā vācuggatā kātabbā’tiidaṃ paripucchāvasena uggahaṇampi sandhāya vutta’nti vadantī’’ti (sārattha. ṭī. pācittiya 3.145-147). <hi rend="bold">Byañjanādito</hi>ti ettha <hi rend="bold">byañjanaṃ</hi> nāma padaṃ, <hi rend="bold">ādi</hi>-saddena saṅgahitaṃ <hi rend="bold">anubyañjanaṃ</hi> nāma akkharaṃ, padakkharāni aparihāpetvāti vuttaṃ hoti. <hi rend="bold">Catūsvapi nikāyesū</hi>ti dīghamajjhimasaṃyutta aṅguttaranikāyesu, niddhāraṇe bhummaṃ. Eko vā nikāyo potthakopi ca ekoti yojanā. <hi rend="bold">Api</hi>-saddena khuddakanikāyassāpi saṅgaho veditabbo. <hi rend="bold">‘‘Pi vā’’</hi>ti iminā khuddakanikāye jātakabhāṇakena sāṭṭhakathaṃ jātakaṃ uggahetvāpi dhammapadaṃ saha vatthunā uggahetabbamevāti dassite dve potthake samuccinoti, cattāri khandhakavattāni vā.</p>

<p rend="bodytext" n="1142"><hi rend="paranum">1142</hi><hi rend="dot">.</hi><hi rend="bold">Disāpāmokkho</hi> yattha yattha vasati, tassā tassādisāya pāmokkho padhāno. <hi rend="bold">Yenakāmaṃgamo</hi>ti yattha katthaci disābhāge yathākāmaṃ vuttiko hotīti attho <pb ed="M" n="1.0445" />. Parisaṃ upaṭṭhāpetuṃ kāmaṃ labhate issaroti yojanā, issaro hutvā bhikkhuparisāya attānaṃ upaṭṭhāpetuṃ yathāruciyā labhatīti attho. Ettāvatā parisūpaṭṭhāpakalakkhaṇaṃ vuttaṃ.</p>

<p rend="bodytext" n="1143"><hi rend="paranum">1143</hi><hi rend="dot">.</hi><hi rend="bold">Vācugga</hi>nti vācuggataṃ. Ettha ca ‘‘idāni ayaṃ bhaṇḍapāthāvidhi na hotīti mihakaparipucchanakathānurūpato atthakaraṇaṃ na vācuggatakaraṇaṃ nāmāti viññāyatī’’ti <hi rend="bold">nissandehe</hi> vuttaṃ. Iminā yathāvuttaṃ dutiyaṅgameva saṅgahitaṃ.</p>

<p rend="bodytext" n="1144"><hi rend="paranum">1144</hi><hi rend="dot">.</hi><hi rend="bold">Assā</hi>ti imassa sikkhāpadassa. <hi rend="bold">Asammatatādīni tīṇi aṅgānī</hi>ti attano asammatatā, bhikkhuniyā paripuṇṇūpasampannatā, ovādavasena aṭṭhagarudhammabhaṇananti imāni tīṇi aṅgāni.</p>

<p rend="centre">Ovādakathāvaṇṇanā.</p>

<p rend="bodytext" n="1146"><hi rend="paranum">1146</hi><hi rend="dot">.</hi><hi rend="bold">Tikapācittiya</hi>nti ‘‘atthaṅgate sūriye atthaṅgatasaññī, vematiko, anatthaṅgatasaññī’’ti vikappattaye. <hi rend="bold">Ekatoupasampanna</hi>nti bhikkhunisaṅghe upasampannaṃ. ‘‘Bhikkhusaṅghe upasampannaṃ pana ovadato pācittiyamevā’’ti <hi rend="bold">aṭṭhakathāyaṃ</hi> vuttaṃ.</p>

<p rend="bodytext" n="1148"><hi rend="paranum">1148</hi><hi rend="dot">.</hi><hi rend="bold">Uddesādinayenā</hi>ti <pb ed="V" n="1.0336" /> ‘‘anāpatti uddesaṃ dento, paripucchaṃ dento’’tiādinā anāpattivāranayena. <hi rend="bold">Assā</hi>ti bhikkhussa.</p>

<p rend="centre">Atthaṅgatasūriyakathāvaṇṇanā.</p>

<p rend="bodytext" n="1149"><hi rend="paranum">1149</hi><hi rend="dot">.</hi> ‘‘Sace asammato’’ti vakkhamānattā <hi rend="bold">ovadantassā</hi>ti ettha ‘‘sammatassā’’ti labbhati. <hi rend="bold">Bhikkhunupassaya</hi>nti bhikkhunivihāraṃ. <hi rend="bold">Aññatra kālā</hi>ti ‘‘tatthāyaṃ samayo <pb ed="M" n="1.0446" />, gilānā hoti bhikkhunī’’ti vuttakālato aññatra. ‘‘Gilānā nāma bhikkhunī na sakkoti ovādāya vā saṃvāsāya vā gantu’’nti (pāci. 161) dassite gilānakāle anāpattīti vuttaṃ hoti.</p>

<p rend="bodytext" n="1150"><hi rend="paranum">1150</hi><hi rend="dot">.</hi><hi rend="bold">Pācittiyadvayaṃ hotī</hi>ti paṭhamasikkhāpadena, iminā ca sikkhāpadena dve pācittiyāni hontīti. ‘‘Tīṇipi pācittiyānī’’ti yojetabbā, paṭhamadutiyatatiyehi sikkhāpadehi tīṇi pācittiyāni hontīti attho.</p>

<p rend="bodytext" n="1151"><hi rend="paranum">1151</hi><hi rend="dot">.</hi><hi rend="bold">Aññena dhammenā</hi>ti garudhammato aññena buddhavacanena. <hi rend="bold">Dukkaṭadvaya</hi>nti asammatabhikkhunupassayagamanamūlakaṃ dukkaṭadvayaṃ. <hi rend="bold">Bhikkhuno</hi>ti asammatassa ‘‘sammatassāpī’’ti vakkhamānattā. ‘‘Aṭṭhahi vā garudhammehi aññena vā dhammena ovadati, āpatti pācittiyassā’’ti (pāci. 155) <hi rend="bold">atthaṅgatasikkhāpade</hi> vuttattā <hi rend="bold">‘‘rattihetuka’’</hi>nti āha, rattiovādanamūlanti attho.</p>

<p rend="bodytext" n="1152"><hi rend="paranum">1152</hi><hi rend="dot">.</hi><hi rend="bold">Pācittiyadvaya</hi>nti dutiyatatiyamūlakaṃ. Garudhammena ovādo <hi rend="bold">garudhammo,</hi> so nidānaṃ yassa pācittiyassāti viggaho. Sammatattā garudhammanidānassa pācittiyassa abhāvatoti sambandho. Iminā paṭhamasikkhāpadena anāpattibhāvaṃ dasseti.</p>

<p rend="bodytext" n="1153"><hi rend="paranum">1153</hi><hi rend="dot">.</hi><hi rend="bold">Tassevā</hi>ti sammatasseva. <hi rend="bold">Dukkaṭaṃ</hi> iminā tatiyasikkhāpadena. <hi rend="bold">Anāpatti</hi> paṭhamasikkhāpadena, tenevāha <hi rend="bold">‘‘sammatattā’’</hi>ti. <hi rend="bold">Pācitti</hi> dutiyasikkhāpadena, tenevāha <hi rend="bold">‘‘rattiya’’</hi>nti.</p>

<p rend="bodytext" n="1154"><hi rend="paranum">1154</hi><hi rend="dot">.</hi><hi rend="bold">Tikapācittiyaṃ</hi><pb ed="V" n="1.0337" /><hi rend="bold">vutta</hi>nti ‘‘upasampannāya upasampannasaññī, vematiko, anupasampannasaññī bhikkhunupassayaṃ upasaṅkamitvā <pb ed="M" n="1.0447" /> aññatra samayā ovadati, āpatti pācittiyassā’’ti (pāci. 162) tikapācittiyaṃ vuttaṃ. <hi rend="bold">Itaradvaye</hi>ti ‘‘anupasampannāya upasampannasaññī, āpatti dukkaṭassa. Anupasampannāya vematiko, āpatti dukkaṭassā’’ti (pāci. 162) dassite itaradvaye. <hi rend="bold">Ovadantassā</hi>ti yena kenaci ovadantassa.</p>

<p rend="bodytext" n="1155"><hi rend="paranum">1155</hi><hi rend="dot">.</hi> Tikapācittiyaṃ, dukkaṭaṭṭhāne dukkaṭameva hotīti dassetumāha <hi rend="bold">‘‘tathā’’</hi>ti. Bhikkhunupassayaṃ gantvā aññena dhammena ovadantassa tathāti yojanā.</p>

<p rend="centre">Bhikkhunupassayakathāvaṇṇanā.</p>

<p rend="bodytext" n="1156"><hi rend="paranum">1156</hi><hi rend="dot">.</hi><hi rend="bold">Cīvarādīna</hi>nti <hi rend="bold">ādi</hi>-saddena piṇḍapātādiitarapaccayattayañca sakkāragarukāramānanavandanapūjanāni ca saṅgahitāni. <hi rend="bold">Sammate</hi>ti bhikkhunovādakasammutiyā sammate.</p>

<p rend="bodytext" n="1157"><hi rend="paranum">1157</hi><hi rend="dot">.</hi><hi rend="bold">Tikapācittiyaṃ vutta</hi>nti ‘‘dhammakamme dhammakammasaññī, vematiko, adhammakammasaññī evaṃ vadati, āpatti pācittiyassā’’ti (pāci. 167) tikapācittiyaṃ <hi rend="bold">pāḷiyaṃ</hi> dassitameva. Idha <hi rend="bold">kammaṃ</hi> nāma yathāvuttaṃ sammutikammaṃ. Adhammakamme dhammakammasaññivematikaadhammakammasaññīnaṃ vasena <hi rend="bold">tikadukkaṭaṃ</hi>. Vīsativasso vā atirekavīsativasso vāti sammutiyā aṅgāni.</p>

<p rend="bodytext" n="1158"><hi rend="paranum">1158</hi><hi rend="dot">.</hi> ‘‘Sammataṃ anupasampanna’’nti kaṃ sandhāyāhāti ce? Sammatena hutvā sikkhaṃ paccakkhāya sāmaṇerabhāvamupagataṃ sandhāya vuttaṃ. <hi rend="bold">Āmisatthāyā</hi>ti cīvarādīnamatthāya.</p>

<p rend="centre">Āmisakathāvaṇṇanā.</p>

<p rend="bodytext" n="1162"><hi rend="paranum">1162</hi><hi rend="dot">.</hi><hi rend="bold">Bhikkhuniyā dinna</hi>nti ettha ‘‘bhikkhussā’’ti vattabbaṃ. Bhikkhunā dinnanti yojanā. ‘‘Bhikkhuniyā’’ti seso <pb ed="M" n="1.0448" />. <hi rend="bold">Tatthā</hi>ti cīvarapaṭiggahaṇasikkhāpade. <hi rend="bold">Sūcitā</hi>ti pakāsitā.</p>

<p rend="centre">Cīvaradānakathāvaṇṇanā.</p>

<p rend="bodytext" n="1163"><hi rend="paranum">1163</hi><hi rend="dot">.</hi> Aññātikāya <pb ed="V" n="1.0338" /> bhikkhuniyā cīvaranti yojanā.</p>

<p rend="bodytext" n="1164"><hi rend="paranum">1164</hi><hi rend="dot">.</hi><hi rend="bold">Etthā</hi>ti imasmiṃ sikkhāpade.</p>

<p rend="bodytext" n="1165"><hi rend="paranum">1165</hi><hi rend="dot">.</hi> Sūciṃ cīvaraṃ pavesetvāti sambandho. <hi rend="bold">Sūcinīharaṇe</hi>ti cīvarato.</p>

<p rend="bodytext" n="1166"><hi rend="paranum">1166</hi><hi rend="dot">.</hi><hi rend="bold">Payogassa vasā</hi>ti ekakkhaṇe bahū āvuṇitvā sūciyā nīharaṇapayogagaṇanāya. Bahū pācittiyoti yojanā, payogappamāṇāpattiyo hontīti attho.</p>

<p rend="bodytext" n="1169"><hi rend="paranum">1169</hi><hi rend="dot">.</hi> Anekā pācittiyāpattī hontīti yojanā. <hi rend="bold">Ārapathe</hi>ti sūcimagge. Dutiye <hi rend="bold">pathe</hi>ti ettha āra-saddo gāthābandhasukhatthaṃ luttoti veditabbo.</p>

<p rend="bodytext" n="1170"><hi rend="paranum">1170</hi><hi rend="dot">.</hi><hi rend="bold">Kā hi nāma kathā</hi>ti ‘‘anekāpattiyo hontī’’ti ettha kiṃ vattabbanti attho. <hi rend="bold">Tikapācittiya</hi>nti ‘‘aññātikāya aññātikasaññī, vematiko, ñātikasaññī cīvaraṃ sibbati vā sibbāpeti vā, āpatti pācittiyassā’’ti (pāci. 178) vuttaṃ tikapācittiyaṃ.</p>

<p rend="bodytext" n="1172"><hi rend="paranum">1172</hi><hi rend="dot">.</hi><hi rend="bold">Aññaṃ parikkhāra</hi>nti upāhanatthavikādiṃ. <hi rend="bold">Sibbato</hi>ti ettha ‘‘sibbāpayato’’ti adhikārato labbhati. Sikkhamānasāmaṇeriyo <hi rend="bold">sikkhamānādikā</hi> nāma.</p>

<p rend="bodytext" n="1173"><hi rend="paranum">1173</hi><hi rend="dot">.</hi> Sibbanakiriyāya āpajjitabbato <hi rend="bold">kriyaṃ</hi>.</p>

<p rend="centre">Cīvarasibbanakathāvaṇṇanā.</p>

<p rend="bodytext" n="1174-5"><hi rend="paranum">1174-5</hi><hi rend="dot">.</hi><hi rend="bold">Saṃvidhāyā</hi>ti <pb ed="M" n="1.0449" /> ‘‘ajja yāma, sve yāmā’’tiādinā nayena saṃvidahitvā. Yathāha ‘‘ajja vā hiyyo vā pare vā gacchāmāti saṃvidahatī’’ti (pāci. 183). <hi rend="bold">Magga</hi>nti ekaddhānamaggaṃ, antamaso gāmantarampi. <hi rend="bold">Aññatra samayā</hi>ti ‘‘tatthāyaṃ samayo, satthagamanīyo hoti maggo sāsaṅkasammato sappaṭibhayo’’ti (pāci. 182) vuttakālavisesā aññatrāti <pb ed="V" n="1.0339" /> vuttaṃ hoti. Satthavāhehi vinā agamanīyo maggo <hi rend="bold">satthagamanīyo</hi> nāma. Corānaṃ sayitanisinnaṭṭhitakhāditapītaṭṭhānāni yattha dissanti, tādiso maggo <hi rend="bold">sāsaṅko</hi> nāma. Corehi hatamāritaghātaviluttamanussā yattha paññāyanti, so <hi rend="bold">sappaṭibhayo</hi> nāma. <hi rend="bold">Idhā</hi>ti imasmiṃ bhikkhuniyā saddhiṃ katasaṃvidhānaṃ avirādhetvā tāya ekaddhānamaggaṃ paṭipajjanakāleti attho.</p>

<p rend="bodytext">Añño gāmo <hi rend="bold">gāmantaraṃ,</hi> tattha okkamanaṃ upagamanaṃ <hi rend="bold">gāmantarokkamo,</hi> tasmiṃ kateti attho. Agāmake araññe addhayojanātikkame vāti yojanā, gāmarahitaṃ araññamaggampi dvigāvutaṃ atikkante vāti attho.</p>

<p rend="bodytext" n="1176"><hi rend="paranum">1176</hi><hi rend="dot">.</hi> ‘‘Āpatti hotī’’ti sāmaññato dassitaāpattiyā bhedābhedaṃ dassetumāha <hi rend="bold">‘‘etthā’’</hi>tiādi. <hi rend="bold">Etthā</hi>ti imasmiṃ sikkhāpadavinicchaye, pakaraṇe vā. Dukkaṭaṃ dīpitanti sambandho. <hi rend="bold">Akappiyabhūmaṭṭho</hi>ti ettha <hi rend="bold">akappiyā bhūmi</hi> nāma antogāme bhikkhunupassayadvārakoṭṭhakoti evamādi. Yathāha <hi rend="bold">aṭṭhakathāyaṃ</hi> ‘‘sace pana antogāme bhikkhunupassayadvāre rathikāya, aññesu vā catukkasiṅghāṭakahatthisālādīsu saṃvidahanti, bhikkhuno āpatti dukkaṭassā’’ti (pāci. aṭṭha. 182-183). Ettha ca catunnaṃ maggānaṃ sambandhaṭṭhānaṃ <hi rend="bold">catukkaṃ</hi>. Tiṇṇaṃ maggānaṃ sambandhaṭṭhānaṃ <hi rend="bold">siṅghāṭakaṃ</hi>.</p>

<p rend="bodytext" n="1177"><hi rend="paranum">1177</hi><hi rend="dot">.</hi><hi rend="bold">Kappiyabhūmi</hi><pb ed="M" n="1.0450" /> nāma bhikkhunupassayādi. Yathāha ‘‘sace ubhopi bhikkhunupassaye vā antarārāme vā āsanasālāya vā titthiyaseyyāya vā ṭhatvā saṃvidahanti, anāpatti. Kappiyabhūmi kirāyaṃ. Tasmā ettha saṃvidahanapaccayā dukkaṭāpattiṃ na vadantī’’ti (pāci. aṭṭha. 182-183). Tenevāha <hi rend="bold">‘‘na vadantassa dukkaṭa’’</hi>nti. ‘‘Na vadanti assā’’ti padacchedo.</p>

<p rend="bodytext" n="1178"><hi rend="paranum">1178</hi><hi rend="dot">.</hi><hi rend="bold">Ubhayatthā</hi>ti akappiyabhūmiyaṃ ṭhatvā saṃvidhāya gamane, kappiyabhūmiyaṃ ṭhatvā saṃvidhāya gamane cāti ubhayavikappe. <hi rend="bold">Gacchantassevā</hi>ti <hi rend="bold">eva</hi>kārena nikkhantassa jotakaṃ. Yathāha ‘‘nikkhamane anāpattī’’ti. <hi rend="bold">‘‘Bhikkhuno’’</hi>ti iminā bhikkhuniyā anāpattibhāvaṃ dīpeti. Āpattikhettaniyamanatthamāha <hi rend="bold">‘‘anantarassā’’</hi>tiādi.</p>

<p rend="bodytext" n="1179"><hi rend="paranum">1179</hi><hi rend="dot">.</hi><hi rend="bold">Tatrāpī</hi>ti <pb ed="V" n="1.0340" /> kappiyabhūmiupacārokkamanepi. <hi rend="bold">Udīrita</hi>nti mahāpaccariyaṃ. Yathāha ‘‘mahāpaccariyaṃ vutta’’nti.</p>

<p rend="bodytext" n="1180"><hi rend="paranum">1180</hi><hi rend="dot">.</hi><hi rend="bold">Antarā</hi>ti attano nikkhantagāmassa, anantaragāmassa ca vemajjhe. Yathāha ‘‘gāmato nikkhamitvā pana yāva anantaragāmassa upacāraṃ na okkamati, etthantare saṃvidahitepi bhikkhuno dukkaṭa’’nti (pāci. aṭṭha. 182-183). Imasmiṃ sikkhāpade kāladvāramaggānaṃ vasena tayo saṅketavisaṅketāti tesu maggadvāravisaṅketepi āpatti hotevāti dassetumāha <hi rend="bold">‘‘dvāra…pe… vuccatī’’</hi>ti. Kālavisaṅkete pana anāpattiṃ vakkhati. <hi rend="bold">Āpatti</hi> pācitti.</p>

<p rend="bodytext" n="1181"><hi rend="paranum">1181</hi><hi rend="dot">.</hi><hi rend="bold">Asaṃvidahite kāle</hi>ti ‘‘purebhattaṃ gamissāmā’’tiādinā katasaṃvidhānānaṃ pacchābhattādi asaṃvidahitakālaṃ nāma, tasmiṃ. <hi rend="bold">Bhikkhusseva vidhānasmi</hi>nti bhikkhuniyā <pb ed="M" n="1.0451" /> saṃvidhānaṃ vinā bhikkhusseva vidhāne sati āpatti dukkaṭaṃ.</p>

<p rend="bodytext" n="1182"><hi rend="paranum">1182</hi><hi rend="dot">.</hi> Samaye vidahitvā gacchato vā asamaye vidahitvā visaṅketena gacchato vā āpadāsu vidahitvā gacchato vā anāpattīti yojanā. <hi rend="bold">Tathā</hi>ti ‘‘vidahitvā gacchato anāpattī’’ti idaṃ atidisati.</p>

<p rend="bodytext">Tattha <hi rend="bold">samayo</hi> nāma yathāvuttakālaviseso. <hi rend="bold">Visaṅketo</hi> nāma kālavisaṅketo, ‘‘asukasmiṃ divase asukavelāya gamissāmā’’ti saṃvidahitvā gamanakāle tassa kālasaṅketassa vibhavananti vuttaṃ hoti. Yathāha ‘‘kālavisaṅketeyeva anāpattī’’ti (pāci. aṭṭha. 185). <hi rend="bold">Āpadā</hi> nāma raṭṭhabhede janapadānaṃ palāyanakālo. Yathāha ‘‘raṭṭhabhede cakkasamāruḷhā janapadā pariyāyanti, evarūpāsu āpadāsū’’ti (pāci. aṭṭha. 185). Ettha ca <hi rend="bold">raṭṭhabhede</hi>ti raṭṭhavilope. <hi rend="bold">Cakkasamāruḷhā</hi>ti iriyāpathacakkaṃ, sakaṭacakkaṃ vā samāruḷhā. <hi rend="bold">Ummattakādino</hi>ti <hi rend="bold">ādi</hi>-saddena khittacittādayo gahitā.</p>

<p rend="bodytext" n="1183"><hi rend="paranum">1183</hi><hi rend="dot">.</hi><hi rend="bold">Kāyavācādikattayā</hi>ti <pb ed="V" n="1.0341" /> ettha <hi rend="bold">ādi</hi>-saddena cittaṃ gahitaṃ, kāyavācācittāti vuttaṃ hoti.</p>

<p rend="centre">Saṃvidhānakathāvaṇṇanā.</p>

<p rend="bodytext" n="1184"><hi rend="paranum">1184</hi><hi rend="dot">.</hi> Uddhaṃ javatīti <hi rend="bold">ujjavanī,</hi> paṭisotagāminī nāvā, taṃ. Adho javanato <hi rend="bold">ojavanī,</hi> anusotagāminī nāvā, taṃ. <hi rend="bold">Abhiruheyyā</hi>ti ettha ‘‘saṃvidhāyā’’ti seso. Yathāha ‘‘yo pana bhikkhu bhikkhuniyā saddhiṃ saṃvidhāya ekaṃ nāvaṃ abhiruheyyā’’ti (pāci. 186). Lokassādasaṅkhātamittasanthavena taṃ nāvaṃ āruyha kīḷanacittaṃ pubbaṅgamaṃ katvā aññamaññaṃ saṃvidhāyāti <pb ed="M" n="1.0452" /> attho. Yathāha <hi rend="bold">aṭṭhakathāyaṃ</hi> ‘‘lokassādamittasanthavavasena kīḷāpurekkhāro saṃvidahitvā’’ti (pāci. aṭṭha. 188).</p>

<p rend="bodytext" n="1185"><hi rend="paranum">1185</hi><hi rend="dot">.</hi> Sagāmatīrapassena gamane gāmantaravasena vā pācitti, agāmatīrapassena gamane addhayojane pācitti addhayojanātireke ṭhāne gāme vijjamānepi avijjamānepi.</p>

<p rend="bodytext" n="1186"><hi rend="paranum">1186</hi><hi rend="dot">.</hi> Yojanaputhulāya nadiyā majjhena gacchato addhayojanavasena āpattidassanatthamāha <hi rend="bold">‘‘tathā’’</hi>tiādi. ‘‘Ūnayojanaputhulāya nadiyā majjhaṃ ubhayabhāgaṃ bhajatīti tādisikāya nadiyā majjhena gacchantassa gāmantaragaṇanāya, addhayojanagaṇanāya ca āpattī’’ti vadanti.</p>

<p rend="bodytext" n="1187"><hi rend="paranum">1187</hi><hi rend="dot">.</hi><hi rend="bold">Yathāsukhaṃ samuddasmi</hi>nti ettha ‘‘gantabba’’nti seso. <hi rend="bold">‘‘Sabbaaṭṭhakathāsū’’</hi>tiādinā yathāsukhagamanānuññāya hetuṃ dasseti. Imināva asandamānodakesu vāpitaḷākādīsu anāpattīti viññāyati.</p>

<p rend="bodytext" n="1188"><hi rend="paranum">1188</hi><hi rend="dot">.</hi><hi rend="bold">Titthasampādanatthāyā</hi>ti paratitthaṃ pāpetuṃ. <hi rend="bold">Taṃ</hi> nāvaṃ. <hi rend="bold">Yuttā</hi>ti nāvāpājakā.</p>

<p rend="bodytext" n="1189"><hi rend="paranum">1189</hi><hi rend="dot">.</hi><hi rend="bold">‘‘Tathā’’</hi>ti iminā ‘‘anāpatti pakāsitā’’ti imaṃ saṅgaṇhāti. Asaṃvidahitvā bhikkhuniyā saddhiṃ ekaṃ nāvaṃ abhiruheyya vā, <hi rend="bold">tiriyaṃ taraṇāya</hi> bhikkhuniyā saddhiṃ saṃvidahitvāpi ekaṃ nāvaṃ abhiruheyya vā, āpadāsu bhikkhuniyā saddhiṃ saṃvidahitvāpi ekaṃ nāvaṃ abhiruheyya vā, tathā anāpatti pakāsitāti yojanā.</p>

<p rend="bodytext"><hi rend="bold">‘‘Anantarasamo’’</hi>ti <pb ed="M" n="1.0453" /><pb ed="V" n="1.0342" /> iminā ‘‘asaṃvidahite kāle’’tiādinā vuttavinicchayaṃ saṅgaṇhāti. Idhāpi kālavisaṅkete anāpatti, titthanāvāvisaṅkete āpattiyeva. Yathāha ‘‘idhāpi kālavisaṅketeneva anāpattī’’tiādi (pāci. aṭṭha. 191). ‘‘Lokassādamittasanthavavasena kīḷāpurekkhāro saṃvidahitvā’’ti (pāci. aṭṭha. 188) vacanato keci ‘‘imaṃ sikkhāpadaṃ akusalacittaṃ lokavajja’’nti vadanti, taṃ na gahetabbaṃ. Kīḷāpurekkhāratāya hi abhiruhitvā gāmantarokkamane, addhayojanātikkame vā kusalābyākatacittasamaṅgīpi hutvā āpattiṃ āpajjati. Yadi hi so saṃvegaṃ paṭilabhitvā arahattaṃ vā sacchikareyya, niddaṃ vā okkameyya, kammaṭṭhānaṃ vā manasi karonto gaccheyya, kuto tassa akusalacittasamaṅgitā, yenidaṃ sikkhāpadaṃ ‘‘akusalacittaṃ, lokavajja’’nti vuccati, tasmā paṇṇattivajjaṃ, ticittanti siddhaṃ.</p>

<p rend="centre">Nāvābhiruhanakathāvaṇṇanā.</p>

<p rend="bodytext" n="1190"><hi rend="paranum">1190</hi><hi rend="dot">.</hi> Gihisamārambhaṃ hitvā bhikkhuniyā paripācitaṃ bhattaṃ ñatvā bhuñjato bhikkhuno pācitti hotīti yojanā. <hi rend="bold">Paripācitaṃ</hi> nāma bhikkhuno sīlasutādiguṇaṃ kulānaṃ vatvā nipphāditaṃ. Yathāha ‘‘bhikkhuniyā paripācitaṃ, guṇappakāsanena nipphāditaṃ laddhabbaṃ katanti attho’’ti (pāci. aṭṭha. 194). <hi rend="bold">Gihisamārambha</hi>nti bhikkhuniyā paripācanato pubbeyeva gihipaṭiyattaṃ. Yathāha ‘‘bhikkhuniyā paripācanato paṭhamameva yaṃ gihīnaṃ paṭiyāditaṃ bhatta’’nti (pāci. aṭṭha. 194). Vakkhati hi ‘‘gihisampāditampi vā vinā’’ti.</p>

<p rend="bodytext" n="1191"><hi rend="paranum">1191</hi><hi rend="dot">.</hi> ‘‘Tassā’’ti vakkhamānattā ‘‘yaṃ bhojana’’nti yojetabbaṃ. <hi rend="bold">Tassā</hi>ti pañcadhā vuttassa bhojanassa. <hi rend="bold">Sabbesu</hi><pb ed="M" n="1.0454" /><hi rend="bold">ajjhohāresū</hi>ti sabbesu paragalakaraṇappayogesu.</p>

<p rend="bodytext" n="1192"><hi rend="paranum">1192</hi><hi rend="dot">.</hi> Bhikkhuniyā paripācitaṃ bhuñjato dosoti yojanā.</p>

<p rend="bodytext" n="1193"><hi rend="paranum">1193</hi><hi rend="dot">.</hi><hi rend="bold">Ubhosū</hi>ti paripācitepi aparipācitepi. <hi rend="bold">Sabbatthā</hi>ti imesu dvīsu paribhuñjato ajjhohāravaseneva dukkaṭanti yojanā.</p>

<p rend="bodytext" n="1195"><hi rend="paranum">1195</hi><hi rend="dot">.</hi> Pañcabhojanaṃ <pb ed="V" n="1.0343" /> ṭhapetvā aññaṃ pana yaṃ kiñci yāgukhajjaphalādikaṃ bhuñjantassa anāpattīti yojanā.</p>

<p rend="centre">Paripācitakathāvaṇṇanā.</p>

<p rend="bodytext" n="1197"><hi rend="paranum">1197</hi><hi rend="dot">.</hi> Idaṃ sabbaṃ dasamaṃ sikkhāpadaṃ samuṭṭhānanayādinā dutiyāniyateneva sadisaṃ matanti yojanā. <hi rend="bold">Idaṃ sikkhāpada</hi>nti ‘‘yo pana bhikkhu bhikkhuniyā saddhiṃ eko ekāya raho nisajjaṃ kappeyya, pācittiya’’nti (pāci. 199) vuttaṃ rahonisajjasikkhāpadaṃ.</p>

<p rend="centre">Rahonisajjakathāvaṇṇanā.</p>

<p rend="centre">Bhikkhunivaggo tatiyo.</p>

<p rend="bodytext" n="1198"><hi rend="paranum">1198</hi><hi rend="dot">.</hi><hi rend="bold">Eko</hi>ti ekadivasiko. <hi rend="bold">Āvasatho piṇḍo</hi>ti puññatthikehi ekaṃ pāsaṇḍaṃ anuddissa yāvadatthaṃ dātuṃ sālādīsu paññattaṃ pañcasu bhojanesu aññataraṃ bhojanaṃ. Yathāha ‘‘āvasathapiṇḍo nāma pañcannaṃ bhojanānaṃ aññataraṃ bhojanaṃ sālāya vā maṇḍape vā rukkhamūle vā ajjhokāse vā anodissa yāvadattho paññatto hotī’’ti <pb ed="M" n="1.0455" /> (pāci. 206). <hi rend="bold">Agilānenā</hi>ti ettha ‘‘agilāno nāma sakkoti tamhā āvasathā pakkamitu’’nti vutta <hi rend="bold">padabhājaniyaaṭṭhakathāyaṃ</hi> ‘‘addhayojanaṃ vā yojanaṃ vā gantuṃ sakkotī’’ti (pāci. aṭṭha. 206) vuttattā tamhā āvasathā addhayojanaṃ vā yojanaṃ vā gantuṃ samatthena agilānenāti attho. <hi rend="bold">Tato uddha</hi>nti dutiyadivasato uttari.</p>

<p rend="bodytext" n="1199"><hi rend="paranum">1199</hi><hi rend="dot">.</hi> Anodisseva <hi rend="bold">paññatte</hi> piṇḍeti yojanā, ‘‘imesaṃyeva vā’’ti aññataraṃ pāsaṇḍaṃ vā ‘‘ettakānaṃyeva vā’’ti tattha puggalaparicchedaṃ vā akatvā sabbasādhāraṇaṃ katvā paññatte āvasathapiṇḍeti attho. <hi rend="bold">Yāvadatthe</hi> eva piṇḍe paññatteti yojanā, yāvatā attho kucchipūraṇādikaṃ payojanamettha piṇḍeti viggaho, ‘‘ettakaṃ dātabba’’nti aparicchinditvā ‘‘bhuñjantānaṃ yāvadatthaṃ dātabba’’nti paññatte piṇḍe evāti attho. <hi rend="bold">Bhuñjitabba</hi>nti kammasādhanaṃ vā bhāvasādhanaṃ vā. ‘‘Bhojana’’nti ajjhāharaṇīyaṃ. <hi rend="bold">Saki</hi>nti ekavāraṃ. <hi rend="bold">Tatthā</hi>ti āvasathe.</p>

<p rend="bodytext" n="1200"><hi rend="paranum">1200</hi><hi rend="dot">.</hi><hi rend="bold">Tassa</hi><pb ed="V" n="1.0344" /> piṇḍassa. <hi rend="bold">Ajjhohāresu sabbesū</hi>ti sabbesu ajjhohārappayogesu katesu. <hi rend="bold">Tassa</hi> ajjhohārakassa. <hi rend="bold">Pācittiyo</hi> payogagaṇanāya.</p>

<p rend="bodytext" n="1201"><hi rend="paranum">1201</hi><hi rend="dot">.</hi> ‘‘Ekena kulena nānekaṭṭhānabhedesu paññatte’’ti, ‘‘nānākulehi vā nānekaṭṭhānabhedesu paññatte’’ti cāti yojanā. ‘‘Piṇḍe’’ti adhikāro. Nānā ca eko ca <hi rend="bold">nānekā,</hi> ṭhānānaṃ bhedā <hi rend="bold">ṭhānabhedā,</hi> nānekā ca te ṭhānabhedā cāti viggaho, tesu. <hi rend="bold">Ekabhogo</hi>ti ekapiṇḍaparibhogo. <hi rend="bold">Eva</hi>kārena dutiyadivasādiparibhogaṃ nivatteti.</p>

<p rend="bodytext" n="1204"><hi rend="paranum">1204</hi><hi rend="dot">.</hi><hi rend="bold">Gilānassā</hi>ti <pb ed="M" n="1.0456" /> vuttalakkhaṇena gilāno hutvā punappunaṃ bhuñjantassa gacchato vā āgacchantassa vā anāpattīti yojanā, antamaso addhayojanampi gacchato, gantvā āgacchato vā antarāmagge ca gataṭṭhāne ca ekasmiṃ divase bhuñjantassa anāpattīti vuttaṃ hoti. Yathāha ‘‘yo gacchanto antarāmagge ekadivasaṃ, gataṭṭhāne ca ekadivasaṃ bhuñjati, tassāpi anāpatti. Āgacchantepi eseva nayo’’ti (pāci. aṭṭha. 208). <hi rend="bold">Odissa paññatte</hi>ti ettha ‘‘bhikkhū’’ti seso. Yathāha ‘‘bhikkhūnaṃyeva atthāya uddisitvā paññatto hotī’’ti (pāci. aṭṭha. 208). <hi rend="bold">Paritte</hi>ti udarapūraṇāya appahonake thoke bhojane. Yathāha ‘‘yāvadatthaṃ paññatto na hoti, thokaṃ thokaṃ labbhati, tādisaṃ niccampi paribhuñjituṃ vaṭṭatī’’ti (pāci. aṭṭha. 208). <hi rend="bold">Saki</hi>nti yāvadatthaṃ paññattaṃ vuttanayena ekavāraṃ bhuñjato anāpatti.</p>

<p rend="bodytext" n="1205"><hi rend="paranum">1205</hi><hi rend="dot">.</hi><hi rend="bold">Yāguādīnī</hi>ti <hi rend="bold">ādi</hi>-saddena pañcabhojanato aññesaṃ ajjhoharaṇīyānaṃ gahaṇaṃ.</p>

<p rend="centre">Āvasathakathāvaṇṇanā.</p>

<p rend="bodytext" n="1206"><hi rend="paranum">1206</hi><hi rend="dot">.</hi> Vuttā samayā aññatrāti yojanā, ‘‘tatthāyaṃ samayo, gilānasamayo cīvaradānasamayo cīvarakārasamayo addhānagamanasamayo nāvābhiruhanasamayo mahāsamayo samaṇabhattasamayo’’ti (pāci. 217) vuttā sattavidhakālā aññatra.</p>

<p rend="bodytext">Tattha yadā pādānaṃ phalitattā na sakkoti piṇḍāya carituṃ, ayaṃ <hi rend="bold">gilānasamayo</hi>. Atthatakathinānaṃ pañca māsā, itaresaṃ kattikamāsoti ayaṃ <hi rend="bold">cīvaradānasamayo</hi>. Yadā <pb ed="M" n="1.0457" /> cīvare kariyamāne kiñcideva cīvare kattabbaṃ karoti, ayaṃ <hi rend="bold">cīvarakārasamayo</hi>. Yadā addhayojanampi gantukāmo <pb ed="V" n="1.0345" /> vā hoti, gacchati vā, gato vā, ayaṃ <hi rend="bold">addhānagamanasamayo. Nāvābhiruhanasamaye</hi>pi eseva nayo. Yadā gocaragāme cattāro bhikkhū piṇḍāya caritvā na yāpenti, ayaṃ <hi rend="bold">mahāsamayo</hi>. Yadā yo koci pabbajito bhattena nimanteti, ayaṃ <hi rend="bold">samaṇabhattasamayo</hi>. Gaṇo katamoti āha <hi rend="bold">‘‘gaṇo’’</hi>tiādi.</p>

<p rend="bodytext" n="1207"><hi rend="paranum">1207</hi><hi rend="dot">.</hi> Gaṇabhojanaṃ nāma kinti āha <hi rend="bold">‘‘ya’’</hi>ntiādi. Yaṃ pañcannaṃ aññataraṃ nimantanato, viññattito vā laddhaṃ, taṃ idha bhojananti adhippetaṃ hotīti yojanā. <hi rend="bold">Nimantanato</hi>ti ‘‘bhojanāna’’ntiādinā vakkhamānappakārena kataṃ akappiyanimantanamāha. <hi rend="bold">Viññattitopi vā</hi>ti ‘‘sacepī’’tiādinā vakkhamānanayena katamakappiyaviññattimāha.</p>

<p rend="bodytext" n="1208-11"><hi rend="paranum">1208-11</hi><hi rend="dot">.</hi><hi rend="bold">Bhojanāna</hi>nti niddhāraṇe sāmivacanaṃ, ‘‘aññatarassā’’ti seso, ‘‘odano sattu kummāso, maccho maṃsañca bhojana’’nti saṅgahitānaṃ pañcannaṃ bhojanānaṃ aññatarassa. <hi rend="bold">Nāma</hi>nti vakkhamānaṃ odanādināmaṃ. <hi rend="bold">Bhikkhū nimantetī</hi>ti ettha ‘‘ekato, nānato vā’’ti seso. Yathāha ‘‘ekato nimantitā. Nānato nimantitā’’ti (pāci. aṭṭha. 217-218). <hi rend="bold">Ekato nimantanaṃ</hi> nāma sabbesaṃ bhikkhūnaṃ ekato ṭhitānaṃ nimantanaṃ. <hi rend="bold">Nānato nimantanaṃ</hi> nāma bhikkhūnaṃ visuṃ visuṃ vasanaṭṭhānaṃ gantvā vā ekato ṭhitaṭṭhānaṃ gantvā vā anekehi nimantanaṃ. Yathāha ‘‘cattāri pariveṇāni vā vihāre vā gantvā nānato nimantitā, ekaṭṭhāne ṭhitesuyeva vā eko puttena, eko pitarāti evampi nānato nimantitā’’ti (pāci. aṭṭha. 217-218).</p>

<p rend="bodytext"><hi rend="bold">Vevacanaṃ</hi><pb ed="M" n="1.0458" /> nāma odanādisabbapadānaṃ, sampaṭicchathātiādikiriyāpadānañca pariyāyavacanaṃ. <hi rend="bold">Bhāsantaraṃ</hi> nāma māgadhavacanato aññaṃ sīhaḷadamiḷādivohārantaraṃ. Vevacanehi eva vā bhāsantarena vā nimantetīti sambandho.</p>

<p rend="bodytext"><hi rend="bold">Tato</hi> nimantanānantaraṃ. <hi rend="bold">Nimantana</hi>nti yathāvuttaṃ akappiyanimantanaṃ. <hi rend="bold">Ekato gaṇhantī</hi>ti aññamaññassa dvādasahatthaṃ amuñcitvā ṭhitā vā nisinnā vā ekato gaṇhanti.</p>

<p rend="bodytext"><hi rend="bold">‘‘Gaṇabhojanakāraṇa’’</hi>nti <pb ed="V" n="1.0346" /> idaṃ bhojanapaccayā pācittiyaṃ evaṃ gahaṇamantarena na hotīti vuttaṃ.</p>

<p rend="bodytext" n="1212"><hi rend="paranum">1212</hi><hi rend="dot">.</hi> Ekato, nānato vāpi yaṃ gamanaṃ, bhojanampi vā, taṃ gaṇabhojane na kāraṇantipi viññū bhaṇantīti yojanā. <hi rend="bold">Ekato nānato vāpī</hi>ti ettha ‘‘ṭhitā vā nisinnā vā’’ti seso.</p>

<p rend="bodytext" n="1213-4"><hi rend="paranum">1213-4</hi><hi rend="dot">.</hi><hi rend="bold">Viññāpetvā</hi>ti ‘‘amhākaṃ catunnampi bhattaṃ dehī’’tiādinā ekato vā ‘‘mayhaṃ dehi, mayhaṃ dehī’’ti pāṭekkaṃ vā viññāpetvā. <hi rend="bold">Evampī</hi>ti viññattitopi.</p>

<p rend="bodytext" n="1215"><hi rend="paranum">1215</hi><hi rend="dot">.</hi><hi rend="bold">Duvidhassā</hi>ti nimantakassa, viññāpakassa ca.</p>

<p rend="bodytext" n="1216"><hi rend="paranum">1216</hi><hi rend="dot">.</hi> Sattasupi samayesu bhuñjataṃ anāpattīti yojanā, ‘‘gaṇabhojana’’nti pakaraṇato labbhati, yathāvuttesu gilānādīsu sattasu kālesu lesaṃ vinā bhuñjantānanti attho. <hi rend="bold">‘‘Ekato’’</hi>ti idaṃ ‘‘gahetvā’’ti iminā yojetabbaṃ. <hi rend="bold">Bhuñjata</hi>nti bhuñjantānaṃ. <hi rend="bold">Tathā</hi>ti ‘‘anāpattī’’ti idaṃ paccāmasati.</p>

<p rend="bodytext" n="1217"><hi rend="paranum">1217</hi><hi rend="dot">.</hi> Anupasampanno ca cārī ca patto ca animantito ca <hi rend="bold">anupasampanna…pe… nimantitā,</hi> te catutthe katvāti attho <pb ed="M" n="1.0459" />, anupasampannaṃ vā piṇḍacāriṃ vā catutthassa pattaṃ vā animantitaṃ vā catutthaṃ katvā ekato gahetvā bhuñjantānaṃ gaṇabhedo muninā pakāsito, gaṇassa aparipuṇṇatā dīpitāti vuttaṃ hoti. Piṇḍāya carati sīlenāti piṇḍacārī, so idha pubbapadalopena <hi rend="bold">‘‘cārī’’</hi>ti vutto, piṇḍapātiko. So hi nimantanaṃ asādiyanto gaṇabhojanako gaṇakhādako na hotīti adhippāyo. <hi rend="bold">Patto</hi> nāma vihāre nisīditvā catutthena attanā laddhabbabhojanatthāya pesito patto. <hi rend="bold">Animantito</hi> nāma paṭhamaṃ akappiyanimantanāya nimantite anantogadho upasampanno. <hi rend="bold">Etthā</hi>ti imasmiṃ sikkhāpade. <hi rend="bold">Api</hi>-saddo heṭṭhā dassitaṃ dvinnaṃ, tiṇṇaṃ vā vasena vuttavinicchayaṃ apekkhati.</p>

<p rend="bodytext" n="1218"><hi rend="paranum">1218</hi><hi rend="dot">.</hi><hi rend="bold">Samayaladdhāna</hi>nti gilānādayo sattasamayā laddhā yehi te samayaladdhā, tesaṃ, niddhāraṇe <pb ed="V" n="1.0347" /> sāmivacanaṃ. ‘‘Aññatarassā’’ti seso, <hi rend="bold">‘‘vasenā’’</hi>ti iminā sambandho. Neva gaṇabhedoti yojanā. Samayaladdhakassa attano anāpattibhāvamantarena taṃ catutthaṃ katvā gaṇabhojanaṃ gaṇhantānaṃ pana āpattisambhavato āha <hi rend="bold">‘‘āpatti pana veditabbā’’</hi>ti. Yathāha <hi rend="bold">mahāpaccariyaṃ</hi> ‘‘samayaladdhako sayameva muccati, sesānaṃ gaṇapūrakattā āpattikaro hotī’’ti (pāci. aṭṭha. 220).</p>

<p rend="bodytext" n="1219"><hi rend="paranum">1219</hi><hi rend="dot">.</hi> Pañcabhojanesu aññatarassa nāmaṃ gahetvā nimantetvā tesuyeva aññaṃ diyyamānaṃ gaṇhantassa visaṅketābhāvaṃ dassetumāha <hi rend="bold">‘‘bhojanānañcā’’</hi>tiādi. <hi rend="bold">Bhojanāna</hi>nti niddhāraṇe sāmivacanaṃ, aññatarassa vasenāti vuttaṃ hoti. <hi rend="bold">Taṃ</hi> visaṅketaṃ, odanādīnaṃ nāmena nimantetvā <pb ed="M" n="1.0460" /> diyyamānaṃ yāguādiṃ gaṇhantassa gaṇabhojanaṃ na hotīti vuttaṃ hoti.</p>

<p rend="bodytext" n="1221"><hi rend="paranum">1221</hi><hi rend="dot">.</hi><hi rend="bold">‘‘Niccabhatta’’</hi>nti dhuvabhattaṃ vuccati. ‘‘Niccabhattaṃ gaṇhathā’’ti vadanti, bahūnampi ekato gahetuṃ vaṭṭati. Salākabhattādīsupi eseva nayo.</p>

<p rend="centre">Gaṇabhojanakathāvaṇṇanā.</p>

<p rend="bodytext" n="1223-4"><hi rend="paranum">1223-4</hi><hi rend="dot">.</hi><hi rend="bold">Bahūhi manussakehī</hi>ti visuṃ visuṃ nimantitehi anekehi manussehi. <hi rend="bold">Pañcasu yassa kassā</hi>ti ettha ‘‘sahadhammikesū’’ti seso, niddhāraṇe bhummaṃ, pañcasu sahadhammikesu yassa kassacīti attho. <hi rend="bold">‘‘Hitvā’’</hi>tiādinā kimāhāti? Yassa vikappeti, tasmiṃ sannihite ‘‘mayhaṃ bhattapaccāsaṃ tuyhaṃ dammī’’ti sammukhā vikappanavasena vā tasmiṃ asannihite tassa nāmaṃ gahetvā ‘‘mayhaṃ bhattapaccāsaṃ itthannāmassa dammī’’ti asammukhā vikappanavasena vā paṭhamanimantanāya vikappanaṃ hitvā, taṃ avikappetvāti vuttaṃ hoti.</p>

<p rend="bodytext"><hi rend="bold">Bhatta</hi>nti ettha ‘‘yo bhuñjatī’’ti seso. Nimantito yo pacchā nimantitaṃ bhattaṃ bhuñjati, tassa pācittiyanti yojanā. Uppaṭipāṭiyā ekasitthampi bhuñjato tassa pācittiyaṃ siyāti yojanāti. Kiṃ vuttaṃ hoti? Pacchā nimantitānaṃ bhojanaṃ paṭhamaṃ bhuñjitvā paṭhamaṃ nimantitānaṃ bhojanaṃ pacchā bhuñjantassa ca ekapatteyeva heṭṭhā paṭhamaṃ nimantitānaṃ bhojanaṃ pakkhipitvā itaraṃ upari pakkhipitvā heṭṭhā hatthaṃ otāretvā heṭṭhā ṭhitabhojane <pb ed="V" n="1.0348" /> ekasitthampi paṭhamaṃ abhuñjitvā upari ṭhitaṃ paṭhamaṃ bhuñjantassa cāti vuttaṃ hoti. Teneva yathā uppaṭipāṭi na hoti, tathā missīkataṃ bhojanaṃ bhuñjantassa na dosoti <hi rend="bold">mahāpaccariyaṃ</hi> vinicchayo <pb ed="M" n="1.0461" /> byatirekato dassito hoti. Yathāha ‘‘dve tīṇi kulāni nimantetvā ekasmiṃ ṭhāne nisīdāpetvā ito cito ca āharitvā bhattaṃ ākiranti, sūpabyañjanaṃ ākiranti, ekamissakaṃ hoti, ettha anāpattīti mahāpaccariyaṃ vutta’’nti (pāci. aṭṭha. 229).</p>

<p rend="bodytext" n="1225-6"><hi rend="paranum">1225-6</hi><hi rend="dot">.</hi> Paramparabhojanassa sarūpaṃ <hi rend="bold">padabhājane</hi> vuttanayena dassetumāha <hi rend="bold">‘‘bhojanānampī’’</hi>tiādi. Tesameva pañcannaṃ bhojanānaṃ aññataraṃ bhojanaṃ paribhuñjatīti yojanā. <hi rend="bold">Mahesinā paridīpita</hi>nti <hi rend="bold">padabhājane</hi> ‘‘paramparabhojanaṃ nāma pañcannaṃ bhojanāna’’ntiādinā (pāci. 227) nayena vuttaṃ.</p>

<p rend="bodytext" n="1227"><hi rend="paranum">1227</hi><hi rend="dot">.</hi><hi rend="bold">Yatthā</hi>ti anekehi ekabhājane pakkhitte yasmiṃ bhojaneti vuttaṃ hoti ekeneva dinne vicāraṇābhāvā. <hi rend="bold">Sabbamekarasaṃ siyā</hi>ti visuṃ visuṃ viññāyamānarasaṃ ahutvā ekarasameva hoti.</p>

<p rend="bodytext" n="1230"><hi rend="paranum">1230</hi><hi rend="dot">.</hi><hi rend="bold">‘‘Gāmenā’’</hi>ti iminā gāmaṭṭhāyeva vuttā. <hi rend="bold">‘‘Nimantitassa doso na vijjatī’’</hi>ti idaṃ gāmapūganigamehi paccekaṃ yojetabbaṃ. <hi rend="bold">Gāma</hi>-saddena ‘‘gāmā vā araññā vā’’ti (pārā. 91) ettha viya nagarampi saṅgahitaṃ. <hi rend="bold">Pūgo</hi> nāma visuṃ visuṃ samūhā hutvā puññakārino dhammikamanussā. <hi rend="bold">Nigamo</hi> nāma sāpaṇo mahāgāmo. Sakalagāmena nimantito hutvā sampatte yattha katthaci gehe bhuñjantassa anāpattīti attho. <hi rend="bold">Pūgā</hi>dīsupi eseva nayo. Yathāha ‘‘sakalena gāmena ekato hutvā nimantitasseva yattha katthaci bhuñjato anāpatti. Pūgepi eseva nayo’’ti (pāci. aṭṭha. 229). <hi rend="bold">Niccabhatte doso na vijjatī</hi>ti anekaṭṭhānato diyyamānaṃ niccabhattampi uppaṭipāṭiyā bhuñjantassa na dosoti vuttaṃ hoti.</p>

<p rend="bodytext" n="1231"><hi rend="paranum">1231</hi><hi rend="dot">.</hi> Kāyo <pb ed="M" n="1.0462" /><pb ed="V" n="1.0349" /> vācā kāyavācācittanti imehi āpajjanaṃ kathinasamuṭṭhānaṃ nāma. <hi rend="bold">Idha kriyaṃ</hi> nāma bhojanaṃ, <hi rend="bold">akriyaṃ</hi> nāma paṭhamanimantanassa avikappanaṃ, idaṃ dvayamevāha <hi rend="bold">‘‘bhojanañcāvikappana’’</hi>nti.</p>

<p rend="centre">Paramparabhojanakathāvaṇṇanā.</p>

<p rend="bodytext" n="1232-3"><hi rend="paranum">1232-3</hi><hi rend="dot">.</hi><hi rend="bold">Pūvā</hi>ti atirasādayo rasā. <hi rend="bold">Paheṇakatthāyā</hi>ti paṇṇākāratthāya. <hi rend="bold">Paṭiyattā</hi>ti sampāditā. <hi rend="bold">Pātheyyatthāyā</hi>ti gamikassa sambalatthāya. Paṭiyattā manthā vāti sambandho. <hi rend="bold">Manthā</hi> nāma baddhasattuabaddhasattutilataṇḍulādayo. Yathāha ‘‘baddhasattuabaddhasattutilataṇḍulādi sabbaṃ idha manthotveva saṅkhaṃ gacchatī’’ti (pāci. aṭṭha. 233). Ye pūvā, manthā vāti yojanā. <hi rend="bold">Hī</hi>ti nipātamattaṃ. <hi rend="bold">Tattha</hi> paṭiyattesu tesu pūvesu vā manthesu vā. <hi rend="bold">Bhikkhunā</hi>ti ettha ‘‘ākaṅkhamānenā’’ti seso.</p>

<p rend="bodytext"><hi rend="bold">Dvattipattā</hi>ti dve vā tayo vā pattāti viggaho. <hi rend="bold">Pūrā</hi>ti mukhavaṭṭiyā heṭṭhimarājisamaṃ puṇṇā. Yathāha ‘‘mukhavaṭṭiyā heṭṭhimalekhāya samapūre patte gahetvā’’ti (pāci. aṭṭha. 233). ‘‘Dvattipattā pūrā’’ti cettha parimāṇaṃ dassitaṃ, parimāṇaparimeyyānaṃ abhedopacārena pūvamanthā gahetabbā yathā ‘‘dve tisso taṇḍulanāḷiyo’’ti. Pūvehi vā sattūhi vāti yojanā. <hi rend="bold">Sattū</hi>ti baddhasattuabaddhasattūnaṃ gahaṇaṃ, imināva tilādīni upalakkhitāni. Tatiyapattassa mukhavaṭṭiyā heṭṭhārājiyā uddhaṃ katvā pakkhittañcetaṃ <hi rend="bold">‘‘tato uttari’’</hi>nti iminā ca gayhati. Yathāha ‘‘sace tatiyaṃ pattaṃ thūpīkataṃ gaṇhāti, pūvagaṇanāya pācittiya’’nti (pāci. aṭṭha. 233).</p>

<p rend="bodytext" n="1237"><hi rend="paranum">1237</hi><hi rend="dot">.</hi><hi rend="bold">Tattha</hi><pb ed="M" n="1.0463" /> tesu pūvesu vā manthesu vā dve ce pattapūrā laddhāti yojanā. Eko pattapūro padātabboti yojanā. <hi rend="bold">Ekato</hi>ti ekapattapūrato na padātabboti yojanā, kiñcipi akāmā na dātabbanti attho. Yathāha ‘‘yena eko gahito, na tena kiñci akāmā dātabbaṃ. Yathāruci kātabba’’nti (pāci. aṭṭha. 233). Evaṃ dadantena āsanasālāya vā attano nibaddhavāsaṭṭhāne vā diṭṭhassa bhikkhusaṅghassa sādhāraṇaṃ katvā dānamantarena na mittānameva dātabbaṃ. Yathāha ‘‘yathāmittaṃ pana dātuṃ na labbhatī’’ti (pāci. aṭṭha. 233).</p>

<p rend="bodytext" n="1238-9"><hi rend="paranum">1238-9</hi><hi rend="dot">.</hi> Apaheṇakaṃ <pb ed="V" n="1.0350" /> apātheyyaṃ dentānanti sambandho. Yathāha ‘‘na paheṇakatthāya na pātheyyatthāya paṭiyattaṃ dentī’’ti (pāci. 235). <hi rend="bold">Tato</hi>ti paheṇakapātheyyato. <hi rend="bold">Vā</hi>-saddena idha avuttaṃ ‘‘gamane paṭippassaddhe dentī’’ti (pāci. 235) <hi rend="bold">anāpattivāre</hi> vuttaṃ saṅgaṇhāti. <hi rend="bold">Tadūnaka</hi>nti tato dvattipattato ūnakaṃ. Yathāha ‘‘ūnakadvattipattapūre paṭiggaṇhātī’’ti (pāci. 235). Apātheyyādiatthāya paṭiyāditanti saññāya pātheyyādiṃ gaṇhantassāpi āpattiyeva acittakattā sikkhāpadassa. Attanoyeva gahaṇatthaṃ ‘‘imassa hatthe dehī’’ti vacanenāpi āpajjanato vacīkammaṃ.</p>

<p rend="centre">Kāṇamātukathāvaṇṇanā.</p>

<p rend="bodytext" n="1240"><hi rend="paranum">1240</hi><hi rend="dot">.</hi><hi rend="bold">Aññenā</hi>ti taddhitalopena niddeso, aññatarenāti attho, pavāritoti sambandho. <hi rend="bold">Bhojanāna</hi>nti niddhāraṇe bhummaṃ. <hi rend="bold">Pavārito</hi>ti ‘‘gaṇhatha bhante yāva icchathā’ti evaṃ yāvadatthapavāraṇāya, sayañca ‘alaṃ āvuso thokaṃ thokaṃ dehī’ti evaṃ paṭikkhepapavāraṇāyā’’ti <hi rend="bold">aṭṭhakathāya</hi> vuttappakāradvayena pavāritoti attho <pb ed="M" n="1.0464" />. Vikappadvaye pakāradvaye pavārita-sadde vara-dhātussa patthanavāraṇatthavasenāyamattho veditabbo, ‘‘pācitti anatiritta’’nti padacchedo. <hi rend="bold">‘‘Anatirittaṃ bhojana’’</hi>nti visesitabbamapekkhitvā <hi rend="bold">‘‘aññenā’’</hi>ti ettha vibhattiṃ vipariṇāmetvā ‘‘pañcannaṃ bhojanānaṃ aññataraṃ bhojana’’nti yojetabbaṃ, vakkhamāne anatirittakatabhojananiddese vuttesu pañcasu bhojanesu aññataraṃ bhojananti attho. ‘‘Khādanīyaṃ vā bhojanīyaṃ vā’’ti (pāci. 236, 238) saha desitattā ekayogañāyena ‘‘khādanīyaṃ vā’’ti ca gahetabbaṃ. Pañca bhojanāni, kālikattayañca ṭhapetvā sabbaṃ yāvakālikaṃ khādanīyanti vuttaṃ.</p>

<p rend="bodytext" n="1241"><hi rend="paranum">1241</hi><hi rend="dot">.</hi><hi rend="bold">Asana</hi>nti ettha vippakatabhojanaṃ dissati, bhuñjamāno ce puggalo hoti, bhojanakiriyānupacchinnā vattatīti attho. <hi rend="bold">Bhojana</hi>nti pavāraṇapahonakaodanādi hatthādīsu dissati. <hi rend="bold">Hatthapāso</hi>ti pavāraṇapahonakaṃ bhojanaṃ dātuṃ abhiharitvā ṭhitokāso aḍḍhateyyahatthappamāṇo hotīti vuttaṃ hoti. Abhiharaṇaṃ <hi rend="bold">abhihāro,</hi> so eva <hi rend="bold">abhihāratā,</hi> tathā dātuṃ ṭhitassa kāyena kato abhihāro dissatīti vuttaṃ hoti. <hi rend="bold">Kāyavācāpaṭikkhepo</hi>ti tathā abhihaṭe bhojane paṭiggāhakassa hatthavikārādiko kāyiko vā ‘‘ala’’ntiādiko vācasiko vā paṭikkhepo paññāyatīti attho.</p>

<p rend="bodytext" n="1242"><hi rend="paranum">1242</hi><hi rend="dot">.</hi><hi rend="bold">Nippapañcenā</hi>ti <pb ed="V" n="1.0351" /> saha vāsanāya pahīnataṇhādipapañcattayarahitena tathāgatena.</p>

<p rend="bodytext" n="1243"><hi rend="paranum">1243</hi><hi rend="dot">.</hi><hi rend="bold">Tatthā</hi>ti odanādīsu. <hi rend="bold">Sattanna</hi>nti ‘‘sālī’’tiādinā vakkhamānānurūpānaṃ.</p>

<p rend="bodytext" n="1244"><hi rend="paranum">1244</hi><hi rend="dot">.</hi><hi rend="bold">Odako</hi>ti <pb ed="M" n="1.0465" /> udake bhavo. <hi rend="bold">Etthā</hi>ti pañcaṅgapavāraṇāya. <hi rend="bold">Ayaṃnicchayo</hi>ti vakkhamānavidhippakāraṃ vinicchayaṃ dasseti.</p>

<p rend="bodytext" n="1245"><hi rend="paranum">1245</hi><hi rend="dot">.</hi><hi rend="bold">Sālī</hi>ti sabbasālijāti. <hi rend="bold">Vīhī</hi>ti sabbavīhijāti. <hi rend="bold">Kaṅgū</hi>ti setarattakāḷabhedā sabbā kaṅgujāti. <hi rend="bold">Varako</hi> setavarako. <hi rend="bold">Dhaññena</hi> sambhatapuññasambhārena bhagavatā.</p>

<p rend="bodytext" n="1246"><hi rend="paranum">1246</hi><hi rend="dot">.</hi><hi rend="bold">Tiṇa</hi>nti tiṇabījameva vuttaṃ. <hi rend="bold">Dīpitaṃ</hi> saṅgahitaṃ. <hi rend="bold">Varakacorako</hi>ti sukhumavarako.</p>

<p rend="bodytext" n="1248"><hi rend="paranum">1248</hi><hi rend="dot">.</hi> Aṅgasampattiṃ dassetumāha <hi rend="bold">‘‘hatthenā’’</hi>tiādi.</p>

<p rend="bodytext" n="1249"><hi rend="paranum">1249</hi><hi rend="dot">.</hi><hi rend="bold">Tanū</hi>ti tanukā.</p>

<p rend="bodytext" n="1250"><hi rend="paranum">1250</hi><hi rend="dot">.</hi><hi rend="bold">Na rakkhati</hi> pavāraṇaṃ.</p>

<p rend="bodytext" n="1251-2"><hi rend="paranum">1251-2</hi><hi rend="dot">.</hi><hi rend="bold">Dhaññarasādīnī</hi>ti <hi rend="bold">ādi</hi>-saddena dadhiādayo gahitā. <hi rend="bold">Āropetvā</hi>ti uddhanaṃ āropetvā. <hi rend="bold">Phala</hi>nti elāḷukādiphalaṃ. <hi rend="bold">Paṇṇa</hi>nti sūpasākaṃ. <hi rend="bold">Kaḷīra</hi>nti veḷuādīnaṃ kaḷīraṃ. <hi rend="bold">Bahūnī</hi>ti tesameva visesanaṃ. <hi rend="bold">Tattha cā</hi>ti pakkhittapaṇṇādimhi takkādike. <hi rend="bold">Odhiṃ dassetī</hi>ti ettha ‘‘paribhogakāle’’ti seso. <hi rend="bold">Sañjanetī</hi>ti ettha ‘‘phalādiyāgū’’ti labbhati.</p>

<p rend="bodytext" n="1253-4"><hi rend="paranum">1253-4</hi><hi rend="dot">.</hi><hi rend="bold">Rase</hi>ti maṃsādirase. ‘‘Yāguṃ gaṇhathā’’ti vā ‘‘yāgu’’nti vā vatvāti yojetabbā. <hi rend="bold">Yāgu saṅgahitā</hi>ti ettha odhipaññāyanaapaññāyanavikappadvaye yāguyā samo vinicchayoti adhippāyo.</p>

<p rend="bodytext" n="1255"><hi rend="paranum">1255</hi><hi rend="dot">.</hi><hi rend="bold">Chupantī</hi>ti <pb ed="M" n="1.0466" /> samphusanti. Chupa samphasseti dhātu, pakkhipantīti vuttaṃ hoti. Yathāha <pb ed="V" n="1.0352" /> ‘‘yattha macchamaṃsaṃ pakkhipantī’’ti (pāci. aṭṭha. 238-239). Sāsapamattampi macchamaṃsaṃ vā sace paññāyatīti yojanā. <hi rend="bold">Pavāraṇa</hi>nti ettha ‘‘janetī’’ti seso. <hi rend="bold">Yāguyā</hi>ti padaṃ paccattavasena vipariṇāmetvā yāgu janetīti yojetabbaṃ.</p>

<p rend="bodytext" n="1256"><hi rend="paranum">1256</hi><hi rend="dot">.</hi><hi rend="bold">Saṃsaṭṭho</hi>ti parissāvito na sañjanetīti yojanā.</p>

<p rend="bodytext" n="1257"><hi rend="paranum">1257</hi><hi rend="dot">.</hi> Sabbaso ṭhapetvāti sambandho. Maṃsādipakkhittaodanādippakaraṇāvasesato aṅgaṃ dassetumāha <hi rend="bold">‘‘sabbaso’’</hi>ti. Sabbaso na pavāretīti yojanā. <hi rend="bold">Veḷutaṇḍula</hi>nti veḷuvīhīnaṃ taṇḍulaṃ. <hi rend="bold">Ādi</hi>-saddena kandamūlaṃ saṅgahitaṃ. Yathāha ‘‘veṇutaṇḍulādīhi vā kandamūlaphalehi vā yehi kehici katabhatta’’nti.</p>

<p rend="bodytext" n="1258"><hi rend="paranum">1258</hi><hi rend="dot">.</hi><hi rend="bold">Tato</hi>ti sāliādito, veḷuādito ca, tato nibbattā puthukā vāti attho. <hi rend="bold">Tāhī</hi>ti puthukāhi. <hi rend="bold">Suddhā</hi>ti puthukādīhi amissā na pavārentīti sambandho.</p>

<p rend="bodytext" n="1259"><hi rend="paranum">1259</hi><hi rend="dot">.</hi><hi rend="bold">Bhaṭṭhāna</hi>nti bhajjitānaṃ. Sattūhi saṅgahitaṃ <hi rend="bold">sattusaṅgahitaṃ</hi>.</p>

<p rend="bodytext" n="1261"><hi rend="paranum">1261</hi><hi rend="dot">.</hi><hi rend="bold">Sattūnaṃ modako</hi>ti sattubaddhaṃ, baddhasattūti attho.</p>

<p rend="bodytext" n="1263"><hi rend="paranum">1263</hi><hi rend="dot">.</hi><hi rend="bold">Tehevā</hi>ti lājehi eva. <hi rend="bold">Suddhaṃ khajjakaṃ vā</hi>ti vakkhamānanayena macchādīhi asammissaṃ khajjakaṃ.</p>

<p rend="bodytext" n="1264"><hi rend="paranum">1264</hi><hi rend="dot">.</hi><hi rend="bold">‘‘Pūrita’’</hi>ntiādinā <pb ed="M" n="1.0467" /> tabbipariyāyaṃ dasseti. <hi rend="bold">Ta</hi>nti kuṇḍakādi.</p>

<p rend="bodytext" n="1266"><hi rend="paranum">1266</hi><hi rend="dot">.</hi><hi rend="bold">Akappiyaṃ</hi> maṃsaṃ. <hi rend="bold">Avatthuttā</hi>ti akappiyamaṃsānaṃ vāretabbattā pavāraṇāya avatthuttā.</p>

<p rend="bodytext" n="1267"><hi rend="paranum">1267</hi><hi rend="dot">.</hi><hi rend="bold">Vatthukattā</hi>ti kappiyamaṃsassa pavāraṇāya vatthubhūtattā. <hi rend="bold">Pavāretī</hi>ti ettha ‘‘khādiyamānassa ca maṃsattā’’ti seso daṭṭhabbo. Yathāha ‘‘yaṃ pana khādati, taṃ kiñcāpi paṭikkhipitabbaṭṭhāne <pb ed="V" n="1.0353" /> ṭhitaṃ, khādiyamānaṃ pana maṃsabhāvaṃ na jahatī’’ti (pāci. aṭṭha. 238-239).</p>

<p rend="bodytext" n="1268"><hi rend="paranum">1268</hi><hi rend="dot">.</hi><hi rend="bold">Kiñci kappiyabhojana</hi>nti pañcasu bhojanesu yaṃ kiñci kappiyabhojanaṃ.</p>

<p rend="bodytext" n="1269"><hi rend="paranum">1269</hi><hi rend="dot">.</hi><hi rend="bold">Akappiyaṃ maṃsaṃ añña</hi>nti akappiyamaṃsato avasesaṃ kuladūsanādivasena uppannabhojanaṃ gahitaṃ. Yathāha ‘‘kuladūsanavejjakammauttarimanussadhammārocanasāditarūpiyādīhi nibbattaṃ buddhapaṭikuṭṭhaṃ anesanāya uppannaṃ akappiyabhojanaṃ paṭikkhipati, na pavāretī’’ti.</p>

<p rend="bodytext" n="1270-1"><hi rend="paranum">1270-1</hi><hi rend="dot">.</hi> Asanaṃ bhojananti aṅgadvaye vinicchayaṃ dassetumāha <hi rend="bold">‘‘sace ajjhohaṭa’’</hi>ntiādi. <hi rend="bold">Ajjhohaṭa</hi>nti paragalagataṃ hoti. <hi rend="bold">‘‘Patte’’</hi>ti iminā thālakādibhājanañca gahitaṃ. Katthaci bhojanaṃ natthīti yojanā. Patte, hatthe, mukhe vā yattha katthaci pañcannaṃ bhojanānaṃ kiñci na vijjati, gandhamattaṃ paññāyatīti vuttaṃ hoti.</p>

<p rend="bodytext" n="1272"><hi rend="paranum">1272</hi><hi rend="dot">.</hi><hi rend="bold">Ādāyā</hi>ti ettha ‘‘aññatra bhuñjitu’’nti seso. ‘‘Yopi aññatra gantvā bhuñjitukāmo mukhe bhattaṃ gilitvā sesaṃ <pb ed="M" n="1.0468" /> ādāyā’’tiādinā (pāci. aṭṭha. 238-239) <hi rend="bold">mahāpaccariyaṭṭhakathāyaṃ</hi> vuttavacanassa pamāṇattā āha <hi rend="bold">‘‘na pavāretī’’</hi>ti.</p>

<p rend="bodytext" n="1273"><hi rend="paranum">1273</hi><hi rend="dot">.</hi> ‘‘Mukhe bhattaṃ gilitaṃ, hatthe bhattaṃ vighāsādassa dātukāmo, patte bhattaṃ bhikkhussa dātukāmo, sace tasmiṃ khaṇe paṭikkhipati, na pavāretī’’ti (pāci. aṭṭha. 238-239) evamāgataṃ <hi rend="bold">kurundaṭṭhakathaṃ</hi> saṅgahetuṃ ‘‘mukhe ca bhatta’’ntiādivacanato ca ‘‘asanassa upacchedā’’tiādinā vakkhamānāya yuttiyā asanāvasāne yujjamānattā ca imissā gāthāya ‘‘bhottukāmo’’ti pāṭhaṃ aggahetvā <hi rend="bold">‘‘dātukāmo’’</hi>ti pāṭho gahetabbo.</p>

<p rend="bodytext" n="1274"><hi rend="paranum">1274</hi><hi rend="dot">.</hi><hi rend="bold">‘‘Asanassa upacchedā’’</hi>ti iminā tasmiṃyeva āsane yathānisinneneva kātabbe asane āsāvacchedo dīpito. Yathāha <hi rend="bold">aṭṭhakathāyaṃ</hi> ‘‘tasmiṃ pana āsane na bhuñjitukāmo, vihāraṃ pavisitvā bhuñjitukāmo, aññassa vā dātukāmo’’ti (pāci. aṭṭha. 238-239). <hi rend="bold">Kurundaṭṭhakathāyaṃ</hi> tassa vinicchayassa dassitattā <hi rend="bold">‘‘mahāpaññā’’</hi>ti kurundaṭṭhakathācariyaṃ <pb ed="V" n="1.0354" /> sandhāyāha. <hi rend="bold">Kāraṇākāraṇaññuno</hi>ti ‘‘pavāraṇassa idaṃ kāraṇaṃ, idaṃ akāraṇa’’nti jānantā. ‘‘Kāraṇākāraṇaññunā’’ti katthaci potthake likhanti. Tattha mahāpaññā kāraṇākāraṇaññuno ācariyā asanassa…pe… soti hi kāraṇaṃ kathayantīti yojanā.</p>

<p rend="bodytext" n="1275"><hi rend="paranum">1275</hi><hi rend="dot">.</hi> Hatthapāsaṅge vinicchayaṃ dassetumāha <hi rend="bold">‘‘gaṇhato…pe… pasārita’’</hi>nti. <hi rend="bold">Gaṇhato</hi>ti yena iriyāpathena samannāgato hutvā gaṇhāti, evaṃ gaṇhato. <hi rend="bold">Pacchimaṃ aṅga</hi>nti dāyakena dinnassa paṭiggāhakassa yo avayavo parabhāge hoti <pb ed="M" n="1.0469" />, taṃ ṭhānādiiriyāpathasamannāgatassa paṭiggāhakassa paṇhiādiṃ pacchimaṃ aṅgaṃ. Dadato pasāritaṃ hatthaṃ vinā purimaṃ aṅganti yojanā. <hi rend="bold">Pasāritaṃ hattha</hi>nti ettha ‘‘dātu’’nti seso. <hi rend="bold">Ubhinna</hi>nti ettha ‘‘antare’’ti seso. Paṭiggāhakadāyakānaṃ pacchimapurimānaṃ ubhinnaṃ aṅgānaṃ antare okāse. Aḍḍhaṃ upaḍḍhaṃ hatthaṃ teyyaṃ tatiyaṃ yassāti viggaho, atirekavidatthidviratanappamāṇanti attho.</p>

<p rend="bodytext" n="1276"><hi rend="paranum">1276</hi><hi rend="dot">.</hi> Abhihāraṅge vinicchayaṃ dassetumāha <hi rend="bold">‘‘tasmi’’</hi>ntiādi. Aḍḍhateyye <hi rend="bold">tasmiṃ ṭhāne</hi> ṭhatvāti yojanā, dviratanavidatthipamāṇe tasmiṃ ṭhāne ṭhatvāti attho. <hi rend="bold">Abhihaṭa</hi>nti upanītaṃ. <hi rend="bold">Tādisa</hi>nti abhihaṭasadisaṃ, pavāraṇapahonakānaṃ pañcannaṃ bhojanānaṃ aññataranti attho.</p>

<p rend="bodytext" n="1277-8"><hi rend="paranum">1277-8</hi><hi rend="dot">.</hi><hi rend="bold">Ādhārake vāpī</hi>ti valayādipattādhārakepi. <hi rend="bold">Ūrūsū</hi>ti dvinnaṃ ūrūnaṃ majjhe, aṅketi attho. <hi rend="bold">Āharitvā</hi>ti abhiharitvā. <hi rend="bold">Bhattaṃ gaṇhātī</hi>ti ettha ‘‘ito’’ti seso, ‘‘ito bhattaṃ gaṇhā’’ti anantare nisinno ca bhāsatīti yojanā. <hi rend="bold">Bhatta</hi>nti upalakkhaṇaṃ, pañcasu bhojanesu yaṃ kiñcīti attho. <hi rend="bold">Ta</hi>nti tathā gaṇhituṃ vuttabhattādibhojanaṃ. <hi rend="bold">Abhihārassa cā</hi>ti ettha <hi rend="bold">ca</hi>-saddo padapūraṇattho, evakārattho vā, abhāvā evāti yojanā.</p>

<p rend="bodytext" n="1279"><hi rend="paranum">1279</hi><hi rend="dot">.</hi><hi rend="bold">‘‘Bhattapacchi’’</hi>nti idaṃ upalakkhaṇaṃ.</p>

<p rend="bodytext" n="1280"><hi rend="paranum">1280</hi><hi rend="dot">.</hi><hi rend="bold">Dīyamāne</hi>ti ettha ‘‘bhojane’’ti seso. <hi rend="bold">Itaro</hi>ti hatthapāse nisinno. Abhihāraṅgassa abhāvā so <hi rend="bold">na pavārito</hi>ti.</p>

<p rend="bodytext" n="1281"><hi rend="paranum">1281</hi><hi rend="dot">.</hi> Paṭikkhepaṅge <pb ed="M" n="1.0470" /><pb ed="V" n="1.0355" /> vinicchayaṃ dassetumāha <hi rend="bold">‘‘kāyenā’’</hi>tiādi. Vācābhihārassa anaṅgattā āha <hi rend="bold">‘‘kāyenābhihaṭa’’</hi>nti. Yathāha ‘‘vācāya abhihaṭaṃ paṭikkhipato pavāraṇā natthī’’ti (pāci. aṭṭha. 238-239). Abhihaṭabhojanaṃ paṭikkhipituṃ aṅguliyo vā hatthaṃ vā hatthagatassa kassaci calanādiṃ yaṃ kañci kāyavikāraṃ karonto, bhamuṃ ukkhipanto, kujjhitvā olokento vā kāyena paṭikkhipatīti vuccati. ‘‘Ala’’nti vā ‘‘na gaṇhāmī’’ti vā ‘‘āgamehī’’ti vā ‘‘adhivāsehī’’ti vā ‘‘mā ākirā’’ti vā ‘‘apagacchāhī’’ti vā evamādikaṃ vadanto vācāya paṭikkhipatīti vuccati.</p>

<p rend="bodytext" n="1282-3"><hi rend="paranum">1282-3</hi><hi rend="dot">.</hi><hi rend="bold">Ākirā</hi>ti etthāpi ‘‘iti cā’’ti yojetabbaṃ. Evaṃ vadantassa nivāretukāmatācitte satipi nivāraṇavacanena hontaṃ pavāraṇaṃ ākirātiādividhivacane na hotīti āha <hi rend="bold">‘‘na pana’nti pavāraṇā’’</hi>ti. Pavāraṇā pana na atthīti yojanā.</p>

<p rend="bodytext" n="1284"><hi rend="paranum">1284</hi><hi rend="dot">.</hi> ‘‘Rasaṃ gaṇhathā’’ti vadeti sambandho. <hi rend="bold">Taṃ sutvā</hi>ti taṃ vacanaṃ sutvā.</p>

<p rend="bodytext" n="1285"><hi rend="paranum">1285</hi><hi rend="dot">.</hi><hi rend="bold">‘‘Sāra’’</hi>nti idaṃ vaṇṇabhaṇanamattaṃ. <hi rend="bold">‘‘Ida’’</hi>nti sāmaññena macchamaṃsaṃ vadati, pavāraṇaṅgaṃ hoti. <hi rend="bold">Maccharasaṃ maṃsarasa</hi>nti ettha dvandasamāsassapi sambhavato ‘‘macchaṃ, maṃsaṃ gaṇhā’’ti ca vuttaṃ hoti, tañca aṅgaṃ hoti.</p>

<p rend="bodytext" n="1286"><hi rend="paranum">1286</hi><hi rend="dot">.</hi> ‘‘Rasaṃ gaṇhā’’ti vutte panassa vikappassa abhāvā pavāraṇassa aṅgaṃ na hoti. Tenevāha <hi rend="bold">‘‘atthi ca maṃsaṃ ce’’</hi>ti.</p>

<p rend="bodytext" n="1287"><hi rend="paranum">1287</hi><hi rend="dot">.</hi><hi rend="bold">Muhuttaṃ</hi><pb ed="M" n="1.0471" /><hi rend="bold">āgamehī</hi>ti kañci kālaṃ olokehi.</p>

<p rend="bodytext" n="1288"><hi rend="paranum">1288</hi><hi rend="dot">.</hi><hi rend="bold">Panasādīhī</hi>ti <hi rend="bold">ādi</hi>-saddena vettaṅgādīnaṃ gahaṇaṃ.</p>

<p rend="bodytext" n="1290"><hi rend="paranum">1290</hi><hi rend="dot">.</hi><hi rend="bold">Macchasūpaṃ maṃsasūpa</hi>nti ettha samāsavikappā ‘‘maccharasaṃ maṃsarasa’’nti ettha viya daṭṭhabbā.</p>

<p rend="bodytext" n="1291"><hi rend="paranum">1291</hi><hi rend="dot">.</hi><hi rend="bold">Karambaka</hi>nti <pb ed="V" n="1.0356" /> macchamaṃsena vā aññena vā missasseva sūpavisesassa nāmaṃ. Teneva ca ‘‘maṃsakarambakaṃ gaṇhatha, macchakarambakaṃ gaṇhathā’’ti vutte nisedhena pavāraṇā hoti, ‘‘karambakaṃ gaṇhathā’’ti vutte aniyatavacanattā na hoti. Kaḷīrasūpādīhi samānavinicchayabhāvaṃ dassetumāha <hi rend="bold">‘‘eseva nayo vutto’’</hi>ti.</p>

<p rend="bodytext" n="1292"><hi rend="paranum">1292</hi><hi rend="dot">.</hi><hi rend="bold">Vuttasmi</hi>nti vutte.</p>

<p rend="bodytext" n="1293"><hi rend="paranum">1293</hi><hi rend="dot">.</hi><hi rend="bold">Yenā</hi>ti bhattena. <hi rend="bold">Āpucchito</hi>ti ‘‘gaṇhathā’’ti vutto. <hi rend="bold">Tassa</hi> bhattassa. <hi rend="bold">Atthitāya</hi> yāguyā vijjamānattā. <hi rend="bold">Iti kāraṇa</hi>nti idaṃ pavāraṇakāraṇaṃ.</p>

<p rend="bodytext" n="1294"><hi rend="paranum">1294</hi><hi rend="dot">.</hi> ‘‘Yāgumissakaṃ gaṇhā’’ti vutte sā yāgu <hi rend="bold">tattha</hi> tasmiṃ abhihaṭe bhājane pakkhittabhattena samā vā bahutarā vā ce hoti, <hi rend="bold">so</hi> evaṃ vatvā abhihaṭaṃ paṭikkhepaṃ bhikkhu na pavāreti kirāti yojanā. <hi rend="bold">Kirā</hi>ti aruciṃ sūceti. Teneva vakkhati ‘‘kāraṇaṃ pana duddasa’’nti.</p>

<p rend="bodytext" n="1295"><hi rend="paranum">1295</hi><hi rend="dot">.</hi><hi rend="bold">Sabbatthā</hi>ti sabbaaṭṭhakathāsu.</p>

<p rend="bodytext" n="1296"><hi rend="paranum">1296</hi><hi rend="dot">.</hi><hi rend="bold">Visuṃ katvā</hi>ti ekasitthampi yathā na hoti, tathā rasaṃ vā khīraṃ vā bhattato viyojetvā.</p>

<p rend="bodytext" n="1297"><hi rend="paranum">1297</hi><hi rend="dot">.</hi><hi rend="bold">Gacchantenevā</hi>ti yāva bhojananiṭṭhānaṃ, tāva gacchanteneva. Yathāha ‘‘gacchantena nadipūraṃ pattenapi aṭṭhatvā naditīre <pb ed="M" n="1.0472" /> gumbaṃ parikkhipitvā vicarantena nāvaṃ vā setuṃ vā āruḷhena aṭṭhatvā vaṭṭetvā vicarantenā’’ti.</p>

<p rend="bodytext" n="1298"><hi rend="paranum">1298</hi><hi rend="dot">.</hi><hi rend="bold">So</hi>ti gacchanto. <hi rend="bold">Tato</hi>ti ṭhānato, gamanairiyāpathassa vikopitattāti adhippāyo.</p>

<p rend="bodytext" n="1299"><hi rend="paranum">1299</hi><hi rend="dot">.</hi><hi rend="bold">Āsanaṃ</hi><pb ed="V" n="1.0357" /><hi rend="bold">avicāletvā</hi>ti nisajjāvasena phuṭṭhaṭṭhānaṃ acāletvā, anuṭṭhahitvāti vuttaṃ hoti. ‘‘Adinnādāne viya ṭhānācāvanaṃ gahetabba’’nti <hi rend="bold">gaṇṭhipade</hi> vuttaṃ.</p>

<p rend="bodytext" n="1300"><hi rend="paranum">1300</hi><hi rend="dot">.</hi><hi rend="bold">Tato</hi>ti pavāritakālato uddhaṃ, <hi rend="bold">tato</hi> nisinnaṭṭhānato vā. Ito, etto vā. <hi rend="bold">Īsakampi saṃsaritu</hi>nti nisinnaṭṭhānato ito cito ca thokampi saṃsarituṃ, apagantunti attho.</p>

<p rend="bodytext" n="1301"><hi rend="paranum">1301</hi><hi rend="dot">.</hi><hi rend="bold">Sabbatthā</hi>ti pīṭhakādisaṃhārime sabbasmiṃ āsane. <hi rend="bold">‘‘Vinayaññunā’’</hi>ti iminā ‘‘sace pana naṃ saha mañcena ukkhipitvā aññatra nenti, vaṭṭatī’’ti (pāci. aṭṭha. 238-239) <hi rend="bold">aṭṭhakathāyaṃ</hi> ‘‘pīṭhakādīsupi ayameva vinicchayo’’ti vuttabhāvaṃ jānantenāti vuttaṃ hoti.</p>

<p rend="bodytext" n="1302"><hi rend="paranum">1302</hi><hi rend="dot">.</hi><hi rend="bold">Nipajjitvā</hi>ti ettha ‘‘parivattantena yena passena nipanno, tassa ṭhānaṃ nātikkametabba’’nti vacanato pubbasayitaṭṭhānaṃ avijahitvā sayitvāyevāti attho. <hi rend="bold">Tathevā</hi>ti ukkuṭiko hutvāvāti vuttaṃ hoti. ‘‘Tassa pana heṭṭhā palālapīṭhaṃ vā kiñci vā nisīdanakaṃ dātabba’’nti (pāci. aṭṭha. 238-239) <hi rend="bold">aṭṭhakathāyaṃ</hi> vuttaṃ.</p>

<p rend="bodytext" n="1303"><hi rend="paranum">1303</hi><hi rend="dot">.</hi> Atirittaṃ karontena sikkhunā bhājanaṃ onametvāna bhojane dassite atha ‘‘alametaṃ sabba’’nti vattabbanti <pb ed="M" n="1.0473" /> yojanā. Tattha <hi rend="bold">atirittaṃ karontenā</hi>ti ‘‘atirittaṃ nāma kappiyakataṃ hoti, paṭiggahitakataṃ hoti, uccāritakataṃ hoti, hatthapāse kataṃ hoti, bhuttāvinā kataṃ hoti, bhuttāvinā pavāritena āsanā avuṭṭhitena kataṃ hoti, ‘alametaṃ sabba’nti vuttaṃ hoti, gilānātirittaṃ hotī’’ti (pāci. 239) vuttesu aṭṭhasu ākāresu antaṃ vinā purimehi sattahi vinayakammākārehi atirittaṃ karontenāti vuttaṃ hoti. Yathāha ‘‘imehi sattahi vinayakammākārehi yaṃ atiritta’’ntiādi (pāci. aṭṭha. 238-239).</p>

<p rend="bodytext">Idha atirittaṃ kātuṃ abhihaṭabhojanaṃ kappiyañca nāma hoti, kappiyakatena siṅgiveralasuṇādivatthunā yuttatāya ca akappiyamaṃsābhāvena ca kuladūsanādīhi anuppannabhāvena ca katañca nāma hoti. ‘‘Alametaṃ sabba’’nti atirittakatabhāvato evaṃ kappiyañca taṃ kataṃ cāti <hi rend="bold">kappiyakata</hi>nti vuttaṃ hoti. Evamuparipi <hi rend="bold">kata</hi>-saddassa attho ca samāsaviggaho ca veditabbo <pb ed="V" n="1.0358" />. Avasiṭṭhapadesu bhikkhunā paṭiggahitaṃ <hi rend="bold">paṭiggahitaṃ</hi> nāma. Taṃ kārāpetvā āgatena bhikkhunā thokaṃ uccāretvā, otāretvā vā dassitaṃ <hi rend="bold">uccāritakataṃ</hi> nāma. Kappiyaṃ kārāpetumāgatassa aḍḍhateyyahatthappamāṇahatthapāsabbhantaragatena atirittakataṃ <hi rend="bold">‘‘hatthapāse kata’’</hi>nti vuccati. Antamaso pavāraṇajanakaṃ yaṃ kiñci bhojanaṃ kusaggenāpi gahetvā bhuttattā <hi rend="bold">bhuttāvinā</hi>. Yathāha ‘‘pañcannaṃ bhojanānaṃ aññataraṃ bhojanaṃ antamaso kusaggenāpi bhuttaṃ hotī’’ti. Bhuñjanto pavārito hutvā yo āsanaṃ na kopeti, so bhuttāvī pavārito ‘‘āsanā avuṭṭhito’’ti vuccati, tena kataṃ <hi rend="bold">‘‘bhuttāvinā…pe… avuṭṭhitena kata’’</hi>nti vuttaṃ. ‘‘Alametaṃ sabba’’nti vacībhedaṃ katvā <pb ed="M" n="1.0474" /> vuttaṃ <hi rend="bold">‘‘alametaṃ sabbanti vuttaṃ hotī’’</hi>ti dassitaṃ. Ayaṃ sattavidho vinayakammākāro nāma.</p>

<p rend="bodytext">Gilānātirittakaṃ pana imissā gāthāya avuttampi anatirittasandassanatthaṃ vakkhamānāya ‘‘kata’’ntiādigāthāya ‘‘na gilānātirittañcā’’ti imassa vipariyāyato veditabbaṃ. Gilānato atirittaṃ, tassa aññadinesu bhuñjanatthāya upaṭṭhāpitampi <hi rend="bold">gilānātirittaṃ</hi> nāma.</p>

<p rend="bodytext"><hi rend="bold">‘‘Tena bhikkhunā’’</hi>ti iminā ‘‘bhuttāvinā’’ti ca ‘‘bhuttāvinā pavāritena āsanā vuṭṭhitenā’’ti ca vuttappakārena visiṭṭhaṃ teneva pākaṭaṃ bhikkhuṃ parāmasati, pavāraṇajanakānaṃ pañcannaṃ bhojanānaṃ aññataraṃ appamattakampi bhuttāvinā, bhuttāvī pavāritopi hutvā āsanā avuṭṭhitena vā bhikkhunāti vuttaṃ hoti. <hi rend="bold">Onamitvāna bhājane</hi>ti ettha ‘‘dassite bhojane’’ti seso, ‘‘athā’’ti iminā sambandho. Kappiyakaraṇārahāni siṅgiverādīni kappiyaṃ kāretvā paṭiggahāpetvā āgantvā hatthapāsabbhantare patvā atirittaṃ kārāpentena bhikkhunā bhājanaṃ thokaṃ onāmetvā uccāretvā dassitakālānantarāti vuttaṃ hoti. Uttari kātabbaṃ dassetumāha <hi rend="bold">‘‘ala’’</hi>ntiādi.</p>

<p rend="bodytext">Ettāvatā <hi rend="bold">‘‘tena bhikkhunā’’</hi>ti iminā ‘‘bhuttāvinā kataṃ, bhuttāvinā pavāritena āsanā avuṭṭhitena kata’’nti aṅgadvayaṃ saṅgahitaṃ. <hi rend="bold">‘‘Onametvāna bhājana’’</hi>nti iminā ‘‘uccāritakataṃ hotī’’ti idaṃ saṅgahitaṃ. ‘‘Kappiyakataṃ, paṭiggahitakataṃ, hatthapāsekata’’nti idaṃ tayaṃ anantariyavācinā <hi rend="bold">atha</hi>-saddena saṅgahitaṃ. ‘‘Alametaṃ sabba’’nti idaṃ panettha sarūpeneva dassitanti daṭṭhabbaṃ.</p>

<p rend="bodytext" n="1304"><hi rend="paranum">1304</hi><hi rend="dot">.</hi> Patte <pb ed="M" n="1.0475" /><pb ed="V" n="1.0359" /> ṭhitabhojanameva atirittaṃ kātabbanti natthi, pacchiādīsu yattha katthaci bhājane ṭhitampi kātabbanti dassetumāha <hi rend="bold">‘‘kappiyaṃ panā’’</hi>ti. <hi rend="bold">Kuṇḍe</hi>ti bhaṇḍukkhaliyaṃ. <hi rend="bold">Bhājane</hi>ti yaṃ kiñci bhājanaṃ gahitaṃ.</p>

<p rend="bodytext" n="1305"><hi rend="paranum">1305</hi><hi rend="dot">.</hi><hi rend="bold">Eta</hi>nti atirittakataṃ etaṃ bhojanaṃ. Taṃ ekameva ṭhapetvāti yojanā. ‘‘Vaṭṭatevā’’ti vuttepi abbhaṅgādīnamatthāyāti gaṇheyyunti āha <hi rend="bold">‘‘bhuñjitabba’’</hi>nti, tamekaṃ vinā parehi paribhuñjitabbanti attho.</p>

<p rend="bodytext" n="1306-7"><hi rend="paranum">1306-7</hi><hi rend="dot">.</hi><hi rend="bold">Kappiyaṃ kāretvā</hi>ti atirittaṃ kāretvā. <hi rend="bold">Ākiranti ce</hi>ti yadi pakkhipanti. Puna tathā atirittaṃ kāretvā bhuñjitabbanti yojanā.</p>

<p rend="bodytext">Taṃ kena atirittaṃ kātabbanti āha <hi rend="bold">‘‘yenā’’</hi>tiādi. <hi rend="bold">Ta</hi>nti atirittakataṃ bhojanaṃ. <hi rend="bold">Yena akata</hi>nti yena bhikkhunā paṭhamaṃ atirittaṃ na kataṃ, tena kātabbanti sambandho. Yathāha ‘‘yena akatanti aññena bhikkhunā yena paṭhamaṃ na kataṃ, tena kātabba’’nti (pāci. aṭṭha. 238-239). Yaṃ vā akataṃ, taṃ visuṃ tena vā kātabbanti yojanā. <hi rend="bold">Yaṃ vā akata</hi>nti tasmiṃ atirittakatabhojane apakkhittaṃ yaṃ bhojanaṃ atirittaṃ na kataṃ. <hi rend="bold">Taṃ visuṃ tena vā kātabba</hi>nti pacchā pakkhittaṃ bhojanaṃ atirittaṃ katena yathā amissaṃ hoti, tathā aññassa bhājanassa gahaṇavasena visuṃ kāretvā tena paṭhamaṃ katātirittenāpi atirittaṃ kātabbaṃ. Yathāha – ‘‘yañca akatanti yena paṭhamaṃ kappiyaṃ kataṃ, tenāpi yaṃ akataṃ, taṃ kātabbaṃ. Paṭhamabhājane pana kātuṃ na labbhati. Tattha hi kariyamānaṃ paṭhamaṃ katena saddhiṃ kataṃ hoti, tasmā aññasmiṃ bhājane kātuṃ vaṭṭatīti adhippāyo’’ti.</p>

<p rend="bodytext" n="1308"><hi rend="paranum">1308</hi><hi rend="dot">.</hi><hi rend="bold">Akappiyādīhi</hi><pb ed="M" n="1.0476" /><hi rend="bold">sattahī</hi>ti ‘‘anatirittaṃ nāma akappiyakataṃ hoti, appaṭiggahitakataṃ hoti, anuccāritakataṃ hoti, ahatthapāse kataṃ hoti, abhuttāvinā kataṃ hoti, bhuttāvinā ca pavāritena āsanā vuṭṭhitena kataṃ hoti, ‘alametaṃ sabba’nti avuttaṃ hotī’’ti (pāci. 239) vuttehi sattahi vinayakammākārehi. Atirittaṃ katanti yojanā. ‘‘Hoti anatirittaka’’nti padacchedo.</p>

<p rend="bodytext" n="1309"><hi rend="paranum">1309</hi><hi rend="dot">.</hi> Upakaṭṭhavelāyapi <pb ed="V" n="1.0360" /> atirittaṃ karontena ‘‘ahaṃ pātova bhuñji’’nti vā ‘‘thokaṃ paribhuñji’’nti vā acintetvā kātabbanti dassetumāha <hi rend="bold">‘‘yopī’’</hi>tiādi. <hi rend="bold">Upakaṭṭhūpanītampī</hi>ti upakaṭṭhavelāya upanītampi bhojanaṃ.</p>

<p rend="bodytext" n="1310"><hi rend="paranum">1310</hi><hi rend="dot">.</hi><hi rend="bold">Yāmādikālika</hi>nti yāmasattāhayāvajīvikakālikaṃ. <hi rend="bold">Anāmissa</hi>nti āmisena amissaṃ. <hi rend="bold">Taṃ</hi> yāmādikālikaṃ paribhuñjatoti sambandho.</p>

<p rend="bodytext" n="1312"><hi rend="paranum">1312</hi><hi rend="dot">.</hi> Gilānassa bhuttātirittaṃ viya kadāci bhuñjissatīti uddissa ṭhapitampi gilānātirittaṃ nāmāti <hi rend="bold">aṭṭhakathāyaṃ</hi> (pāci. aṭṭha. 238-239 atthato samānaṃ) vuttaṃ. ‘‘Vihārādīsu gilānassa pāpuṇanakoṭṭhāsampi gilānātirittaṃ nāmā’’ti vadanti.</p>

<p rend="bodytext" n="1313"><hi rend="paranum">1313</hi><hi rend="dot">.</hi><hi rend="bold">Kathinenā</hi>ti paṭhamakathinena.</p>

<p rend="centre">Paṭhamapavāraṇakathāvaṇṇanā.</p>

<p rend="bodytext" n="1314"><hi rend="paranum">1314</hi><hi rend="dot">.</hi><hi rend="bold">Anatirittenā</hi>ti ettha ‘‘khādanīyena vā bhojanīyena vā’’ti seso. Ettha <hi rend="bold">‘‘khādanīyaṃ</hi> nāma pañcabhojanāni yāmakālikaṃ sattāhakālikaṃ yāvajīvikaṃ ṭhapetvā avasesa’’nti <pb ed="M" n="1.0477" /> (pāci. 239) vuttaṃ pañcabhojanato aññaṃ sabbaṃ yāvakālikaṃ khādanīyaṃ nāma. ‘‘Bhojanīyaṃ nāma pañca bhojanāni odano kummāso sattu maccho maṃsa’’nti (pāci. 239) vuttaṃ. Ettha vinicchayo anantarasikkhāpade vutto. <hi rend="bold">Pavāreyyā</hi>ti ettha ‘‘abhihaṭṭhu’’nti seso. <hi rend="bold">Abhihaṭṭhuṃ pavāreyyā</hi>ti abhiharitvā ‘‘handa bhikkhu yāvatakaṃ icchasi, tāvatakaṃ gahetvā khāda vā bhuñja vā’’ti evaṃ pavāreyya. <hi rend="bold">‘‘Pavārita’’</hi>ntipadaṃ vuttatthameva. <hi rend="bold">Jāna</hi>nti sutvā vā disvā vā tassa pavāritabhāvaṃ jānanto. <hi rend="bold">Āsādanāpekkho</hi>ti āsādanaṃ codanaṃ maṅkukaraṇabhāvaṃ apekkhamāno. <hi rend="bold">Bhutte</hi>ti tassa payogena itarena bhuñjitvā pariyosāpite. <hi rend="bold">Tassā</hi>ti yo tassa pavāritabhāvaṃ ñatvā ‘‘bhuñjā’’ti niyojesi, tassa.</p>

<p rend="bodytext" n="1315-6"><hi rend="paranum">1315-6</hi><hi rend="dot">.</hi> Ekassa bhuñjanena aññassa pācitti hotīti kathametanti āsaṅkāya tathā vuttattā pariharitumāha <hi rend="bold">‘‘dukkaṭaṃ…pe… dassita’’</hi>nti. <hi rend="bold">Itarassa gahaṇe</hi>ti pavāritabhikkhuno bhuñjanatthāya <pb ed="V" n="1.0361" /> paṭiggahaṇe. <hi rend="bold">Ajjhohārapayogesu cā</hi>ti etthāpi ‘‘itarassā’’ti sambandho. <hi rend="bold">Sabbaṃ</hi> dukkaṭaṃ, pācittiyañca. <hi rend="bold">Dassita</hi>nti ‘‘abhiharati, āpatti dukkaṭassa. Tassa vacanena ‘khādissāmi bhuñjissāmī’ti paṭiggaṇhāti, āpatti dukkaṭassa. Ajjhohāre ajjhohāre āpatti dukkaṭassa. Bhojanapariyosāne āpatti pācittiyassā’’ti (pāci. 244) desitaṃ bhagavatāti attho.</p>

<p rend="bodytext" n="1317"><hi rend="paranum">1317</hi><hi rend="dot">.</hi><hi rend="bold">Ubhayatthāpi vimatissā</hi>ti pavārite ca apavārite ca vimatissa. <hi rend="bold">Dukkaṭaṃ paridīpita</hi>nti ‘‘pavārite vematiko. Appavārite vematiko, āpatti dukkaṭassā’’ti (pāci. 245) desitaṃ.</p>

<p rend="bodytext" n="1318"><hi rend="paranum">1318</hi><hi rend="dot">.</hi><hi rend="bold">Kārāpetvā</hi>ti <pb ed="M" n="1.0478" /> ettha ‘‘bhuñjāhī’’ti seso. <hi rend="bold">Aññassatthāyā</hi>ti ettha ‘‘abhiharanto gacchāhī’’ti seso.</p>

<p rend="bodytext" n="1319"><hi rend="paranum">1319</hi><hi rend="dot">.</hi><hi rend="bold">Omasavādatulyāvā</hi>ti idaṃ adinnādānasamuṭṭhānaṃ sandhāyāha.</p>

<p rend="centre">Dutiyapavāraṇakathāvaṇṇanā.</p>

<p rend="bodytext" n="1320"><hi rend="paranum">1320</hi><hi rend="dot">.</hi><hi rend="bold">Khādanīyaṃ vā</hi>ti pañca bhojanāni ca kālikattayañca vinā avasesesu yaṃ kiñci vā. <hi rend="bold">Bhojanīyaṃ vā</hi>ti pañcasu bhojanesu aññatarampi. <hi rend="bold">Vikāle</hi>ti vigate kāle. Kālo nāma aruṇuggamanato yāva majjhantikā, tadañño vikālo. Yathāha ‘‘vikālo nāma majjhantike vītivatte yāva aruṇuggamanā’’ti (pāci. 249). Ṭhitamajjhantikopi kāleyeva saṅgayhati. Yathāha ‘‘ṭhitamajjhantikopi kālasaṅgahaṃ gacchati. Tato paṭṭhāya pana khādituṃ vā bhuñjituṃ vā na sakkā, sahasā pivituṃ pana sakkā bhaveyya. Kukkuccakena pana na kātabbaṃ. Kālaparicchedajānanatthañca kālatthambho yojetabbo, kālabbhantareva bhattakiccaṃ kātabba’’nti (pāci. aṭṭha. 248-249). <hi rend="bold">Dosa</hi>nti pācittiyaṃ.</p>

<p rend="bodytext" n="1321"><hi rend="paranum">1321</hi><hi rend="dot">.</hi> ‘‘Khādanīyaṃ vā bhojanīyaṃ vā’’ti ettha bhojanīyassa pavāraṇasikkhāpade dassitasarūpattā khādanīyaṃ tāva sarūpato dassetumāha <hi rend="bold">‘‘yamāmisagata’’</hi>ntiādi. <hi rend="bold">Etthā</hi>ti etesu <pb ed="V" n="1.0362" /> khādanīyabhojanīyesu. Yaṃ pana vanamūlaphalādikaṃ <hi rend="bold">āmisagataṃ</hi> āmise yāvakālike pariyāpannaṃ, taṃ khādanīyanti yojanā. <hi rend="bold">Kālikesvasamohattha</hi>nti ettha <pb ed="M" n="1.0479" /> gāthābandhavasena ma-kāralopo, asammohatthanti vuttaṃ hoti. <hi rend="bold">Ida</hi>nti vakkhamānaṃ sandhāyāha.</p>

<p rend="bodytext" n="1322"><hi rend="paranum">1322</hi><hi rend="dot">.</hi><hi rend="bold">Mūla</hi>nti yaṃ kiñci rukkhalatānaṃ mūlaṃ. <hi rend="bold">Kanda</hi>nti rukkhalatānameva kandaṃ. <hi rend="bold">Muḷāla</hi>nti padumagacchamūlakandaṃ. <hi rend="bold">Matthaka</hi>nti tālanāḷikerādīnaṃ matthakaṃ, veḷukaḷīrapallavaṅkurānañca ettheva saṅgaho. <hi rend="bold">Khandhaka</hi>nti ucchuādikhandhakaṃ. <hi rend="bold">Taca</hi>nti challi. <hi rend="bold">Patta</hi>nti paṇṇaṃ. <hi rend="bold">Puppha</hi>nti kusumaṃ. <hi rend="bold">Phala</hi>nti rukkhalatādīnaṃ phalaṃ. <hi rend="bold">Aṭṭhī</hi>ti rukkhalatādibījaṃ. <hi rend="bold">Piṭṭha</hi>nti dhaññādipiṭṭhaṃ. <hi rend="bold">Niyyāsa</hi>nti silesaṃ. ‘‘Khādanīya’’nti sabbattha pakaraṇato labbhati.</p>

<p rend="bodytext" n="1323"><hi rend="paranum">1323</hi><hi rend="dot">.</hi> Evaṃ khādanīyānaṃ mātikaṃ nikkhipitvā te sarūpato dassetumāha <hi rend="bold">‘‘mūlakhādanīyādīna’’</hi>ntiādi. Tattha rukkhamūlameva khādanīyaṃ, taṃ ādi yesanti viggaho. <hi rend="bold">Mukhamattanidassanaṃ nibodhathā</hi>ti ettha ‘‘mayā kariyamāna’’nti seso. <hi rend="bold">Mukhamatta</hi>nti pavesadvāramattaṃ, niravasesato dassane papañcabhīrukānaṃ pubbe bhayaṃ hotīti saṅkhepato khādanīyāni dassissanti vuttaṃ hoti. Tathā dassane payojanamāha <hi rend="bold">‘‘nāmatthesu bhikkhūnaṃ pāṭavatthāyā’’</hi>ti, mūlakhādanīyādīnaṃ nāmesu ca tadatthesu ca bhikkhūnaṃ pāṭavuppādanatthanti attho.</p>

<p rend="bodytext" n="1324-5"><hi rend="paranum">1324-5</hi><hi rend="dot">.</hi> Mūlakamūlādīni upadesatoyeva veditabbāni. Na hi tāni pariyāyantarena vuccamānānipi sakkā viññātuṃ. Pariyāyantarenapi hi vuccamāne taṃ taṃ nāmaṃ ajānantānaṃ sammohoyeva siyā, tasmā tattha na kiñci vakkhāma. <hi rend="bold">Sākāna</hi>nti sūpeyyapaṇṇānaṃ. <hi rend="bold">Idhā</hi>ti imasmiṃ sikkhāpade. <hi rend="bold">Āhārattha</hi>nti āhārena kattabbapayojanaṃ, āhārakiccanti vuttaṃ hoti. ‘‘Āmisattha’’ntipi likhanti. <hi rend="bold">Pharantī</hi>ti vitthārenti.</p>

<p rend="bodytext" n="1326"><hi rend="paranum">1326</hi><hi rend="dot">.</hi><hi rend="bold">Jaraṭṭha</hi>nti <pb ed="M" n="1.0480" /> purāṇakandaṃ. Yaṃ taṃ jaraṭṭhanti sambandho. Sesānaṃ jaraṭṭhaṃ yāvakālikanti yojanā. <hi rend="bold">Sesāna</hi>nti mūlakādīni vuttāni. Yathāha ‘‘mūlakakhārakajajjharīmūlānaṃ pana jaraṭṭhānipi āmisagatikānevā’’ti (pāci. aṭṭha. 248-249).</p>

<p rend="bodytext" n="1331"><hi rend="paranum">1331</hi><hi rend="dot">.</hi><hi rend="bold">Dhoto</hi>ti nibbattitapiṭṭho.</p>

<p rend="bodytext" n="1332"><hi rend="paranum">1332</hi><hi rend="dot">.</hi> Adhoto <pb ed="V" n="1.0363" /> khīravalliyā kandoti yojanā. <hi rend="bold">Vākyapathātītā</hi>ti ‘‘asuko vā asuko vā’’ti vatvā pariyantaṃ pāpetuṃ asakkuṇeyyattā vacanapathātītā.</p>

<p rend="bodytext" n="1333"><hi rend="paranum">1333</hi><hi rend="dot">.</hi><hi rend="bold">Puṇḍarīkaṃ</hi> setaṃ. <hi rend="bold">Padumaṃ</hi> rattaṃ.</p>

<p rend="bodytext" n="1334"><hi rend="paranum">1334</hi><hi rend="dot">.</hi><hi rend="bold">Sambhavaṃ</hi> jātaṃ.</p>

<p rend="bodytext" n="1338"><hi rend="paranum">1338</hi><hi rend="dot">.</hi><hi rend="bold">Jaraṭṭhabundo</hi>ti kandassa heṭṭhā atīva pariṇataṭṭhānaṃ.</p>

<p rend="bodytext" n="1339"><hi rend="paranum">1339</hi><hi rend="dot">.</hi><hi rend="bold">Pathaviyaṃ gato</hi>ti antopathaviyaṃ gato, pathaviyaṃ nimujjitvā gatataruṇadaṇḍoti vuttaṃ hoti.</p>

<p rend="bodytext" n="1340"><hi rend="paranum">1340</hi><hi rend="dot">.</hi> Evaṃ antobhūmiyaṃ gato. ‘‘Paṇṇadaṇḍo uppalādīna’’nti padacchedo. <hi rend="bold">Sabbo</hi>ti taruṇopi pariṇatopi. Uppalādīnaṃ, padumajātiyā ca sabbo paṇṇadaṇḍo yāvakālikoti yojanā.</p>

<p rend="bodytext" n="1345"><hi rend="paranum">1345</hi><hi rend="dot">.</hi><hi rend="bold">Pattakhādanīyaṃnāmā</hi>ti pattasaṅkhātaṃ khādanīyaṃ nāma.</p>

<p rend="bodytext" n="1348"><hi rend="paranum">1348</hi><hi rend="dot">.</hi><hi rend="bold">Mūlakādīna</hi>nti ‘‘mūlakaṃ khārakañcevā’’tiādikāya gāthāya vuttamūlakādīnaṃ.</p>

<p rend="bodytext" n="1349"><hi rend="paranum">1349</hi><hi rend="dot">.</hi><hi rend="bold">Kaṇṇikā</hi>ti padumakaṇṇikā.</p>

<p rend="bodytext" n="1360"><hi rend="paranum">1360</hi><hi rend="dot">.</hi><hi rend="bold">Ketakādīna</hi>nti <pb ed="M" n="1.0481" /> ettha <hi rend="bold">ādi</hi>-saddena timbarusakaṃ gahitaṃ. <hi rend="bold">Tālaphalaṭṭhī</hi>ti taruṇaphalānaṃ aṭṭhi.</p>

<p rend="bodytext" n="1361"><hi rend="paranum">1361</hi><hi rend="dot">.</hi><hi rend="bold">‘‘Punnāgamadhukaṭṭhīnī’’</hi>ti ca <hi rend="bold">‘‘punnāgamadhukaṭṭhicā’’</hi>ti ca potthakesu ubhayathā pāṭho dissati, attho pana ekoyeva. ‘‘Selu aṭṭhī’’ti padacchedo. <hi rend="bold">Anāmise</hi>ti yāvajīvike.</p>

<p rend="bodytext" n="1363"><hi rend="paranum">1363</hi><hi rend="dot">.</hi><hi rend="bold">Dhotaṃ</hi><pb ed="V" n="1.0364" /><hi rend="bold">tālapiṭṭha</hi>nti tālaphegguṃ koṭṭetvā udake madditvā parissāvetvā kalale bhājanatalaṃ otiṇṇe pasannodakaṃ apanetvā gahitatālapiṭṭhanti vuttaṃ hoti. Tathā khīravalliyā piṭṭhanti yojanā, tatheva koṭṭetvā parissāvetvā gahitakhīravalliyā piṭṭhanti attho.</p>

<p rend="bodytext" n="1364"><hi rend="paranum">1364</hi><hi rend="dot">.</hi><hi rend="bold">Adhotaṃ</hi> vuttavipariyāyato gahetabbaṃ. ‘‘Āhāratthamasādhentaṃ, sabbaṃ taṃ yāvajīvika’’nti vacanato tesu tesu janapadesu manussānaṃ āhārakiccaṃ akarontaṃ mūlādi yāvajīvikaṃ, tadaññaṃ yāvakālikanti saṅkhepalakkhaṇaṃ kātabbanti.</p>

<p rend="centre">Vikālabhojanakathāvaṇṇanā.</p>

<p rend="bodytext" n="1369"><hi rend="paranum">1369</hi><hi rend="dot">.</hi><hi rend="bold">Bhojanaṃ sannidhiṃ katvā khādanaṃ vā</hi>ti ettha bhojanakhādanīyāni yathāvuttabhedasarūpāneva. <hi rend="bold">Sannidhiṃ katvā</hi>ti paṭiggahetvā ekarattampi atikkāmetvā, sannidahitvāti vuttaṃ hoti. Yathāha ‘‘paṭiggahetvā ekarattampi vītināmitassetaṃ adhivacana’’nti (pāci. aṭṭha. 253). Tadeva vakkhati ‘‘saya’’ntiādinā. <hi rend="bold">Khādana</hi>nti kammasādhanoyaṃ, ‘‘khajja’’nti iminā samānattho.</p>

<p rend="bodytext" n="1371"><hi rend="paranum">1371</hi><hi rend="dot">.</hi> ‘‘Sannidhiṃ <pb ed="M" n="1.0482" /> katvā’’ti ettha niddesaṃ dassetumāha <hi rend="bold">‘‘saya’’</hi>ntiādi.</p>

<p rend="bodytext" n="1372"><hi rend="paranum">1372</hi><hi rend="dot">.</hi> ‘‘Taṃ na vaṭṭatī’’ti ettha atthaṃ dassetumāha <hi rend="bold">‘‘tato’’</hi>tiādi. <hi rend="bold">Tato</hi>ti sannidhikatabhojanato. <hi rend="bold">Suddhacittenā</hi>ti savāsanasakalakilesappahānato nimmalacittena. <hi rend="bold">Tādinā</hi>ti aṭṭhasu lokadhammesu nibbikārabhāvena tādinā. Atha vā yādisā purimakā sammāsambuddhā rūpārūpaguṇehi ahesuṃ, tādisena bhagavatā.</p>

<p rend="bodytext" n="1373"><hi rend="paranum">1373</hi><hi rend="dot">.</hi> Odanādīsu pañcasu bhojanesu tāva akappiyamaṃsena sannidhivasena pācittiyañca āpattivisesañca dassetumāha <hi rend="bold">‘‘akappiyesū’’</hi>tiādi. <hi rend="bold">Pācittī</hi>ti sannidhipācittiyamāha. <hi rend="bold">Itare</hi>ti sīhādimaṃsamhi. Dukkaṭena saha pācittīti yojanā.</p>

<p rend="bodytext" n="1374"><hi rend="paranum">1374</hi><hi rend="dot">.</hi><hi rend="bold">Yāmakālikasaṅkhātaṃ paribhuñjato</hi>ti ettha ‘‘sannidhiṃ katvā’’ti adhikārato labbhati <pb ed="V" n="1.0365" />. ‘‘Dukkaṭena sahā’’ti avatvā <hi rend="bold">‘‘pācittī’’</hi>ti vuttattā sati paccaye paribhuñjatoti gahetabbaṃ. Yathāha ‘‘yāmakālikaṃ sati paccaye ajjhohārato pācittiyaṃ. Āhāratthāya ajjhohārato dukkaṭena saddhiṃ pācittiya’’nti (pāci. aṭṭha. 253).</p>

<p rend="bodytext" n="1375"><hi rend="paranum">1375</hi><hi rend="dot">.</hi> Annanti etthāpi ‘‘sannidhikata’’nti idaṃ pure viya labbhati, <hi rend="bold">‘‘pakati’’</hi>nti idaṃ ‘‘anna’’nti etassa visesanaṃ, manussamaṃsādīhi asammissaṃ nātirittakataṃ annamattanti attho. <hi rend="bold">Pācittiyadvaya</hi>nti anatirittapaccayā ca sannidhipaccayā ca dve pācittiyāni.</p>

<p rend="bodytext" n="1376"><hi rend="paranum">1376</hi><hi rend="dot">.</hi> ‘‘Dve <pb ed="M" n="1.0483" />, dvaya’’nti ubhayatthāpi ayamevattho.</p>

<p rend="bodytext" n="1377"><hi rend="paranum">1377</hi><hi rend="dot">.</hi><hi rend="bold">Sāmisena mukhena dve</hi>ti ettha ‘‘pañca bhojanāni yāmakālikaṃ sattāhakālikaṃ yāvajīvikaṃ ṭhapetvā avasesaṃ khādanīyaṃ nāmā’’ti (pāci. 254) vuttattā khādanīyāsaṅgahitena yāmakālikena ca tena sammissattā sannidhināmena mukhagataāmisamūlakena ca sannidhipācittiyāni dve hontīti attho. <hi rend="bold">Sāmisena mukhenā</hi>ti upalakkhaṇattā yathākathañci āmise missībhūte ettakā āpattiyoti daṭṭhabbaṃ. Nirāmisaṃ yāmakālikaṃ bhuñjato ekameva pācittiyanti yojanā, yena kenaci ākārena asammissaṃ yāmakālikaṃ paribhuñjato ekameva pācittiyaṃ hotīti attho.</p>

<p rend="bodytext" n="1378"><hi rend="paranum">1378</hi><hi rend="dot">.</hi><hi rend="bold">Tamevā</hi>ti sannihitameva kālikaṃ. <hi rend="bold">Tesu dvīsu vikappesū</hi>ti sāmisanirāmisavikappadvaye. <hi rend="bold">Kevalaṃ dukkaṭaṃ vaḍḍhatī</hi>ti paṭhamavikappe dvīhi pācittiyehi saddhiṃ dukkaṭaṃ, dutiyavikappe pācittiyena saddhiṃ dukkaṭaṃ hotīti vuttaṃ hoti.</p>

<p rend="bodytext" n="1379"><hi rend="paranum">1379</hi><hi rend="dot">.</hi><hi rend="bold">Suddha</hi>nti ettha ‘‘sannidhikataṃ bhojana’’nti seso. Idaṃ ‘‘pakatibhojane’’ti (pāci. aṭṭha. 253) <hi rend="bold">aṭṭhakathāyaṃ,</hi> idha ca ‘‘na doso yāmakālike’’ti yāmakālikassa visuṃ vakkhamānattā viññāyati, akappiyamaṃsayāmakālikehi amissaṃ bhojananti vuttaṃ hoti.</p>

<p rend="bodytext" n="1380"><hi rend="paranum">1380</hi><hi rend="dot">.</hi><hi rend="bold">Maṃse</hi>ti ettha ‘‘akappiye’’ti idaṃ thullaccayādivacaneneva labbhati. <hi rend="bold">Vaḍḍhatī</hi>ti pubbe vuttehi pācittiyadvayehi saddhiṃ manussamaṃse thullaccayañca sīhādimaṃse dukkaṭañca vaḍḍhati. Manussamaṃse <pb ed="V" n="1.0366" /> ca <hi rend="bold">sese</hi> sīhamaṃsādike akappiyamaṃse ca yathānukkamato <pb ed="M" n="1.0484" /> thullaccayañceva dukkaṭañcāti dvayaṃ vaḍḍhatīti yojanā.</p>

<p rend="bodytext" n="1381"><hi rend="paranum">1381</hi><hi rend="dot">.</hi><hi rend="bold">Anatirittampi</hi> bhojanaṃ vikāle paribhuñjato bhikkhuno tannimittako doso yathāvuttesu <hi rend="bold">sabbavikappesu</hi> natthīti yojanā. ‘‘Vikāla…pe… kālike’’ti yāmakālikassa visuṃ vakkhamānattā ca atirittakārāpanañca bhojaneyeva sambhavatīti <hi rend="bold">anatiritta</hi>nti ettha ‘‘nihitabhojana’’nti seso. ‘‘Anatirittapaccayā pana vikāle sabbavikappesu anāpattī’’ti (pāci. aṭṭha. 253) aṭṭhakathāvacanato <hi rend="bold">doso</hi>ti anatirittapaccayā pācittiyamāha. Teneva vakkhati <hi rend="bold">‘‘tannimittako’’</hi>ti, anatirittanimittakoti attho. <hi rend="bold">Sabbavikappesū</hi>ti ‘‘suddhaṃ vā manussamaṃsamissaṃ vā sīhādimaṃsamissaṃ vā yāmakālikamissaṃ vā’’ti sabbesu vikappesu. <hi rend="bold">‘‘Tannimittako’’</hi>ti vacaneneva vāritavikālādinimittassa dosassa sambhavaṃ dasseti.</p>

<p rend="bodytext" n="1382-3"><hi rend="paranum">1382-3</hi><hi rend="dot">.</hi><hi rend="bold">Vikālapaccayā vā</hi>ti ettha <hi rend="bold">vā</hi>-saddena ‘‘anatirittapaccayā’’ti idaṃ samuccitaṃ. <hi rend="bold">Api</hi>-saddo ‘‘yāmakālikepī’’ti yojetabbo. Sattāhakālikaṃ, yāvajīvikaṃ āhārasseva atthāya paṭiggaṇhato gahaṇe, yathāvuttassa sattāhakālikayāvajīvikabhedena <hi rend="bold">duvidhassa tu</hi> ajjhohārapayogesu nirāmise vā dukkaṭanti yojanā. <hi rend="bold">Tu</hi>-saddo eva-kārattho.</p>

<p rend="bodytext" n="1384"><hi rend="paranum">1384</hi><hi rend="dot">.</hi><hi rend="bold">Athā</hi>ti vākyārambhe nipāto. <hi rend="bold">Āmisasaṃsaṭṭhaṃ</hi> sattāhakālikaṃ, yāvajīvikaṃ vāti yojanā. <hi rend="bold">Gahetvā</hi>ti paṭiggahetvā. <hi rend="bold">Ṭhapita</hi>nti aruṇaṃ atikkāmetvā ṭhapitaṃ. <hi rend="bold">Pācittī</hi>ti sannidhipācitti.</p>

<p rend="bodytext" n="1385"><hi rend="paranum">1385</hi><hi rend="dot">.</hi><hi rend="bold">Kālo</hi>ti <pb ed="M" n="1.0485" /> aruṇuggamanādimajjhantikāvasāno kālo. <hi rend="bold">Yāmo</hi>ti majjhantikādidutiyaaruṇuggamanāvasāno. Taṃ taṃ kālaṃ kālikaṃ atikkāmayato tu dosoti yojanā. <hi rend="bold">Tu</hi>-saddo evakārattho. <hi rend="bold">Taṃ</hi> vā <hi rend="bold">kālika</hi>nti yathākkamaṃ yāvakālikaṃ yāmakālikaṃ sattāhakālikanti vuttaṃ hoti.</p>

<p rend="bodytext" n="1386"><hi rend="paranum">1386</hi><hi rend="dot">.</hi> Yāvakālikaṃ attanā sambhinnāni itarāni <hi rend="bold">tīṇi</hi> kālikāni attanoyeva sabhāvaṃ upanetīti yojanā. Sako bhāvo <hi rend="bold">sabhāvo,</hi> taṃ.</p>

<p rend="bodytext" n="1387-8"><hi rend="paranum">1387-8</hi><hi rend="dot">.</hi><hi rend="bold">Evameva</hi><pb ed="V" n="1.0367" /><hi rend="bold">viniddise</hi>ti ‘‘purimaṃ purimaṃ kālikaṃ attanā sammissaṃ pacchimaṃ pacchimaṃ attano sabhāvameva gāhāpetī’’ti katheyyāti vuttaṃ hoti.</p>

<p rend="bodytext"><hi rend="bold">Imesū</hi>tiādīsu niddhāraṇe bhummaṃ. <hi rend="bold">Antovutthaṃ hotī</hi>ti akappiyakuṭiyaṃ ṭhapetvā aruṇuṭṭhāpanena antovutthaṃ nāma hoti. <hi rend="bold">Sannidhi ca hotī</hi>ti paṭiggahetvā paṭiggahaṇaṃ avijahitvā aruṇuṭṭhāpanena sannidhi ca nāma hoti. Potthakesu <hi rend="bold">‘‘sannidhi’’</hi>nti sānunāsiko pāṭho dissati, ‘‘hotī’’ti kiriyāya sambandhattā <hi rend="bold">sannidhi</hi>-saddo paṭhamekavacanantoti anunāsiko āgamasandhijoti veditabbo. <hi rend="bold">Ubhayampī</hi>ti yathāvuttaṃ antovutthaṃ, sannidhi cāti ubhayampi. <hi rend="bold">Na hotevā</hi>ti purimakālikadvayena amissaṃ na hoteva.</p>

<p rend="bodytext" n="1389"><hi rend="paranum">1389</hi><hi rend="dot">.</hi> Kappiyakuṭināmena akataṃ, asammataṃ, apariggahaṃ, pākārādīhi parikkhittaṃ senāsanaṃ <hi rend="bold">akappiyakuṭi nāmā</hi>ti saṅkhepato gahetabbaṃ. <hi rend="bold">Antadvayenā</hi>ti sattāhakālikayāvajīvikena, sahatthe karaṇavacanaṃ. <hi rend="bold">‘‘Missita’’</hi>nti seso. <hi rend="bold">Gahita</hi>nti paṭiggahitaṃ. <hi rend="bold">Taṃ pubbaṃ dvaya</hi>nti yāvakālikayāmakālikadvayaṃ. Purimakālikadvaye yaṃ kiñci tadahupaṭiggahitampi <pb ed="M" n="1.0486" /> akappiyakuṭiyāyeva ṭhapetvā aruṇaṃ uṭṭhāpitena pacchimakālikadvaye yena kenaci sammissaṃ antovutthaṃ nāma hotīti vuttaṃ hoti.</p>

<p rend="bodytext" n="1390"><hi rend="paranum">1390</hi><hi rend="dot">.</hi> Antovutthena pacchimakālikadvayena saṃsaṭṭhaṃ yadidaṃ purimakālikadvayaṃ, ayaṃ mukhasannidhi nāma hotīti <hi rend="bold">aṭṭhakathāyaṃ</hi> (mahāva. aṭṭha. 295 atthato samānaṃ) vuttaṃ. Mahāpaccariyaṃ pana antovutthaṃ hoti, na kappati iti daḷhaṃ katvā vuttanti yojanā.</p>

<p rend="bodytext">Tattha <hi rend="bold">‘‘mukhasannidhī’’</hi>ti ca <hi rend="bold">‘‘antovuttha’’</hi>nti ca nāmamattameva nānākaraṇaṃ, soyevatthoti ubhinnaṃ aṭṭhakathāvacanānaṃ anatthantaratā veditabbā. Tathā hi <hi rend="bold">mukha</hi>-saddo <hi rend="bold">anto</hi>-saddapariyāyo, <hi rend="bold">sannidhi</hi>-saddo parivuttha-saddapariyāyo. Mukhe sannidhi mukhasannidhīti kammasādhanaṃ. Bahi sannidhinivattanatthaṃ aṭṭhakathāsu <hi rend="bold">mukha</hi>-ggahaṇaṃ, <hi rend="bold">anto</hi>-gahaṇañca kataṃ. <hi rend="bold">Bahī</hi>ti ca paṭiggahetvā akappiyakuṭiyā bahi yattha katthaci parivutthaṃ pacchimakālikadvayaṃ purimena kālikadvayena saṃsaṭṭhaṃ adhippetaṃ. Mukhasannidhiantovutthapadānaṃ anatthantarabhāvo <hi rend="bold">samantapāsādikāyaṃ</hi> vutto.</p>

<p rend="bodytext">Yathāha <pb ed="V" n="1.0368" /> ‘‘sāmaṇero bhikkhussa taṇḍulādikaṃ āmisaṃ āharitvā kappiyakuṭiyaṃ nikkhipitvā punadivase pacitvā deti, antovutthaṃ na hoti. Tattha akappiyakuṭiyaṃ nikkhittasappiādīsu yaṃ kiñci pakkhipitvā deti, mukhasannidhi nāma hoti. Mahāpaccariyaṃ pana ‘antovutthaṃ hotī’ti vuttaṃ, tattha nāmamattameva nānākaraṇa’’nti (mahāva. aṭṭha. 295). <hi rend="bold">Nissandehe</hi> pana aññathā vutto viya viññāyati, tatthapi ayameva nayo veditabbo.</p>

<p rend="bodytext" n="1391"><hi rend="paranum">1391</hi><hi rend="dot">.</hi><hi rend="bold">Na</hi><pb ed="M" n="1.0487" /><hi rend="bold">doso</hi>ti sannidhidoso na hoti. <hi rend="bold">Nidahitvā</hi>ti paṭiggahetvā paṭiggahaṇaṃ avijahitvā sakasakakālabbhantareyeva nidahitvā. Ettha ca heṭṭhimantato sannidhiṃ dassetuṃ ‘‘pattaṃ dhovitvā puna tattha acchodakaṃ vā āsiñcitvā aṅguliyā vā ghaṃsitvā nisnehabhāvo jānitabbo’’ti (pāci. aṭṭha. 253) <hi rend="bold">aṭṭhakathāyaṃ</hi> vuttaṃ. Etena nirapekkhena paṭiggahaṇaṃ avissajjetvāva sayaṃ vā aññena vā tucchaṃ katvāna sammā dhovitvā niṭṭhāpite patte laggampi avijahitapaṭiggahitameva hotīti tattha āpatti vuttāti <hi rend="bold">gaṇṭhipadesu</hi> vuttaṃ. Etena nirapekkhena paṭiggahaṇe vissaṭṭhe tādisepi patte doso natthīti siddhaṃ.</p>

<p rend="centre">Sannidhikathāvaṇṇanā.</p>

<p rend="bodytext" n="1393"><hi rend="paranum">1393</hi><hi rend="dot">.</hi><hi rend="bold">Paṇītāni bhojanānī</hi>ti <hi rend="bold">pāḷiyaṃ</hi> ‘‘seyyathidaṃ? Sappi navanītaṃ telaṃ madhu phāṇitaṃ maccho maṃsaṃ khīraṃ dadhī’’ti (pāci. 259) uddisitvā –</p>

<p rend="indent">‘‘Sappi nāma gosappi vā ajikāsappi vā mahiṃsasappi vā, yesaṃ maṃsaṃ kappati, tesaṃ sappi. Navanītaṃ nāma tesaññeva navanītaṃ. Telaṃ nāma tilatelaṃ sāsapatelaṃ madhukatelaṃ eraṇḍakatelaṃ vasātelaṃ. Madhu nāma makkhikāmadhu. Phāṇitaṃ nāma ucchumhā nibbattaṃ. Maccho nāma odako vuccati. Maṃsaṃ nāma yesaṃ maṃsaṃ kappati, tesaṃ maṃsaṃ. Khīraṃ nāma gokhīraṃ vā ajikākhīraṃ vā mahiṃsakhīraṃ vā, yesaṃ maṃsaṃ kappati, tesaṃ khīraṃ. Dadhi nāma tesaññeva dadhī’’ti (pāci. 260) –</p>

<p rend="unindented">Niddiṭṭhāni nava paṇītabhojanānīti attho. <hi rend="bold">Agilāno</hi>ti ‘‘agilāno nāma yassa vinā paṇītabhojanāni <pb ed="V" n="1.0369" /> phāsu <pb ed="M" n="1.0488" /> hotī’’ti (pāci. 260) vutto. <hi rend="bold">Agilāno</hi>ti ettha ‘‘hutvā’’ti seso.</p>

<p rend="bodytext" n="1394"><hi rend="paranum">1394</hi><hi rend="dot">.</hi><hi rend="bold">Sappinā dehī</hi>tiādi viññāpanappakāro. <hi rend="bold">Sappibhatta</hi>nti ettha kiñcāpi sappisaṃsaṭṭhaṃ bhattaṃ, sappi ca bhattañca sappibhattanti viññāyati, <hi rend="bold">aṭṭhakathāsu</hi> pana ‘‘sālibhattaṃ viya sappibhattaṃ nāma natthī’’ti (pāci. aṭṭha. 259) kāraṇaṃ vatvā dukkaṭasseva daḷhataraṃ katvā vuttattā na sakkā aññaṃ vattuṃ. <hi rend="bold">Aṭṭhakathācariyā</hi> eva hi īdisesu ṭhānesu pamāṇaṃ.</p>

<p rend="bodytext" n="1395"><hi rend="paranum">1395</hi><hi rend="dot">.</hi><hi rend="bold">Pācitti pariyāputā</hi>ti ‘‘ajjhohāre ajjhohāre āpatti pācittiyassā’’ti (pāci. 260) evaṃ ajjhohāragaṇanāya pācitti vuttā.</p>

<p rend="bodytext" n="1396"><hi rend="paranum">1396</hi><hi rend="dot">.</hi><hi rend="bold">Suddhānī</hi>ti annena amissāni. <hi rend="bold">Sekhiyesū</hi>ti sikkhākaraṇīye vuttanti attho.</p>

<p rend="bodytext" n="1397"><hi rend="paranum">1397</hi><hi rend="dot">.</hi> Yasmā suddhānaṃ paṇītabhojanānaṃ viññāpetvā paribhuñjanaṃ dukkaṭavisayaṃ, <hi rend="bold">tasmā. Sattadhaññamaya</hi>nti sāliādīnaṃ sattannaṃ dhaññānaṃ aññatarassa vikārabhūtaṃ.</p>

<p rend="bodytext" n="1398"><hi rend="paranum">1398</hi><hi rend="dot">.</hi> Sace dadātīti yojanā. <hi rend="bold">Visaṅketa</hi>nti anāpatti hotīti vuttaṃ hoti.</p>

<p rend="bodytext" n="1399"><hi rend="paranum">1399</hi><hi rend="dot">.</hi> Deti ceti sambandho. <hi rend="bold">Aññatarenā</hi>ti sahatthe karaṇavacanaṃ. ‘‘Bhatta’’nti adhikārato labbhati. <hi rend="bold">Assa</hi> bhikkhussa. <hi rend="bold">Visaṅketa</hi>nti aññaṃ yācitassa aññassa dinnattā saṅketassa virādhanena anāpattīti vuttaṃ hoti.</p>

<p rend="bodytext" n="1400"><hi rend="paranum">1400</hi><hi rend="dot">.</hi><hi rend="bold">Yena yena hī</hi>ti etthāpi tatheva karaṇavacanaṃ. <hi rend="bold">‘‘Viññatta’’</hi>nti idaṃ adhikatassa ‘‘bhatta’’nti etassa visesanaṃ. <hi rend="bold">Yena</hi><pb ed="M" n="1.0489" /><hi rend="bold">yenā</hi>ti aniyamena paṇītena. Tena sappiādi visuṃ visuṃ gahitameva, sappiādīnaṃ gosappiādibhedo ca saṅgahito. <hi rend="bold">Tasmiṃ laddhepī</hi>ti yāciteyeva laddhe sati. Tassa tassa mūlepi laddheti vicchāvasena yojanā.</p>

<p rend="bodytext">Kiṃ vuttaṃ hoti? ‘‘Sappinā bhattaṃ dehī’’ti sāmaññena viññāpentassa tameva vā ‘‘iminā <pb ed="V" n="1.0370" /> sappiṃ katvā gaṇhathā’’ti navanītādīsu aññataraṃ vā dhenuṃ vā mūlaṃ vā deti ce, ‘‘gosappinā bhattaṃ dehī’’ti visesayuttaṃ katvā viññāpentassa tameva vā gonavanītādīni vā gāviṃ vā ‘‘idaṃ datvā sappiṃ gaṇhathā’’ti mūlaṃ vā sace deti, visaṅketaṃ na hoti, yathāvatthukameva āpattiṃ āpajjatīti vuttaṃ hoti.</p>

<p rend="bodytext"><hi rend="bold">Na aññathā</hi>ti sappiṃ yācitavato ‘‘imaṃ gahetvā sappiṃ katvā gaṇhathā’’ti avatvā ‘‘sappi natthi, idaṃ gaṇhathā’’ti vatvā vā tuṇhībhūtena vā navanītādīsu kismiñci dinne visesaviññāpakassa tadaññadānepi visaṅketameva hotīti attho. Pāḷiyā anāgatepi dinne visaṅketameva hoti. ‘‘Sace pana aññaṃ pāḷiyā āgataṃ vā anāgataṃ vā deti, visaṅketa’’nti (pāci. aṭṭha. 259) <hi rend="bold">aṭṭhakathāyaṃ</hi> vuttaṃ.</p>

<p rend="bodytext" n="1401"><hi rend="paranum">1401</hi><hi rend="dot">.</hi><hi rend="bold">Pāḷiya</hi>nti pubbe dassitaṃ ‘‘sappi nāma gosappī’’tiādiṃ niddesapāḷimāha. Yathāha ‘‘pāḷiyaṃ āgatanavanītādīni ṭhapetvā’’tiādi (pāci. aṭṭha. 259). <hi rend="bold">Aññehi</hi> navanītādīhi. Sahatthe karaṇavacanaṃ.</p>

<p rend="bodytext" n="1402"><hi rend="paranum">1402</hi><hi rend="dot">.</hi><hi rend="bold">‘‘Viññāpetvā’’</hi>ti imassa kammabhūtaṃ ‘‘bhatta’’nti adhikataṃ. Gāthābandhavasena <hi rend="bold">vā</hi>-saddassa rasso kato. Ekato vāti yojanā, ‘‘nānato’’tipi gahitameva, ekaṭṭhānato vā nānaṭṭhānato vāti vuttaṃ hoti. Yathāha <pb ed="M" n="1.0490" /> ‘‘sace pana sabbehipi sappiādīhi ekaṭṭhāne vā nānaṭṭhāne vā viññāpetvā’’tiādi (pāci. aṭṭha. 259). Teneva <hi rend="bold">bhuñjatī</hi>ti ettha parikappasūcakaṃ ‘‘ce’’ti idañca avakaṃsasandassanatthaṃ ‘‘kusaggena ekabindumpī’’ti idañca ajjhāharitabbaṃ. <hi rend="bold">Matā</hi>ti <hi rend="bold">aṭṭhakathāyaṃ</hi> (pāci. aṭṭha. 259) vuttaṃ sandhāyāha. Ekato vā nānato vā ṭhānā bhattaṃ viññāpetvā ekarasaṃ katvā antamaso kusaggena ekabindumpi bhuñjati ce, nava pācittiyo matāti yojanā.</p>

<p rend="bodytext" n="1403"><hi rend="paranum">1403</hi><hi rend="dot">.</hi> Akappiyena sappinā dehīti vuttepīti yojanā, sahatthe karaṇavacanaṃ. ‘‘Bhatta’’nti adhikataṃ. ‘‘Yesaṃ maṃsaṃ kappati, tesaṃ sappī’’ti (pāci. 260) vuttappakārassa vipariyāyato <hi rend="bold">akappiyaṃ</hi> daṭṭhabbaṃ. <hi rend="bold">Tena ce detī</hi>ti yadi tena yācitena teneva akappiyena saddhiṃ odanaṃ detīti.</p>

<p rend="bodytext" n="1404"><hi rend="paranum">1404</hi><hi rend="dot">.</hi><hi rend="bold">Tathāsaññissā</hi>ti <pb ed="V" n="1.0371" /> tathāsaññino, gilānomhītisaññinoti attho. Yathāha ‘‘gilāno gilānasaññī, anāpattī’’ti (pāci. 261).</p>

<p rend="bodytext" n="1405"><hi rend="paranum">1405</hi><hi rend="dot">.</hi> Gilānakāle viññattaṃ agilānassa bhuñjato anāpatti pakāsitāti yojanā. Evamitarehipi dvīhi padehi yojetabbaṃ. Yathāha ‘‘anāpatti gilāno hutvā viññāpetvā agilāno bhuñjatī’’tiādi (pāci. 262). <hi rend="bold">Ñātakādīna</hi>nti ettha ‘‘āyatta’’nti seso. <hi rend="bold">Ādi</hi>-saddena ‘‘pavāritānaṃ aññassatthāya attano dhanena ummattakassa ādikammikassā’’ti idaṃ saṅgaṇhātīti.</p>

<p rend="bodytext" n="1406"><hi rend="paranum">1406</hi><hi rend="dot">.</hi> Cattāri samuṭṭhānāni dassetumāha <hi rend="bold">‘‘kāyato’’</hi>tiādi.</p>

<p rend="centre">Paṇītabhojanakathāvaṇṇanā.</p>

<p rend="bodytext" n="1407"><hi rend="paranum">1407</hi><hi rend="dot">.</hi><hi rend="bold">‘‘Adinna’’</hi>nti <pb ed="M" n="1.0491" /> iminā <hi rend="bold">adinnādānasikkhāpade</hi> (pārā. 91 ādayo) viya parapariggahitaṃ avatvā appaṭiggahitameva vattabbaṃ. Yathāha ‘‘adinnaṃ nāma appaṭiggahitakaṃ vuccatī’’ti (pāci. 266). <hi rend="bold">Mukhadvāra</hi>nti mukhe dvāraṃ <hi rend="bold">mukhadvāraṃ,</hi> galanāḷikā, iminā pana vacanena yaṃ kiñci ajjhoharaṇīyaṃ, taṃ mukhena vā pavisatu nāsikāya vā, galabilaṃ paviṭṭhameva āpattikaranti dīpeti. <hi rend="bold">Āhāra</hi>nti udakadantaponehi aññaṃ ajjhoharitabbaṃ yaṃ kiñci yāvakālikādiṃ. Yathāha ‘‘āhāro nāma udakadantaponaṃ ṭhapetvā yaṃ kiñci ajjhoharaṇīya’’nti (pāci. 266).</p>

<p rend="bodytext"><hi rend="bold">Āhareyyā</hi>ti mukhadvāraṃ paveseyya, iminā paragalaṃ akatvā mukhena paṭiggahitaggahaṇepi natthi dosoti sūcitaṃ. Tenevāha <hi rend="bold">‘‘dantaponodakaṃ hitvā’’</hi>ti. Teneva vuttaṃ <hi rend="bold">gaṇṭhipade</hi> ‘‘bhagavato dantakaṭṭhassa mukhadvāraṭhapane anāpattivacaneneva yaṃ kiñci vatthuṃ paragalaṃ akatvā mukhe ṭhapane anāpattibhāvo vutto’’ti. Udakañhi yathāsukhaṃ pātuṃ, dantakaṭṭhañca dantaponaparibhogena paribhuñjituṃ vaṭṭati, tassa pana rasaṃ gilituṃ na vaṭṭati. Sacepi dantakaṭṭharaso ajānantassa anto pavisati, pācittiyameva. Dante punanti nimmale karonti etenāti <hi rend="bold">dantaponaṃ</hi>.</p>

<p rend="bodytext" n="1408-9"><hi rend="paranum">1408-9</hi><hi rend="dot">.</hi> Byatirekamukhena <pb ed="V" n="1.0372" /> adinnalakkhaṇaṃ, padabhājane ca vuttanayena paṭhamaṃ dinnalakkhaṇaṃ dassento āha <hi rend="bold">‘‘hatthapāso’’</hi>tiādi. <hi rend="bold">Hatthapāso</hi>ti pavāraṇasikkhāpade –</p>

<p rend="gatha1">‘‘Gaṇhato pacchimaṃ aṅgaṃ, dadato purimaṃ pana;</p>

<p rend="gathalast">Ubhinnaṃ aḍḍhateyyaṃ ce, vinā hatthaṃ pasārita’’nti. (vi. vi. 1275) –</p>

<p rend="unindented">Vuttalakkhaṇo <pb ed="M" n="1.0492" /> hatthapāso. <hi rend="bold">Abhinīhāro</hi>ti tattheva vuttanayena abhimukhaṃ katvā haraṇañca. <hi rend="bold">Majjhimuccāraṇakkhamo</hi>ti paṭiggahetabbabhārassa ukkaṭṭhaparicchedena thāmamajjhimena purisena ukkhipanārahatā. Bhāvappadhānoyaṃ niddeso. Avakaṃso pana ‘‘antamaso rathareṇumattampī’’ti (pāci. aṭṭha. 269) <hi rend="bold">aṭṭhakathā</hi>vacanato veditabbo. <hi rend="bold">Uccāraṇaṃ</hi> ukkhipanaṃ. <hi rend="bold">‘‘Amanusso’’</hi>ti iminā tadaññasattasāmaññena tiracchānagatāpi veditabbā. ‘‘Pakkhī vā’’tiādivakkhamānena vā veditabbā. <hi rend="bold">Kāyādinā</hi>ti kāyakāyapaṭibaddhanissaggiyānaṃ aññatarena. Tenevāha <hi rend="bold">‘‘tidhā’’</hi>ti.</p>

<p rend="bodytext"><hi rend="bold">Dvidhā</hi>ti kāyena vā kāyapaṭibaddhena vā. <hi rend="bold">Pañcaṅgasaṃyoge</hi>ti ettha ‘‘hatthapāso’’ti paṭhamaṅgaṃ, ‘‘abhinīhāro’’ti dutiyaṃ, ‘‘majjhimuccāraṇakkhamo’’ti tatiyaṃ, ‘‘manusso…pe… tidhā’’ti catutthaṃ, ‘‘paṭiggaṇhāti…pe… dvidhā’’ti pañcamanti imāni pañca aṅgāni, pañcannaṃ aṅgānaṃ saṃyogo samāgamo sannipāto pañcaṅgasaṃyogo, tasmiṃ. <hi rend="bold">Gahaṇa</hi>nti paṭiggahaṇaṃ. <hi rend="bold">Tassa</hi> bhikkhuno. <hi rend="bold">Rūhati</hi> sampajjati.</p>

<p rend="bodytext" n="1410-12"><hi rend="paranum">1410-12</hi><hi rend="dot">.</hi><hi rend="bold">Itaro</hi>ti paṭiggāhako. <hi rend="bold">Tassa</hi> aṅgassa. Na gacchatīti <hi rend="bold">nago, ‘‘nago’’</hi>ti rukkhopi pabbatopi vuccati. <hi rend="bold">Evarūpe</hi>ti īdise uccanīcaṭṭhāne.</p>

<p rend="bodytext" n="1413"><hi rend="paranum">1413</hi><hi rend="dot">.</hi><hi rend="bold">Soṇḍāyā</hi>ti hatthena.</p>

<p rend="bodytext" n="1415-6"><hi rend="paranum">1415-6</hi><hi rend="dot">.</hi><hi rend="bold">Īsakaṃ onatvā</hi> thokaṃ nāmetvā tena bhikkhunā taṃ heṭṭhimaṃ bhājanaṃ ekadesenāpi paṭicchitabbanti yojanā.</p>

<p rend="bodytext" n="1417"><hi rend="paranum">1417</hi><hi rend="dot">.</hi><hi rend="bold">Ugghāṭetvā</hi><pb ed="V" n="1.0373" /> uccāretvā, bhājanāni visuṃ visuṃ oropetvāti vuttaṃ hoti.</p>

<p rend="bodytext" n="1418"><hi rend="paranum">1418</hi><hi rend="dot">.</hi><hi rend="bold">Kājabhatta</hi>nti <pb ed="M" n="1.0493" /> bhattakājaṃ, bhattabharitaṃ piṭakanti vuttaṃ hoti. <hi rend="bold">Onatvā detī</hi>ti sayaṃ onamitvā byābhaṅgiṃ deti.</p>

<p rend="bodytext" n="1419"><hi rend="paranum">1419</hi><hi rend="dot">.</hi><hi rend="bold">‘‘Tiṃsahattho’’</hi>ti idaṃ tiṃsaratanamatto ce hoti, ‘‘dūra’’nti na parisaṅkitabboti dassanatthamāha. <hi rend="bold">Gahitekasmi</hi>nti ubhayakoṭīsu ṭhapite dve ghaṭe paṭiggahāpetuṃ hatthapāse ṭhitena dāyakena diyyamānaṃ tiṃsahatthaveṇuṃ paṭiggaṇhantena yena kenaci kāyappadesena vā kāyapaṭibaddhena vā ‘‘imaṃ gaṇhāmī’’ti ābhogaṃ katvā mañcādīsu yattha katthaci phusitvā paṭiggahiteti vuttaṃ hoti. <hi rend="bold">Taṃ sabba</hi>nti tesu dvīsu ghaṭesu pakkhittaṃ sabbameva. <hi rend="bold">Gahitamevā</hi>ti paṭiggahitameva hoti, dāyakassa hatthapāsabbhantare gatattā idaṃ tassa kāyapaṭibaddhanti ‘‘dūra’’nti saṅkā na kātabbāti <hi rend="bold">eva</hi>kārena dīpeti. ‘‘Dvīsu ghaṭesu bhūmiyaṃ ṭhapitesupi tattha bandhanaveḷuyaṃ paṭiggaṇhanamatteneva paṭiggahitaṃ hotī’’ti <hi rend="bold">gaṇṭhipade</hi> vuttaṃ.</p>

<p rend="bodytext" n="1420-24"><hi rend="paranum">1420-24</hi><hi rend="dot">.</hi><hi rend="bold">‘‘Kaṭasārake’’</hi>ti iminā doṇiphalakādayo upalakkhitā. <hi rend="bold">‘‘Nisīdatī’’</hi>ti idaṃ ‘‘tiṭṭhatī’’tiādīnaṃ upalakkhaṇaṃ. <hi rend="bold">Mañcādīni phusitvā</hi>ti ettha ‘‘aṅguliyāpī’’ti seso. Yathāha ‘‘paṭiggahaṇasaññāya mañcādīni aṅguliyāpi phusitvā ṭhitena vā nisinnena vā nipannena vā’’tiādi (pāci. aṭṭha. 265). <hi rend="bold">Pattesū</hi>ti tathā ṭhapitesu sabbesu pattesuyeva. <hi rend="bold">Yañca dīyatī</hi>ti ettha ‘‘tathā ṭhitenā’’ti sāmatthiyā labbhati.</p>

<p rend="bodytext">Mañcādīsu aṅguliādinā yena kenaci phuṭṭhamattepi paṭiggahaṇassa ruhaṇabhāvaṃ dassetvā idāni tadārohaṇenāpi sijjhatīti dassetumāha <hi rend="bold">‘‘paṭiggahessāmī’’</hi>tiādi. Sace pana <pb ed="M" n="1.0494" /> paṭiggahessāmicceva mañcādīni āruhitvā nisīdati, dāyakopi hatthapāse ṭhatvāna deti ce, taṃ sabbaṃ gahitaṃ hotīti yojanā.</p>

<p rend="bodytext">Kucchiyā kucchiṃ āhacca ye pattā bhūmiyaṃ ṭhitā, tesu <hi rend="bold">yaṃ yaṃ</hi> pattaṃ aṅguliyāpi vā sūciyāpi vā phusitvā nisinno, tattha tattheva dīyamānampi paṭiggaṇhāti, vaṭṭatīti yojanā.</p>

<p rend="bodytext" n="1425"><hi rend="paranum">1425</hi><hi rend="dot">.</hi> Kaṭasārādayo <pb ed="V" n="1.0374" /> sace mahantā, paṭiggahaṇaṃ na ruheyyāti vikappo siyāti tannivattanatthamāha <hi rend="bold">‘‘kaṭasārake’’</hi>tiādi. <hi rend="bold">‘‘Mahantasmi’’</hi>nti iminā kaṭasārakassa puna vacane hetumāha. <hi rend="bold">Hatthattharaṃ</hi> nāma hatthipiṭṭhe attharitabbaṃ attharaṇaṃ. <hi rend="bold">Ādi</hi>-saddena assatthararathattharādiṃ saṅgaṇhāti. Ṭhitapattesu diyyamānaṃ gaṇhato paṭiggahaṇaruhaṇahetuṃ dasseti <hi rend="bold">‘‘hatthapāsasmiṃ vijjamāne tū’’</hi>ti. <hi rend="bold">Tu</hi>-saddo vuttavisesameva joteti.</p>

<p rend="bodytext" n="1426"><hi rend="paranum">1426</hi><hi rend="dot">.</hi><hi rend="bold">Tatthajātakapaṇṇesū</hi>ti rukkheyeva ṭhitesu paṇṇesu. <hi rend="bold">Gahetu</hi>nti paṭiggahetuṃ. <hi rend="bold">‘‘Na panetānī’’</hi>tiādi yena hetunā na vaṭṭati, tassa dassanaṃ. <hi rend="bold">Hi</hi>-saddo pasiddhiṃ sūceti.</p>

<p rend="bodytext" n="1427"><hi rend="paranum">1427</hi><hi rend="dot">.</hi> Thāmamajjhimena purisena ukkhipituṃ asakkuṇeyyaṃ <hi rend="bold">asaṃhāriyaṃ. Tādise</hi>ti tathārūpe, asaṃhāriyeti vuttaṃ hoti. <hi rend="bold">Khāṇubaddhe</hi>ti bhūmiyaṃ nikhātakhāṇuke baddhe.</p>

<p rend="bodytext" n="1428"><hi rend="paranum">1428</hi><hi rend="dot">.</hi><hi rend="bold">Tintiṇikā</hi>ti ciñcā. <hi rend="bold">Ādi</hi>-saddena tathā khuddakānaṃ kadambapupphapaṇṇādīnaṃ gahaṇaṃ. ‘‘Tintiṇikādipaṇṇesū’’ti vacanato sākhāsu paṭiggahaṇaṃ ruhatīti daṭṭhabbaṃ. Bhūmiyaṃ patthaṭesūti yojetabbaṃ. Yathāha ‘‘bhūmiyaṃ atthatesu sukhumesu tintiṇikādipaṇṇesupi paṭiggahaṇaṃ na ruhatī’’ti (pāci. aṭṭha. 265).</p>

<p rend="bodytext" n="1429"><hi rend="paranum">1429</hi><hi rend="dot">.</hi><hi rend="bold">Parivesako</hi>ti <pb ed="M" n="1.0495" /> dāyako.</p>

<p rend="bodytext" n="1430"><hi rend="paranum">1430</hi><hi rend="dot">.</hi> Asesato puñchitvāti yojanā.</p>

<p rend="bodytext" n="1431"><hi rend="paranum">1431</hi><hi rend="dot">.</hi><hi rend="bold">Paṭiggahetvāvā</hi>ti pattaṃ paṭiggahetvāva. Bhikkhā gahetabbāti sambandho.</p>

<p rend="bodytext" n="1432"><hi rend="paranum">1432</hi><hi rend="dot">.</hi><hi rend="bold">Apaṭiggahite</hi>ti ettha ‘‘patte’’ti seso. Taṃ pacchā paṭiggahetvā paribhuñjato anāpattīti yojanā.</p>

<p rend="bodytext" n="1433"><hi rend="paranum">1433</hi><hi rend="dot">.</hi><hi rend="bold">Anādiyitvā</hi>ti aggahetvā, tasmiṃ vacane ādaraṃ akatvāti vuttaṃ hoti.</p>

<p rend="bodytext" n="1435"><hi rend="paranum">1435</hi><hi rend="dot">.</hi><hi rend="bold">Aññassa</hi><pb ed="V" n="1.0375" /> anupasampannassa.</p>

<p rend="bodytext" n="1436"><hi rend="paranum">1436</hi><hi rend="dot">.</hi> Pubbābhogassa anurūpavasena <hi rend="bold">‘‘sāmaṇerassa taṃ datvā…pe… pana vaṭṭatī’’</hi>ti vuttaṃ. Yasmā pana taṃ ‘‘aññassa dassāmī’’ti cittuppādamattena parasantakaṃ nāma na hoti, tasmā tassa adatvāpi paṭiggahetvā paribhuñjituṃ vaṭṭati.</p>

<p rend="bodytext" n="1437-9"><hi rend="paranum">1437-9</hi><hi rend="dot">.</hi><hi rend="bold">Bhikkhuno</hi>ti aññassa bhikkhussa. <hi rend="bold">Bhattassā</hi>ti kañjikādidravamissabhattamāha. <hi rend="bold">Uplavatī</hi>ti upari plavati. <hi rend="bold">Kañjika</hi>nti āranālaṃ, imassa upalakkhaṇattā khīratakkādidravaṃ saṅgahitaṃ. <hi rend="bold">Pavāhetvā</hi>ti matthakato palāpetvā. <hi rend="bold">Anto paviṭṭhaṃ sace ta</hi>nti taṃ rajaṃ yadi bhattassa anto paviṭṭhaṃ hoti. <hi rend="bold">Paṭiggahetabba</hi>nti anupasampanne asati hatthato amocenteneva yattha anupasampanno atthi, taṃ tattha netvā paṭiggahetabbaṃ.</p>

<p rend="bodytext" n="1440"><hi rend="paranum">1440</hi><hi rend="dot">.</hi><hi rend="bold">Apanīyāvā</hi>ti ettha ‘‘thūla’’nti idaṃ ‘‘sukhumaṃ ce’’ti vakkhamānavipariyāyato labbhati. Sabhattaṃ apanīyāti <pb ed="M" n="1.0496" /> sambandho. Yathāha ‘‘uparibhattena saddhiṃ apanetabbaṃ, paṭiggahetvā vā bhuñjitabba’’nti (pāci. aṭṭha. 265).</p>

<p rend="bodytext" n="1441"><hi rend="paranum">1441</hi><hi rend="dot">.</hi><hi rend="bold">Thevo</hi>ti bindu. <hi rend="bold">Thevo…pe… vaṭṭatī</hi>ti ettha yathā paṭhamataraṃ patitatheve doso natthi, tathā ākiritvā apanentānaṃ pacchā patitathevepi abhihaṭattā nevatthi doso.</p>

<p rend="bodytext" n="1442-4"><hi rend="paranum">1442-4</hi><hi rend="dot">.</hi><hi rend="bold">Carukenā</hi>ti khuddakaukkhaliyā. <hi rend="bold">Tato</hi> carukato. <hi rend="bold">Masī</hi>ti jallikāādikā bhasmā. <hi rend="bold">Bhājane</hi>ti bhājanapattādibhājane. <hi rend="bold">Tassa cā</hi>ti tassa masiādino ca.</p>

<p rend="bodytext">Anantarassa bhikkhussa dīyamānaṃ yaṃ pattato uppatitvā itarassa bhikkhuno patte sace patati, taṃ paṭiggahitameva hoti, tasmā vaṭṭatevāti yojanā. <hi rend="bold">‘‘Dīyamāna’’</hi>nti ettha ‘‘bhattādikaṃ yaṃ kiñcī’’ti pakaraṇato labbhati. <hi rend="bold">Vaṭṭatevā ya</hi>nti ettha ‘‘vaṭṭateva aya’’nti padacchedo na kātabbo ‘‘aya’’nti iminā sambandhanīyassa abhāvato. Tasmā <hi rend="bold">va</hi>-kāro gāthāchandavasena dīghaṃ katvā vuttoti veditabbo.</p>

<p rend="bodytext" n="1445-6"><hi rend="paranum">1445-6</hi><hi rend="dot">.</hi><hi rend="bold">Pāyāsassā</hi>ti <pb ed="V" n="1.0376" /> ettha pūraṇayoge sāmivacanaṃ, pāyāsenāti vuttaṃ hoti. <hi rend="bold">Uṇhato</hi>ti uṇhattā. <hi rend="bold">Na sakkatī</hi>ti na sakkoti. <hi rend="bold">Mukhavaṭṭiyaṃ vaṭṭatī</hi>ti mukhavaṭṭiṃ ukkhipitvā hatthe phusāpite gaṇhituṃ vaṭṭati. Tathā mukhavaṭṭiyā gahetuṃ na sakkā ce, ādhārakenapi gahetabboti yojanā.</p>

<p rend="bodytext" n="1447-8"><hi rend="paranum">1447-8</hi><hi rend="dot">.</hi> Āhariyamānaṃ vā neva jānāti, dīyamānaṃ vā na jānātīti yojanā. Gāthābandhavasena <hi rend="bold">‘‘jānatī’’</hi>ti rasso kato. <hi rend="bold">Ābhoga</hi>nti ‘‘gaṇhāmī’’ti ābhogaṃ. Yathāha <pb ed="M" n="1.0497" /><hi rend="bold">mahāpaccariyaṃ</hi> ‘‘ābhogamattameva hi ettha pamāṇa’’nti (pāci. aṭṭha. 265). ‘‘Kāyena vā kāyapaṭibaddhena vā paṭiggaṇhātī’’ti (pāci. aṭṭha. 265) vuttattā pattaṃ gahetvā nisinnattā ‘‘kāyapaṭibaddhena gaṇhissāmī’’ti ābhogaṃ katvātipi yujjateva.</p>

<p rend="bodytext" n="1449"><hi rend="paranum">1449</hi><hi rend="dot">.</hi><hi rend="bold">‘‘Hatthena muñcitvā’’</hi>ti idaṃ <hi rend="bold">‘‘ādhārakampi vā’’</hi>ti imināpi yojetabbaṃ. <hi rend="bold">‘‘Pādena pelletvā’’</hi>ti iminā pana <hi rend="bold">‘‘ādhāraka’’</hi>nti idameva yojetabbaṃ. Yathāha ‘‘hatthena ādhārakaṃ muñcitvā pādena pelletvā niddāyatī’’ti (pāci. aṭṭha. 265). <hi rend="bold">Pelletvā</hi>ti pīḷetvā, akkamitvāti vuttaṃ hoti.</p>

<p rend="bodytext" n="1450"><hi rend="paranum">1450</hi><hi rend="dot">.</hi> Kami-dhātussa majjhe ‘‘akka’’iti padacchedo yatihīnadosoti.</p>

<p rend="gatha1">‘‘Siloke niyataṭṭhānaṃ, padacchedaṃ yatiṃ vidū;</p>

<p rend="gathalast">Tadapetaṃ yatibbhaṭṭhaṃ, savanubbejanaṃ yathā’’ti. –</p>

<p rend="unindented">Daṇḍinā vuttalakkhaṇato siddhatāya doso yathā na hoti, tathā vicāretvā gahetabbaṃ. Keci panettha i-kārāgamassa paccayabhāvattā taṃsahito ma-kāro taggahaṇena saṅgayhatīti ubhayapakkhabhāgīti dhātupaccayānaṃ majjhe yatiyā icchitattā na dosoti pariharanti. <hi rend="bold">Jāgarassāpī</hi>ti aniddāyantassāpi. <hi rend="bold">Anādaro</hi>ti anādarabhāvo.</p>

<p rend="bodytext" n="1451"><hi rend="paranum">1451</hi><hi rend="dot">.</hi><hi rend="bold">Tasmā</hi>ti tathā gahaṇassa anādarabhāvato. <hi rend="bold">Ta</hi>nti taṃ ādhārakaṃ pādena akkamitvā paṭiggahaṇañca. <hi rend="bold">Dīyamāna</hi>nti dāyakena paṭiggahāpiyamānaṃ. <hi rend="bold">Patatī</hi>ti paṭiggāhakassa <pb ed="V" n="1.0377" /> hatthaṃ aphusitvā rajorahitāya suddhabhūmiyā vā paduminipaṇṇādīsu vā patati. Yathāha ‘‘yaṃ diyyamānaṃ dāyakassa hatthato <pb ed="M" n="1.0498" /> parigaḷitvā suddhāya bhūmiyā vā paduminipaṇṇavatthakaṭasārakādīsu vā patati, taṃ sāmaṃ gahetvā paribhuñjituṃ vaṭṭatī’’ti (pāci. aṭṭha. 265). Sarajāya bhūmiyā patite rajaṃ puñchitvā vā dhovitvā vā paṭiggahāpetvā vā paribhuñjitabbanti idaṃ <hi rend="bold">aṭṭhakathāyaṃ</hi> pana ‘‘sarajāya bhūmiyaṃ patatī’’tiādinā dassitaṃ. <hi rend="bold">Gahetu</hi>nti ettha ‘‘bhuñjitu’’nti ca <hi rend="bold">vaṭṭatī</hi>ti ettha ‘‘pariccattaṃ dāyakehī’’ti ca seso. Yathāha ‘‘anujānāmi bhikkhave yaṃ diyyamānaṃ patati, taṃ sāmaṃ gahetvā paribhuñjituṃ. Pariccattaṃ taṃ bhikkhave dāyakehī’’ti (cūḷava. 273). ‘‘Yaṃ diyyamānaṃ patatī’’ti avisesena vuttattā catūsupi kālikesu ayaṃ nayo veditabbo.</p>

<p rend="bodytext" n="1452"><hi rend="paranum">1452</hi><hi rend="dot">.</hi> Abbohārikanayaṃ dassetumāha <hi rend="bold">‘‘bhuñjantāna’’</hi>nti.</p>

<p rend="bodytext" n="1453-4"><hi rend="paranum">1453-4</hi><hi rend="dot">.</hi><hi rend="bold">Taṃ</hi> malaṃ. <hi rend="bold">Tesū</hi>ti ucchuādīsu vatthūsu. <hi rend="bold">Ta</hi>nti malamissakaṃ ucchuādikaṃ vatthu. <hi rend="bold">Na paññāyatī</hi>ti na pana paññāyati. <hi rend="bold">Tasmi</hi>nti ucchuādivatthusmiṃ.</p>

<p rend="bodytext" n="1455"><hi rend="paranum">1455</hi><hi rend="dot">.</hi><hi rend="bold">Nisadodukkhalādīna</hi>nti <hi rend="bold">ādi</hi>-saddena nisadapotamusalādīnaṃ gahaṇaṃ.</p>

<p rend="bodytext" n="1456"><hi rend="paranum">1456</hi><hi rend="dot">.</hi> Vāsiyā upalakkhaṇattā tajjātikaṃ yaṃ kiñci satthampi gahetabbaṃ. <hi rend="bold">Khīre</hi>ti anupasampannena tāpitakhīre, idaṃ upari āmakassa visuṃ gahaṇena viññāyati. <hi rend="bold">Nīlikā</hi>ti nīlavaṇṇaṃ. <hi rend="bold">Satthake viya nicchayo</hi>ti satthena uṭṭhitamale ucchukhaṇḍe viya paṭiggahetvā paribhuñjitabbanti vinicchayo veditabbo.</p>

<p rend="bodytext" n="1457"><hi rend="paranum">1457</hi><hi rend="dot">.</hi><hi rend="bold">Ta</hi>nti taṃ aggisantattavāsiādiṃ, tāpavatthuto vāsi gahetabbā.</p>

<p rend="bodytext" n="1459"><hi rend="paranum">1459</hi><hi rend="dot">.</hi><hi rend="bold">Ta</hi>nti <pb ed="M" n="1.0499" /> taṃ hatthādikāyāvayavaṃ vā cīvaraṃ vā dhovitvā patitakiliṭṭhajalamissamodanaṃ. Rukkhamūlādīsu nisīditvā bhuñjantassa pattādīsu rukkhapaṇṇādiṃ dhovitvā patitakiliṭṭhodakepi eseva vinicchayoti dassetumāha <hi rend="bold">‘‘esevā’’</hi>tiādi.</p>

<p rend="bodytext" n="1460"><hi rend="paranum">1460</hi><hi rend="dot">.</hi> Jalaṃ <pb ed="V" n="1.0378" /> sace suddhaṃ patati, vaṭṭatīti yojanā, ‘‘rukkhato’’ti labbhati. Abbhokāse ca sace suddhaṃ toyaṃ patati, vaṭṭatīti ettha ‘‘ākāsato’’ti labbhati. Ubhayatthāpi rukkhapaṇṇesu, ākāse ca rajassa paṭhamameva vassodakena dhovitattā āha <hi rend="bold">‘‘suddha’’</hi>nti.</p>

<p rend="bodytext" n="1461"><hi rend="paranum">1461</hi><hi rend="dot">.</hi><hi rend="bold">Acchupantenā</hi>ti aphusantena. <hi rend="bold">Tassa</hi> sāmaṇerassa.</p>

<p rend="bodytext" n="1462"><hi rend="paranum">1462</hi><hi rend="dot">.</hi><hi rend="bold">Patta</hi>nti anupasampannassa pattaṃ. <hi rend="bold">Chupitvā</hi>ti anupasampannapattagatodanaṃ phusitvā. <hi rend="bold">Taṃ</hi> attano patte bhattaṃ. Yathāha ‘‘appaṭiggahite odanaṃ chupitvā puna attano patte odanaṃ gaṇhantassa uggahitako hotī’’ti (pāci. aṭṭha. 265).</p>

<p rend="bodytext" n="1464"><hi rend="paranum">1464</hi><hi rend="dot">.</hi><hi rend="bold">Pacchā</hi>ti tasmiṃ gahitepi agahitepi pacchā. <hi rend="bold">Taṃ</hi> paṭiggahitabhojanaṃ.</p>

<p rend="bodytext" n="1467"><hi rend="paranum">1467</hi><hi rend="dot">.</hi><hi rend="bold">Tassa</hi> attano pattagatassa bhattassa.</p>

<p rend="bodytext" n="1468"><hi rend="paranum">1468</hi><hi rend="dot">.</hi><hi rend="bold">Parenā</hi>ti appaṭiggahitapattena.</p>

<p rend="bodytext" n="1469-70"><hi rend="paranum">1469-70</hi><hi rend="dot">.</hi> ‘‘Yāguādīnaṃ pacane bhikkhūnaṃ bhājane’’ti sambandho. Pacanti etthāti <hi rend="bold">pacanaṃ,</hi> bhājanaṃ. <hi rend="bold">Bhājanūpari hatthesu sāmaṇerassā</hi>ti bhājanassa upari katesu sāmaṇerassa hatthesu. <hi rend="bold">Patitaṃ hatthato tasmi</hi>nti tassa sāmaṇerassa <pb ed="M" n="1.0500" /> hatthato parigaḷitvā tasmiṃ bhājane patitaṃ.</p>

<p rend="bodytext" n="1471"><hi rend="paranum">1471</hi><hi rend="dot">.</hi> ‘‘Na karoti akappiya’’nti ettha kāraṇamāha <hi rend="bold">‘‘pariccattañhi ta’’</hi>nti. Tañhi yasmā pariccattaṃ, tasmā akappiyaṃ na karotīti vuttaṃ hoti. <hi rend="bold">Evaṃ akatvā</hi>ti yathāvuttapakārena akatvā. <hi rend="bold">Ākirateva ce</hi>ti sace bhājane ākirati eva. <hi rend="bold">Taṃ</hi> tathā pakkhittaṃ bhattabhājanaṃ. <hi rend="bold">Nirāmisaṃ katvā</hi>ti tattha patitaṃ āmisaṃ yathā na tiṭṭhati, evaṃ dhovitvā bhuñjitabbanti sambandho.</p>

<p rend="bodytext" n="1472-3"><hi rend="paranum">1472-3</hi><hi rend="dot">.</hi><hi rend="bold">Kuṭa</hi>nti <pb ed="V" n="1.0379" /> ghaṭaṃ. <hi rend="bold">Āvajjetī</hi>ti kuṭaṃ nāmetvā yāguṃ āsiñcati.</p>

<p rend="bodytext" n="1474"><hi rend="paranum">1474</hi><hi rend="dot">.</hi><hi rend="bold">Hatthe</hi>ti dve hatthe. <hi rend="bold">Tatthā</hi>ti tattha bhūmiyaṃ ṭhapitesu dvīsu hatthatalesu.</p>

<p rend="bodytext" n="1475-6"><hi rend="paranum">1475-6</hi><hi rend="dot">.</hi><hi rend="bold">Ekassa gahaṇūpagaṃ ce bhāra</hi>nti thāmamajjhimena ekena purisena ukkhipanappamāṇaṃ bhāraṃ sace bhaveyya. <hi rend="bold">‘‘Tathā’’</hi>ti iminā ‘‘ekassa gahaṇūpagaṃ bhāra’’nti idaṃ paccāmasati.</p>

<p rend="bodytext" n="1477"><hi rend="paranum">1477</hi><hi rend="dot">.</hi><hi rend="bold">Laggentī</hi>ti olambanti. <hi rend="bold">Tatthā</hi>ti tasmiṃ mañcapīṭhe. <hi rend="bold">Vaṭṭatevā</hi>ti uggahitakaṃ na hotīti dīpeti.</p>

<p rend="bodytext" n="1478"><hi rend="paranum">1478</hi><hi rend="dot">.</hi><hi rend="bold">Sammujjanto</hi>ti sammajjanto. <hi rend="bold">Ghaṭṭetī</hi>ti asañcicca sammajjaniyā phusati.</p>

<p rend="bodytext" n="1479"><hi rend="paranum">1479</hi><hi rend="dot">.</hi><hi rend="bold">Taṃ ñatvā</hi>ti paṭiggahitabhāvaṃ ñatvā. <hi rend="bold">Ṭhapetuṃ vaṭṭati</hi> uggahitakaṃ na hotīti adhippāyo.</p>

<p rend="bodytext" n="1480"><hi rend="paranum">1480</hi><hi rend="dot">.</hi><hi rend="bold">Ta</hi>nti paṭiggahitasaññāya gahitaṃ taṃ appaṭiggahitaṃ. <hi rend="bold">Aññathā pana na kattabba</hi>nti apihitaṃ pidhātuñca pihitaṃ vivarituñca na vaṭṭatīti attho.</p>

<p rend="bodytext" n="1481"><hi rend="paranum">1481</hi><hi rend="dot">.</hi><hi rend="bold">Bahi</hi><pb ed="M" n="1.0501" /><hi rend="bold">ṭhapeti ce</hi>ti yadi pubbe ṭhapitaṭṭhānato bahi ṭhapeti. <hi rend="bold">Tenā</hi>ti bahi ṭhapetvā muttahatthena tena bhikkhunā. <hi rend="bold">Ta</hi>nti bahi ṭhapitaṃ hatthato muttaṃ. <hi rend="bold">Ñatvā</hi>ti appaṭiggahitabhāvaṃ ñatvā. <hi rend="bold">Taṃ</hi> tathā ñatvā ṭhapitaṃ.</p>

<p rend="bodytext" n="1482-3"><hi rend="paranum">1482-3</hi><hi rend="dot">.</hi><hi rend="bold">Uṭṭheti yadi kaṇṇikā</hi>ti sace kaṇṇikā sañjāyati. <hi rend="bold">Siṅgiverādike</hi>ti ettha <hi rend="bold">ādi</hi>-saddena pipphaliādīnaṃ gahaṇaṃ. <hi rend="bold">Mūle</hi>ti pañcamūlādike mūle. <hi rend="bold">Ghuṇacuṇṇa</hi>nti ghuṇapāṇakehi uppāditacuṇṇaṃ. <hi rend="bold">‘‘Tathā’’</hi>ti iminā ‘‘uṭṭhetī’’ti kiriyaṃ paccāmasati. <hi rend="bold">Taṃsamuṭṭhānato</hi>ti paṭiggahitatelādīsu samuppannattā. <hi rend="bold">Taññevāti pavuccatī</hi>ti paṭhamapaṭiggahitaṃ tameva telādikanti vuccati. Tenāha <hi rend="bold">‘‘paṭiggahaṇa…pe… na vijjatī’’</hi>ti.</p>

<p rend="bodytext" n="1484-5"><hi rend="paranum">1484-5</hi><hi rend="dot">.</hi><hi rend="bold">Koci</hi><pb ed="V" n="1.0380" /><hi rend="bold">puggalo</hi>ti sāmaṇeragamikādīsupi yo koci satto. <hi rend="bold">Tālapiṇḍi</hi>nti tālakaṇṇikaṃ phalaṃ. <hi rend="bold">Añño bhūmaṭṭho</hi>ti bhūmiyaṃ ṭhito añño koci puggalo itthī vā puriso vā.</p>

<p rend="bodytext" n="1486"><hi rend="paranum">1486</hi><hi rend="dot">.</hi><hi rend="bold">Chinditvā</hi>ti chindaṃ katvā. <hi rend="bold">Vati</hi>nti hatthapāsappahonakabahalavatiṃ. Yathāha ‘‘hatthapāse satī’’ti (pāci. aṭṭha. 265). <hi rend="bold">Daṇḍake aphusitvāvā</hi>ti yattakena gamanavego nibbāyati, ettakaṃ, paharaṇato vatidaṇḍake vā appaharitvāti vuttaṃ hoti. Paharitvā ṭhatvā gacchati ce, na vaṭṭati. Yathāha <hi rend="bold">aṭṭhakathāyaṃ</hi> ‘‘mayaṃ pana ‘yaṃ ṭhānaṃ pahaṭaṃ, tato sayaṃ patitamiva hotī’ti takkayāma. Tasmimpi aṭṭhatvā gacchante yujjati suṅkaghātakato pavaṭṭetvā bahi patitabhaṇḍaṃ viyā’’ti (pāci. aṭṭha. 265).</p>

<p rend="bodytext" n="1487-8"><hi rend="paranum">1487-8</hi><hi rend="dot">.</hi><hi rend="bold">Pākāro</hi>ti <pb ed="M" n="1.0502" /> ettha ‘‘vatiṃ vā’’ti (pāci. aṭṭha. 265) <hi rend="bold">aṭṭhakathāyaṃ</hi> āgatattā idaṃ adhikārato gahetabbaṃ. ‘‘Na puthulo’’ti ettha adhippetappamāṇaṃ dassetumāha <hi rend="bold">‘‘anto…pe… pahoti ce’’</hi>ti. <hi rend="bold">‘‘Uddhaṃ hatthasataṃ gantvā’’</hi>ti iminā dāyakassa dātumicchāya ākāsaṃ taṃ ukkhipitvā vissaṭṭhabhāvaṃ ñāpeti. <hi rend="bold">Sampatta</hi>nti hatthappattaṃ. <hi rend="bold">Gaṇhato</hi>ti paṭiggahaṇasaññāya gaṇhato.</p>

<p rend="bodytext" n="1489"><hi rend="paranum">1489</hi><hi rend="dot">.</hi><hi rend="bold">‘‘Sāmaṇera’’</hi>nti idaṃ upalakkhaṇanti gihinopi gahaṇaṃ. <hi rend="bold">Tatthevā</hi>ti khandhe eva. <hi rend="bold">Nisinno</hi> sāmaṇero.</p>

<p rend="bodytext" n="1491-2"><hi rend="paranum">1491-2</hi><hi rend="dot">.</hi><hi rend="bold">Phaliniṃ sākha</hi>nti phalavatiṃ sākhaṃ. <hi rend="bold">‘‘Khāditu’’</hi>nti idaṃ ‘‘citte samuppanne’’ti iminā yojetabbaṃ. Sace phalaṃ khādati, evaṃ khādituṃ vaṭṭatīti yojanā. <hi rend="bold">Makkhikānaṃ nivārattha</hi>nti makkhikānaṃ nivāretuṃ.</p>

<p rend="bodytext" n="1493"><hi rend="paranum">1493</hi><hi rend="dot">.</hi> Chāyatthañca makkhikā nivāretuñca gayhamānā phalasākhā sukhaparibhogatthāya kappiyaṃ kārāpetvā paṭiggahitā ce, khāditumicchāya sati puna appaṭiggahitāpi vaṭṭatīti dassetumāha <hi rend="bold">‘‘kappiyaṃ pana kāretvā’’</hi>tiādi.</p>

<p rend="bodytext" n="1494-5"><hi rend="paranum">1494-5</hi><hi rend="dot">.</hi> ‘‘Taṃ <pb ed="V" n="1.0381" /> so paṭiggahāpetvā’’ti vakkhamānattā <hi rend="bold">‘‘gahetvā’’</hi>ti idaṃ appaṭiggahāpetvā gahaṇaṃ sandhāya vuttanti gahetabbaṃ. <hi rend="bold">Taṃ paṭiggahita</hi>nti ettha ‘‘ce pubbamevā’’ti seso.</p>

<p rend="bodytext" n="1496-9"><hi rend="paranum">1496-9</hi><hi rend="dot">.</hi> Bhikkhussa pātheyyataṇḍuleti sambandho. <hi rend="bold">So</hi>ti sāmaṇero. <hi rend="bold">Itarehī</hi>ti bhikkhunā gahitehi attano taṇḍulehi.</p>

<p rend="bodytext"><hi rend="bold">Dvīsu pattesū</hi>ti upalakkhaṇaṃ. Bahūsupi eseva nayo. Attanā laddhaṃ bhikkhūnaṃ datvā tehi laddhaṃ attanā gahetvā aññesaṃ <pb ed="M" n="1.0503" /> dānavasena bahunnampi dātuṃ vaṭṭatīti <hi rend="bold">aṭṭhakathāyaṃ</hi> (pāci. aṭṭha. 265 atthato samānaṃ) vuttaṃ tameva dassetumāha <hi rend="bold">‘‘yāguṃ bhikkhussā’’</hi>tiādi. ‘‘Āvuso tuyhaṃ yāguṃ mayhaṃ dehī’ti evaṃ therehi paṭipāṭiyā yācitvāpi pivituṃ vaṭṭati, sabbehi sāmaṇerassa santakameva bhuttaṃ hotī’’ti (pāci. aṭṭha. 265) <hi rend="bold">aṭṭhakathāyaṃ</hi> vuttaṃ. <hi rend="bold">Sāmaṇerassa pītattā</hi>ti ettha ‘‘yāguyā’’tiidaṃ adhikārato labbhati.</p>

<p rend="bodytext" n="1500"><hi rend="paranum">1500</hi><hi rend="dot">.</hi><hi rend="bold">Imassā</hi>ti pātheyyataṇḍulahārakassa. <hi rend="bold">‘‘Na visesatā’’</hi>ti iminā visuṃ avattabbataṃ dīpeti.</p>

<p rend="bodytext" n="1501"><hi rend="paranum">1501</hi><hi rend="dot">.</hi><hi rend="bold">Assa visesassā</hi>ti yathāvuttavinicchayavisesassa visuṃ vattabbabhāveti seso. <hi rend="bold">Tassā</hi>ti sāmaṇerataṇḍulahārakassa bhikkhussa. <hi rend="bold">Sālayabhāva</hi>nti attanā haṭataṇḍulesu parikkhīṇesu ‘‘idaṃ amhākampi padassatī’’ti sālayabhāvo. Chāyādīnamatthāya gayhamānāya sākhāya imissā phalaṃ khāditukāmatāya sati khādanārahanti ālayassa kātuṃ sakkuṇeyyattā ayampi avisesoti viññāyati, tattha sambhavantaṃ pana visesaṃ dassetumāhāti vattuṃ yujjati.</p>

<p rend="bodytext" n="1502-4"><hi rend="paranum">1502-4</hi><hi rend="dot">.</hi><hi rend="bold">Niccāletuṃ na sakkotī</hi>ti niccāletvā sakkharā apanetuṃ na sakkoti. <hi rend="bold">Celako</hi>ti cūḷasāmaṇero. Pakkakālasmiṃ vivaritvā pakkatā ñātabbāti yojanā. <hi rend="bold">Pi</hi>-saddo pana-saddatthe. <hi rend="bold">Oropetvā</hi>ti uddhanato oropetvā. Pubbataṇḍuladhovanatthāya katapaṭiggahaṇasseva pamāṇattā āha <hi rend="bold">‘‘na pacchassa paṭiggahaṇakāraṇa’’</hi>nti. <hi rend="bold">Assā</hi>ti bhojanassa.</p>

<p rend="bodytext" n="1505"><hi rend="paranum">1505</hi><hi rend="dot">.</hi> Kāritantassa <pb ed="M" n="1.0504" /><pb ed="V" n="1.0382" /> dvikammakattā āha <hi rend="bold">‘‘uddhanaṃ suddhabhājana’’</hi>nti, uddhaneti vuttaṃ hoti.</p>

<p rend="bodytext" n="1506"><hi rend="paranum">1506</hi><hi rend="dot">.</hi><hi rend="bold">Kocī</hi>ti anupasampanno. <hi rend="bold">Tena bhikkhunā</hi>ti uddhanaṃ suddhabhājanaṃ āropetvā yena aggi kato, tena bhikkhunā. Idañca upalakkhaṇaṃ aññenapi na kātabbattā.</p>

<p rend="bodytext" n="1507"><hi rend="paranum">1507</hi><hi rend="dot">.</hi><hi rend="bold">Pacchā</hi>ti taṇḍulapakkhepato pacchā. <hi rend="bold">Taṃ</hi> yāguṃ. <hi rend="bold">Sace pacatī</hi>ti aggiṃ karonto pacati. <hi rend="bold">Sāmapākā na muccatī</hi>ti taṃ yāguṃ pivanto sāmapākadukkaṭato na muccati.</p>

<p rend="bodytext" n="1508"><hi rend="paranum">1508</hi><hi rend="dot">.</hi> Valliyā saha <hi rend="bold">tattha</hi> valliyaṃ jātaṃ phalaṃ <hi rend="bold">kiñci</hi> īsakampi cāleti, tato laddhaṃ kiñci phalaṃ <hi rend="bold">tasseva</hi> bhikkhuno na vaṭṭatīti yojanā, taṃ paribhuñjato durupaciṇṇadukkaṭaṃ hotīti adhippāyo. <hi rend="bold">Tassevā</hi>ti <hi rend="bold">eva</hi>kārena aññesaṃ vaṭṭatīti dīpeti.</p>

<p rend="bodytext" n="1509"><hi rend="paranum">1509</hi><hi rend="dot">.</hi><hi rend="bold">Parāmaṭṭhu</hi>nti āmasituṃ. <hi rend="bold">Apassayitu</hi>nti avalambituṃ, apassanaṃ vā kātuṃ. <hi rend="bold">‘‘Kirā’’</hi>ti iminā kevalaṃ <hi rend="bold">mahāpaccariyaṃ</hi> (pāci. aṭṭha. 265) vuttabhāvaṃ sūceti.</p>

<p rend="bodytext" n="1510-1"><hi rend="paranum">1510-1</hi><hi rend="dot">.</hi><hi rend="bold">Tatthā</hi>ti tasmiṃ tele. Hatthena saṇḍāsaggahaṇaṃ <hi rend="bold">amuñcantena</hi>. <hi rend="bold">Taṃ</hi> telaṃ.</p>

<p rend="bodytext" n="1515-6"><hi rend="paranum">1515-6</hi><hi rend="dot">.</hi><hi rend="bold">Loṇakicca</hi>nti alavaṇaṭṭhāne loṇena kātabbakiccaṃ. Sannihitasesakālikasammissaṃ yāvajīvikaṃ viya samuddodakassa asannidhibhāvaṃ dassetumāha <hi rend="bold">‘‘yāvajīvikasaṅkhāta’’</hi>ntiādi. <hi rend="bold">Kālavinimmutta</hi>nti akālikaṃ, catūsu kālikesu asaṅgahitanti attho.</p>

<p rend="bodytext" n="1517"><hi rend="paranum">1517</hi><hi rend="dot">.</hi><hi rend="bold">Himassa karakā</hi>ti himodakassa muttā viya patthinasakkharā. <hi rend="bold">Bahalampi cā</hi>ti pakkhittaṭṭhāne mukhe vā kaddamavaṇṇassa <pb ed="M" n="1.0505" /> apaññāyanappamāṇabahalaṃ pānīyañca. Appaṭiggahitaṃ <hi rend="bold">vaṭṭati</hi>. Sace kaddamavaṇṇaṃ paññāyati, na vaṭṭatīti. Yathāha ‘‘sace pana mukhe ca hatthe ca laggati, na vaṭṭati, paṭiggahetvā paribhuñjitabba’’nti (pāci. aṭṭha. 265).</p>

<p rend="bodytext" n="1518"><hi rend="paranum">1518</hi><hi rend="dot">.</hi><hi rend="bold">Kasitaṭṭhāne</hi>ti <pb ed="V" n="1.0383" /> kaṭṭhaṭṭhāne. <hi rend="bold">Na vaṭṭati</hi> appaṭiggahitaṃ. Evaṃ sabbattha.</p>

<p rend="bodytext" n="1519"><hi rend="paranum">1519</hi><hi rend="dot">.</hi><hi rend="bold">Sobbho</hi> dukkhogāhanajalāsayo. ‘‘Āvāṭo’’ti keci. <hi rend="bold">Kakudho</hi>ti ajjuno.</p>

<p rend="bodytext" n="1520"><hi rend="paranum">1520</hi><hi rend="dot">.</hi><hi rend="bold">Pānīyassa ghaṭe</hi>ti pānīyaghaṭe. <hi rend="bold">Taṃ</hi> pānīyaghaṭaṃ.</p>

<p rend="bodytext" n="1521"><hi rend="paranum">1521</hi><hi rend="dot">.</hi> Vāsatthāya pupphāni <hi rend="bold">vāsapupphāni. Tatthā</hi>ti tasmiṃ pānīyaghaṭe. <hi rend="bold">Kamallikāsū</hi>ti pāṭalikusumādīhipi saha kaṇṭakamallikāsu. <hi rend="bold">Dinnāsū</hi>ti pānīye pakkhittāsu.</p>

<p rend="bodytext" n="1522"><hi rend="paranum">1522</hi><hi rend="dot">.</hi><hi rend="bold">Visatī</hi>ti antogalaṃ pavisati. Teneva <hi rend="bold">aṭṭhakathāyaṃ</hi> ‘‘appaṭiggahetvā ṭhapitaṃ paṭiggahetabba’’nti (pāci. aṭṭha. 265) vuttaṃ. Idaṃ aṭṭhakathāvacanaṃ ‘‘aññatra udakadantaponā’’ti (pāci. 266) <hi rend="bold">pāḷiyā</hi> virujjhatīti ce? Na virujjhati. Sā hi kevalaṃ dantakiccaṃ sandhāya vuttā, idaṃ rasaṃ sandhāya vuttanti. Teneva tadanantaraṃ ‘‘ajānantassa rase paviṭṭhepi āpattiyeva. Acittakañhi idaṃ sikkhāpada’’nti (pāci. aṭṭha. 265) vuttaṃ. Tassa sikkhāpadassa acittakatā ‘‘appaṭiggahitake paṭiggahitasaññī’’tiādikāya <hi rend="bold">pāḷiyā</hi> kappiyasaññinopi pācittiyassa vuttattā viññāyati. Pasannodakassa pana appaṭiggahetvāpi pātabbatāya dantakaṭṭhena sadisattā ekayoganiddiṭṭhānaṃ saheva pavattīti viññāyati. Udakassa ca dantaponassa ca tulyadosena bhavitabbanti.</p>

<p rend="bodytext" n="1523"><hi rend="paranum">1523</hi><hi rend="dot">.</hi> Muttodakasiṅghāṇikādidravaassukhīrādidravassa <pb ed="M" n="1.0506" /> āpodhātuppakārattā, kaṇṇamalādino ghanadabbassa pathavidhātuppakārattā <hi rend="bold">‘‘sarīraṭṭhesu bhūtesū’’</hi>ti iminā khīrādimāha. <hi rend="bold">‘‘Ki’’</hi>nti idaṃ na vaṭṭatīti padenapi yojetabbaṃ. <hi rend="bold">Kappākappiyamaṃsāna</hi>nti ettha ‘‘sattāna’’nti sāmatthiyā labbhati.</p>

<p rend="bodytext" n="1524"><hi rend="paranum">1524</hi><hi rend="dot">.</hi><hi rend="bold">Loṇa</hi>nti ettha ‘‘etaṃ sabbampī’’ti idaṃ adhikārato labbhati.</p>

<p rend="bodytext" n="1525"><hi rend="paranum">1525</hi><hi rend="dot">.</hi><hi rend="bold">Etthā</hi>ti etesu yathāvuttesu kaṇṇamalādīsu.</p>

<p rend="bodytext" n="1528"><hi rend="paranum">1528</hi><hi rend="dot">.</hi><hi rend="bold">Cattāri</hi><pb ed="V" n="1.0384" /><hi rend="bold">vikaṭānī</hi>ti mahāvikaṭaṃ nāma gūthaṃ, mattikā, muttaṃ, chārikā cāti vuttāni cattāri vikaṭāni. Tāni hi viruddhāni sappavisāni katāni vihatānīti <hi rend="bold">‘‘vikaṭānī’’</hi>ti vuccanti. Natthi dāyako etthāti <hi rend="bold">nadāyakaṃ,</hi> ṭhānaṃ, tasmiṃ. ‘‘Na a no mā alaṃ paṭisedhe’’ti vuttattā paṭisedhavācinā <hi rend="bold">na</hi>-saddena samāso, ‘‘adāyake’’ti iminā anatthantaraṃ. Idha dubbaco ca asamattho ca asanto nāmāti <hi rend="bold">aṭṭhakathāyaṃ</hi> (pāci. aṭṭha. 265; kaṅkhā. aṭṭha. dantaponasikkhāpadavaṇṇanā, atthato samānaṃ) vuttaṃ. Idaṃ kālodissaṃ nāma.</p>

<p rend="bodytext" n="1529"><hi rend="paranum">1529</hi><hi rend="dot">.</hi><hi rend="bold">Pathavi</hi>nti akappiyapathaviṃ. <hi rend="bold">Taru</hi>nti allarukkhaṃ. Iminā sappadaṭṭhakāle asati kappiyakārake vikaṭatthāya attanā ca kattabbanti dasseti.</p>

<p rend="bodytext" n="1530"><hi rend="paranum">1530</hi><hi rend="dot">.</hi><hi rend="bold">Acchedagāhato</hi>ti vilumpitvā gaṇhanato. <hi rend="bold">‘‘Tassā’’</hi>ti idaṃ sabbehi hetupadehi yujjati. <hi rend="bold">Tassā</hi>ti appaṭiggahitassāti attho. Aparassa abhikkhukassa dānena cāti yojanā. <hi rend="bold">‘‘Abhikkhukassā’’</hi>ti pana visesanena upasampannassa <pb ed="M" n="1.0507" /> dinne paṭiggahaṇaṃ na vijahatīti dīpeti. <hi rend="bold">Sabba</hi>nti yathāvuttaṃ kāyena gahaṇādippakārassa kalyaṃ gahitaṃ. <hi rend="bold">Eva</hi>nti iminā niyāmena.</p>

<p rend="bodytext" n="1531"><hi rend="paranum">1531</hi><hi rend="dot">.</hi><hi rend="bold">Durupaciṇṇe</hi>ti duṭṭhu upaciṇṇe durāmaṭṭhe, appaṭiggahitassa āmisabhattabhājanādino kīḷāvasena hatthena parāmasane ca tatthajātakaphaliniṃ sākhāya vā valliyā vā gahetvā cālane cāti attho. <hi rend="bold">Uggahitassa gahaṇe</hi>ti appaṭiggahitabhāvaṃ ñatvāva gahitassa kassaci vatthuno paṭiggahaṇe ca. <hi rend="bold">Antovutthe cā</hi>ti akappiyakuṭiyā anto ṭhapetvā aruṇaṃ uṭṭhāpite ca. <hi rend="bold">Sayaṃpakke cā</hi>ti yattha katthaci attanā pakke ca. <hi rend="bold">Antopakke cā</hi>ti akappiyakuṭiyā antoyeva pakke ca. Dukkaṭaṃ niddiṭṭhanti sambandho.</p>

<p rend="bodytext" n="1532-3"><hi rend="paranum">1532-3</hi><hi rend="dot">.</hi> Paṭiggahitake tasmiṃ paṭiggahitasaññissāti sambandho. <hi rend="bold">Dantaponaṃ</hi> dantakaṭṭhaṃ.</p>

<p rend="bodytext" n="1534"><hi rend="paranum">1534</hi><hi rend="dot">.</hi><hi rend="bold">Bhikkhunīna</hi>nti bhikkhuno ca bhikkhuniyā ca bhikkhunīnaṃ, ekadesasarūpekaseso. <hi rend="bold">Ettha</hi> imasmiṃ sikkhāpade. Vinicchayo navamajjhimatherabhikkhunīnaṃ yato avisesena <pb ed="V" n="1.0385" /> icchitabbako, <hi rend="bold">tato</hi> tasmā hetunā sakalo ayaṃ vinicchayo asamāsato mayā kathitoti yojanā. Kusalattikādīsu viya atthasākalyassa atthasaṅkhepatova vattuṃ sakkuṇeyyattā ‘‘sakalo’’ti vatvāpi kathāya vitthāritabhāvaṃ dassetumāha <hi rend="bold">‘‘asamāsato’’</hi>ti.</p>

<p rend="centre">Dantaponakathāvaṇṇanā.</p>

<p rend="centre">Bhojanavaggo catuttho.</p>

<p rend="bodytext" n="1535"><hi rend="paranum">1535</hi><hi rend="dot">.</hi><hi rend="bold">‘‘Acelakādīna’’</hi>ntiādīsu <pb ed="M" n="1.0508" /> ‘‘acelako nāma yo koci paribbājakasamāpanno naggo’’ti (pāci. 271) <hi rend="bold">padabhājane</hi> vuttaṃ, <hi rend="bold">tadaṭṭhakathāya</hi> ‘‘paribbājakasamāpannoti pabbajjaṃ samāpanno’’ti (pāci. aṭṭha. 269) vuttaṃ, tasmā acelakapabbajjamupagatoyevettha acelako nāma. <hi rend="bold">Ādi</hi>-saddena ‘‘paribbājakassa vā paribbājikāya vā’’ti (pāci. 270) <hi rend="bold">mātikā</hi>-gate dve saṅgaṇhāti. Imesu ca dvīsu ‘‘paribbājako nāma bhikkhuñca sāmaṇerañca ṭhapetvā yo koci paribbājakasamāpanno’’ti (pāci. 271) vutto <hi rend="bold">paribbājako</hi> nāma. ‘‘Bhikkhuniñca sikkhamānañca sāmaṇeriñca ṭhapetvā yā kāci paribbājikasamāpannā’’ti (pāci. 271) vuttā <hi rend="bold">paribbājikā</hi> nāmāti gahetabbā. Paribbājakā panettha channāyeva gahetabbā. <hi rend="bold">Dentassā</hi>ti ettha ‘‘bhikkhussā’’ti pakaraṇato labbhati, ettha ‘‘kāyādinā’’ti seso. Yathāha ‘‘dadeyyāti kāyena vā kāyapaṭibaddhena vā nissaggiyena vā detī’’ti (pāci. 271).</p>

<p rend="bodytext" n="1536"><hi rend="paranum">1536</hi><hi rend="dot">.</hi><hi rend="bold">Tikapācittiya</hi>nti titthiye titthiyasaññī, vematiko, atitthiyasaññīti tike pācittiyattayaṃ.</p>

<p rend="bodytext" n="1537"><hi rend="paranum">1537</hi><hi rend="dot">.</hi> Atitthiye titthiyasaññissa, vematikassa ca tassa bhikkhuno dukkaṭanti yojanā.</p>

<p rend="bodytext" n="1538-9"><hi rend="paranum">1538-9</hi><hi rend="dot">.</hi><hi rend="bold">Tesa</hi>nti titthiyānaṃ. <hi rend="bold">Bahilepana</hi>nti bahisarīre limpitabbaṃ kiñci dentassa. <hi rend="bold">Tesaṃ</hi> titthiyānaṃ <hi rend="bold">santike</hi> samīpe attano bhattapattādikaṃ <hi rend="bold">bhojanaṃ</hi> ṭhapetvā ‘‘bhojanaṃ gaṇhathā’’ti vadantassa ca anāpattīti yojanā. ‘‘Samuṭṭhānaṃ eḷakūpama’’nti padacchedo.</p>

<p rend="centre">Acelakakathāvaṇṇanā.</p>

<p rend="bodytext" n="1540-2"><hi rend="paranum">1540-2</hi><hi rend="dot">.</hi> Bhikkhu <pb ed="M" n="1.0509" /><pb ed="V" n="1.0386" /> bhikkhuno yaṃ kiñci āmisaṃ dāpetvā vā adāpetvā vāti yojanā. Kiṃ vuttaṃ hoti? ‘‘Ehāvuso, gāmaṃ vā nigamaṃ vā piṇḍāya pavisissāmā’’ti (pāci. 275) <hi rend="bold">sikkhāpade</hi> vuttanayeneva vatvā yena saddhiṃ gāmaṃ piṇḍāya paviṭṭho, tassa bhikkhussa khādanīyādibhedaṃ yaṃ kiñci āmisaṃ dāpetvā vā adāpetvā vāti.</p>

<p rend="bodytext">Taṃ bhikkhuṃ ‘‘gacchā’’ti vatvā uyyojetīti yojanā. Kiṃ vuttaṃ hoti? Evaṃ yo bhikkhu tena saddhiṃ gāmaṃ paviṭṭho, taṃ ‘‘gacchāvuso, na me tayā saddhiṃ kathā vā nisajjā vā phāsu hoti, ekakassa me kathā vā nisajjā vā phāsu hotī’’ti (pāci. 275) vatvā <hi rend="bold">tappaccayā</hi> tesaṃ itthiyāsaddhiṃ vacanādīnaṃ anācārānaṃ paccayā gantuṃ niyojetīti. <hi rend="bold">Tappaccayā</hi>ti ‘‘uyyojanamattasmi’’nti visesanaṃ. <hi rend="bold">Paṭhamena cā</hi>ti ettha <hi rend="bold">ca</hi>-saddo aṭṭhānappayutto ‘‘uyyojanamattasmiñcā’’ti yojetabbo. <hi rend="bold">Tassā</hi>ti uyyojakassa.</p>

<p rend="bodytext"><hi rend="bold">Assā</hi>ti uyyojitassa, avayavasambandhe sāmivacanaṃ. <hi rend="bold">Upacārasmiṃ atikkante</hi>ti vakkhamānalakkhaṇe dassanūpacāre vā savanūpacāre vā atikkanteti attho, bhāvalakkhaṇe bhummaṃ. Puna <hi rend="bold">assā</hi>ti upacārassa. Dvādasaratanapariyosānaṃ, tadantogadhaṃ pākārādi eva vā upacārassa <hi rend="bold">sīmā</hi> nāma.</p>

<p rend="bodytext" n="1543"><hi rend="paranum">1543</hi><hi rend="dot">.</hi> Taṃ sarūpato dassetumāha <hi rend="bold">‘‘dassane’’</hi>tiādi. Ajjhokāse dassane upacārassa dvādasa hatthā pamāṇaṃ desitāti yojanā. Savane ca ajjhokāse evaṃ savanūpacārassa ajjhokāse dvādasa hatthā pamāṇaṃ desitāti yojanā, savane ca upacārassa avadhi dvādasahatthappamāṇamevāti vuttanti attho. <hi rend="bold">Na cetare</hi>ti itarasmiṃ <pb ed="M" n="1.0510" /> anajjhokāse evaṃ upacārassa pamāṇaṃ dvādasahatthā na ca desitā, kiṃ nu byāvadhākarā kuṭṭādayo upacārassa pamāṇanti desitāti vuttaṃ hoti. Vuttañcetaṃ <hi rend="bold">aṭṭhakathāyaṃ</hi> ‘‘sace pana antarā kuṭṭadvārapākārādayo honti, tehi antaritabhāvoyeva dassanūpacārātikkamo, tassa vasena āpatti veditabbā’’ti (pāci. aṭṭha. 276). Idha upacāradvaye samānepi uyyojitamavadhiantaṃ sandhāya asavanūpacāraṃ vuttanti viññāyati.</p>

<p rend="bodytext" n="1544"><hi rend="paranum">1544</hi><hi rend="dot">.</hi><hi rend="bold">‘‘Tikapācittī</hi>ti upasampanne upasampannasaññivematikaanupasampannasaññīhi tikapācittiyaṃ <pb ed="V" n="1.0387" />. <hi rend="bold">Itare</hi>ti anupasampanne. <hi rend="bold">Tikadukkaṭa</hi>nti anupasampanne upasampannasaññivematikaanupasampannasaññīnaṃ vasena tikadukkaṭaṃ. ‘‘Itareti sāmaṇereyevā’’ti <hi rend="bold">nissandehe</hi> likhitaṃ. Etassevatthassa vajirabuddhināpi vuttabhāvo dassito. Tathādassanaṃ pañcasahadhammikesu idhādhippetamanupasampannaṃ sandhāya vuttaṃ ce, yujjati. Aññathā <hi rend="bold">pāḷiaṭṭhakathāsu</hi> ‘‘anupasampanne’’ti sāmaññena niddiṭṭhattā gahaṭṭhānupasampannampi tathā uyyojentassa anāpatti na vattabbāti amhākaṃ khanti.</p>

<p rend="bodytext"><hi rend="bold">Ubhinna</hi>nti upasampannānupasampannānaṃ. <hi rend="bold">Nissandehe</hi> pana ‘‘bhikkhusāmaṇerāna’’nti likhitaṃ. <hi rend="bold">Kalisāsanāropane</hi>ti ettha <hi rend="bold">kalī</hi>ti kodho, tassa sāsanaṃ āṇā <hi rend="bold">kalisāsanaṃ,</hi> tassa āropanaṃ pavattanaṃ kalisāsanāropanaṃ, tasmiṃ, kodhavasena ṭhānanisajjādīsu dosaṃ dassetvā ‘‘passatha bho imassa ṭhānaṃ nisajjaṃ ālokitaṃ vilokitaṃ, khāṇuko viya tiṭṭhati, sunakho viya nisīdati, makkaṭo viya ito cito ca viloketī’’ti evaṃ ‘‘appeva nāma imināpi ubbāḷho pakkameyyā’’ti amanāpavacanassa bhaṇaneti vuttaṃ hoti.</p>

<p rend="bodytext" n="1545"><hi rend="paranum">1545</hi><hi rend="dot">.</hi><hi rend="bold">Uyyojentassa</hi><pb ed="M" n="1.0511" /><hi rend="bold">kiccenā</hi>ti vihārapālakādīnaṃ bhojanaharaṇādikiccena pesentassa, imassa upalakkhaṇattā ‘‘anāpatti ‘ubho ekato na yāpessāmā’ti uyyojetī’’tiādinā (pāci. 278) anāpattivārāgatā sabbepi pakārā gahetabbā.</p>

<p rend="centre">Uyyojanakathāvaṇṇanā.</p>

<p rend="bodytext" n="1546"><hi rend="paranum">1546</hi><hi rend="dot">.</hi><hi rend="bold">Khuddake</hi>ti ettha ‘‘sayanighare’’ti seso upari ‘‘asayanighare tassa, sayanigharasaññino’’ti vakkhamānattā labbhati. ‘‘Mahallake’’ti etthāpi eseva nayo. Piṭṭhisaṅghāṭato aḍḍhateyyahatthappamāṇaṃ yassa vemajjhe hoti, īdise khuddake sayanighareti attho. <hi rend="bold">Piṭṭhivaṃsa</hi>nti piṭṭhivaṃsena niyamitaṃ gehamajjhaṃ. Tenāha <hi rend="bold">aṭṭhakathāyaṃ</hi> ‘‘piṭṭhivaṃsaṃ atikkamitvā’ti iminā majjhātikkamaṃ dassetī’’ti (pāci. aṭṭha. 280). <hi rend="bold">Sabhojane</hi>ti saha bhojanehīti sabhojanaṃ, tasmiṃ sabhojane. Atha vā <hi rend="bold">sabhojane</hi>ti sabhoge. Rāgapariyuṭṭhitassa purisassa hi itthī bhogo, itthiyā ca puriso, methunarāgena sārattapurisitthisahiteti vuttaṃ hoti. Yathāha <hi rend="bold">padabhājane</hi> ‘‘sabhojanaṃ nāma kulaṃ itthī ceva hoti puriso ca, itthī ca puriso ca ubho anikkhantā <pb ed="V" n="1.0388" /> honti, ubho avītarāgā’’ti (pāci. aṭṭha. 281). Iminā pariyuṭṭhitassa methunarāgaggino taṅkhaṇe nibbattabhāvo dīpito. <hi rend="bold">Kule</hi>ti ghare.</p>

<p rend="bodytext" n="1547"><hi rend="paranum">1547</hi><hi rend="dot">.</hi><hi rend="bold">Hatthapāsa</hi>nti aḍḍhateyyaratanappamāṇadesaṃ. <hi rend="bold">Piṭṭhisaṅghāṭakassa cā</hi>ti dvārasabandhassa ca. <hi rend="bold">Sayanassā</hi>ti sayanti etthāti sayanaṃ, tassa, āsanne ṭhāne yo nisīdati sabhojane kule, ‘‘tassā’’ti iminā yojetabbaṃ, sayanassa <pb ed="M" n="1.0512" /> samīpe ṭhāne yo nisīdatīti attho. <hi rend="bold">Mahallake</hi>ti pubbe vuttappamāṇato mahante sayanighare. ‘‘Īdisañca sayanigharaṃ mahācatusālādīsu hotī’’ti (pāci. aṭṭha. 280) <hi rend="bold">aṭṭhakathāyaṃ</hi> vuttaṃ.</p>

<p rend="bodytext" n="1548"><hi rend="paranum">1548</hi><hi rend="dot">.</hi> Sayanametassa atthīti <hi rend="bold">sayanī,</hi> sayanī ca taṃ gharañcāti viggaho. <hi rend="bold">Tatthā</hi>ti sayanighare.</p>

<p rend="bodytext" n="1549-50"><hi rend="paranum">1549-50</hi><hi rend="dot">.</hi><hi rend="bold">Dutiye satī</hi>ti dutiye bhikkhumhi sati. Yathāha <hi rend="bold">anāpattivāre</hi> ‘‘bhikkhu dutiyo hotī’’ti (pāci. 283). <hi rend="bold">Vītarāgesū</hi>ti vītarāgapariyuṭṭhānesu. <hi rend="bold">Vuttalakkhaṇaṃ padesa</hi>nti khuddakamahantasenāsane vuttalakkhaṇapadesa. <hi rend="bold">Anatikkamma nisinnassā</hi>ti anatikkamitvā nisīdato.</p>

<p rend="centre">Sabhojanakathāvaṇṇanā.</p>

<p rend="bodytext" n="1552"><hi rend="paranum">1552</hi><hi rend="dot">.</hi><hi rend="bold">Tesa</hi>nti dvinnaṃ aniyatasikkhāpadānaṃ. <hi rend="bold">Esa</hi>nti imesaṃ dvinnaṃ rahopaṭicchannarahonisajjasikkhāpadānaṃ, <hi rend="bold">ayameva viseso</hi>ti anantarasikkhāpadena samuṭṭhānabhāvasaṅkhāto ayaṃ viseso dīpitoti yojanā.</p>

<p rend="centre">Rahopaṭicchannarahonisajjakathāvaṇṇanā.</p>

<p rend="bodytext" n="1553-6"><hi rend="paranum">1553-6</hi><hi rend="dot">.</hi><hi rend="bold">Vutto</hi>ti nimantito. <hi rend="bold">Santaṃ bhikkhu</hi>nti ‘‘kulaṃ upasaṅkamissāmī’’ti yasmiṃ padese cittaṃ uppannaṃ, tassa sāmantā dvādasahatthabbhantare ṭhitaṃ bhikkhunti attho. Yathāha ‘‘yattha ṭhitassa kulāni payirupāsanacittaṃ uppannaṃ, tato paṭṭhāya yaṃ passe vā abhimukhe vā passati, yassa ca sakkā hoti pakativacanena ārocetuṃ, ayaṃ santo nāmā’’ti (pāci. aṭṭha. 298). Ettha <pb ed="V" n="1.0389" /> yaṃ dvādasahatthabbhantare ṭhitena sotuṃ sakkā bhaveyya, taṃ <pb ed="M" n="1.0513" /><hi rend="bold">pakativacanaṃ</hi> nāma. <hi rend="bold">Anāpucchā</hi>ti ‘‘ahaṃ itthannāmassa gharaṃ gacchāmī’’ti vā ‘‘cārittaṃ āpucchāmī’’ti vā īdisena vacanena anāpucchitvā. <hi rend="bold">Cārittaṃ āpajjeyya ce</hi>ti yadi sañcareyyāti vuttaṃ hoti. <hi rend="bold">Aññatra samayā</hi>ti ‘‘tatthāyaṃ samayo, cīvaradānasamayo cīvarakārasamayo’’ti (pāci. 299) <hi rend="bold">sikkhāpade</hi> anupaññattivasena vuttā duvidhā samayā aññasmiṃ kāle.</p>

<p rend="bodytext">Āpattibhedaṃ dassetumāha <hi rend="bold">‘‘ṭhapetvā’’</hi>tiādi. <hi rend="bold">‘‘Avītivatte majjhanhe’’</hi>ti iminā purebhattaṃ, pacchābhattañca saṅgahitaṃ. Ettha ca <hi rend="bold">purebhattaṃ pacchābhatta</hi>nti yena bhattena nimantito, tasmiṃ abhutte vā bhutte vāti attho. Yathāha ‘‘purebhattaṃ nāma yena nimantito, taṃ abhuttāvī. Pacchābhattaṃ nāma yena nimantito, taṃ antamaso kusaggenapi bhuttaṃ hotī’’ti (pāci. 300) <hi rend="bold">padabhājane</hi> vuttaṃ. <hi rend="bold">Aññassa ghara</hi>nti nimantitato aññassa gehaṃ. Gharūpacārokkamane dukkaṭanti sambandho, attanā gatagehassa upacārokkamane dukkaṭanti attho. Paṭhamena pādenāti sambandho.</p>

<p rend="bodytext"><hi rend="bold">Gharummāre</hi>ti aññassa gehummāre. Gharūpacāre dukkaṭaṃ sandhāya <hi rend="bold">‘‘aparampi cā’’</hi>ti vuttaṃ. ‘‘Samatikkame’’ti iminā saha ‘‘gharummāre’’ti padaṃ ‘‘gharummārassā’’ti vibhattivipariṇāmena yojetabbaṃ.</p>

<p rend="bodytext" n="1557"><hi rend="paranum">1557</hi><hi rend="dot">.</hi><hi rend="bold">Ṭhitaṭṭhāne</hi>ti yattha ṭhitassa gamanacittaṃ uppannaṃ, tasmiṃ ṭhāne dvādasahatthabbhantareti idaṃ yathāvuttaniyāmeneva gahetabbaṃ. <hi rend="bold">Oloketvā</hi>ti ubhayapassaṃ, abhimukhañca oloketvā. ‘‘Yaṃ passe vā abhimukhe vā passatī’’ti (pāci. aṭṭha. 298) <hi rend="bold">aṭṭhakathāyaṃ</hi> vuttaṃ.</p>

<p rend="bodytext" n="1558"><hi rend="paranum">1558</hi><hi rend="dot">.</hi><hi rend="bold">Dūre</hi>ti <pb ed="M" n="1.0514" /> dvādasahatthato dūramevāha. Ito cito ca gavesitvā ārocane kiccaṃ natthīti yojanā.</p>

<p rend="bodytext" n="1559"><hi rend="paranum">1559</hi><hi rend="dot">.</hi><hi rend="bold">Na doso</hi>ti anāpatti. <hi rend="bold">Samaye</hi>ti ettha ‘‘anāpucchato’’ti seso. Ettha ca upari ca ‘‘na doso’’ti paccekaṃ yujjati. Santaṃ bhikkhunti sambandho. <hi rend="bold">Gharenā</hi>ti aññassa gharena, ettha ‘‘gharūpacārena cā’’ti seso. <hi rend="bold">Ārāmaṃ gacchato</hi>ti ettha tena maggenāti vuttaṃ hoti.</p>

<p rend="bodytext" n="1560"><hi rend="paranum">1560</hi><hi rend="dot">.</hi> ‘‘Tena <pb ed="V" n="1.0390" /> maggenā’’ti ca ‘‘gacchato’’ti ca padadvayaṃ ‘‘titthiyānaṃ passaya’’nti ca ‘‘bhikkhunipassaya’’nti ca ubhayattha <hi rend="bold">tathā</hi>-saddena labbhati. Tena gharena, gharūpacārena vā gantabbamaggena titthiyārāmaṃ vā bhikkhunipassayaṃ vā gacchato anāpattīti attho. Āpadāya gacchatīti yojanā. Jīvitabrahmacariyantarāyā <hi rend="bold">āpadā. Āsanasālaṃ vā</hi>ti sīhaḷadīpe viya bhikkhūnaṃ bhuñjanatthāya yattha dānapatīhi āsanāni paññāpīyanti, taṃ āsanasālaṃ vā, bhojanasālanti attho. ‘‘Āpadāyāsanasāla’’nti vattabbe gāthābandhavasena yakāralopo. <hi rend="bold">Bhattiyassa ghara</hi>nti nimantitagharaṃ vā salākabhattadāyakānaṃ vā gharaṃ.</p>

<p rend="bodytext" n="1561"><hi rend="paranum">1561</hi><hi rend="dot">.</hi> Pavesanaṃ <hi rend="bold">kriyaṃ</hi>. Anāpucchanaṃ <hi rend="bold">akriyaṃ</hi>. Acittakasamuṭṭhānamissakattā <hi rend="bold">‘‘acitta’’</hi>nti vuttaṃ. Kusalākusalābyākatānaṃ aññataracittasamaṅginā āpajjitabbaṃ sandhāya <hi rend="bold">‘‘ticittañcā’’</hi>ti vuttaṃ.</p>

<p rend="centre">Cārittakathāvaṇṇanā.</p>

<p rend="bodytext" n="1562"><hi rend="paranum">1562</hi><hi rend="dot">.</hi><hi rend="bold">‘‘Sabbā’’</hi>ti idaṃ vivaranto ‘‘catumāsapavāraṇā punapavāraṇā niccapavāraṇā’’ti pavāraṇattayaṃ dasseti. Ettha ca <pb ed="M" n="1.0515" /> ‘‘catumāsapaccayapavāraṇā sāditabbāti gilānapaccayapavāraṇā sāditabbā’’ti (pāci. 307) <hi rend="bold">padabhājane</hi> vuttaṃ. <hi rend="bold">Punapavāraṇā</hi> ca cattāroyeva māse bhesajjena pavāraṇaṃ. Tenāha <hi rend="bold">aṭṭhuppattiyaṃ</hi> ‘‘tena hi tvaṃ mahānāma saṅghaṃ aparampi catumāsaṃ bhesajjena pavārehī’’ti. <hi rend="bold">Niccapavāraṇā</hi> nāma yāvajīvaṃ bhesajjeheva pavāraṇā. Vuttampi cetaṃ bhagavatā <hi rend="bold">aṭṭhuppattiyaṃ</hi> ‘‘tena hi tvaṃ mahānāma saṅghaṃ yāvajīvaṃ bhesajjena pavārehī’’ti (pāci. 303).</p>

<p rend="bodytext">Sabbā cetā pavāraṇā bhesajjapariyantarattipariyantatadubhayapariyantaapariyantavasena catubbidhā honti. Yathāha –</p>

<p rend="indent">‘‘Bhesajjapariyantā nāma bhesajjāni pariggahitāni honti ‘ettakehi bhesajjehi pavāremī’ti. Rattipariyantā nāma rattiyo pariggahitāyo honti ‘ettakāsu rattīsu pavāremī’ti. Bhesajjapariyantā ca rattipariyantā ca nāma bhesajjāni ca pariggahitāni honti rattiyo ca pariggahitāyo honti ‘ettakehi bhesajjehi ettakāsu rattīsu <pb ed="V" n="1.0391" /> pavāremī’ti. Nevabhesajjapariyantā narattipariyantā nāma bhesajjāni ca apariggahitāni honti rattiyo ca apariggahitāyo hontī’’ti (pāci. 307).</p>

<p rend="bodytext" n="1563"><hi rend="paranum">1563</hi><hi rend="dot">.</hi> ‘‘Sāditabbā’’ti vutte sādiyanappakāre dassetumāha <hi rend="bold">‘‘viññāpessāmī’’</hi>tiādi. Bhesajjampi sati me paccaye viññāpessāmīti yojanā, ‘‘sāditabbā’’ti iminā sambandho. Tadeva byatirekato dassetumāha <hi rend="bold">‘‘na paṭikkhipitabbā’’</hi>ti. Paṭikkhepakāraṇaṃ dassetumāha <hi rend="bold">‘‘rogodāni na meti cā’’</hi>ti. <hi rend="bold">Sā</hi> tividhā pavāraṇā.</p>

<p rend="bodytext" n="1564"><hi rend="paranum">1564</hi><hi rend="dot">.</hi><hi rend="bold">Tikapācittiyaṃ</hi><pb ed="M" n="1.0516" /><hi rend="bold">vutta</hi>nti ‘‘tatuttari tatuttarisaññī, vematiko, natatuttarisaññī bhesajjaṃ viññāpeti, āpatti pācittiyassā’’ti (pāci. 309) vuttaṃ pācittiyattayaṃ. Idha <hi rend="bold">tatuttarī</hi>ti ettha yehi bhesajjehi pavārito, yāsu ca rattīsu pavārito, tato ce uttari adhikanti attho. Yathāha ‘‘bhesajjapariyante yehi bhesajjehi pavārito hoti, tāni bhesajjāni ṭhapetvā aññāni bhesajjāni viññāpeti, āpatti pācittiyassā’’ti ca ‘‘rattipariyante yāsu rattīsu pavārito hoti, tā rattiyo ṭhapetvā aññāsu rattīsu viññāpeti, āpatti pācittiyassā’’ti (pāci. 308) ca. Tattha vematikassa ca dukkaṭaṃ vuttanti yojanā.</p>

<p rend="bodytext" n="1565"><hi rend="paranum">1565</hi><hi rend="dot">.</hi> Tato catumāsato uttari atirekaṃ <hi rend="bold">tatuttari,</hi> tatuttari na hotīti <hi rend="bold">natatuttari,</hi> natatuttarīti saññā assa atthīti <hi rend="bold">natatuttarisaññī,</hi> bhikkhu, tassa anāpattīti yojanā. <hi rend="bold">Yehi</hi> bhesajjehi pavārito, tāni viññāpentassa anāpattīti saha sesena yojetabbaṃ. Yathāha ‘‘anāpatti yehi bhesajjehi pavārito hoti, tāni bhesajjāni viññāpetī’’ti (pāci. 310). Yena vā yehi bhesajjehi yāsu vā rattīsu pavārito, tato aññampi yathātathaṃ ācikkhitvā bhiyyo viññāpentassa anāpattīti saha sesena yojetabbaṃ. <hi rend="bold">Yathātathaṃ ācikkhitvā bhiyyo viññāpentassā</hi>ti ettha ‘‘imehi tayā bhesajjehi pavāritamha, amhākañca iminā ca iminā ca bhesajjena attho’ti ācikkhitvā viññāpeti, ‘yāsu tayā rattīsu pavāritamha, tāyo ca rattiyo vītivattā, amhākañca bhesajjena attho’ti ācikkhitvā viññāpetī’’ti (pāci. 310) vacanato yathātathaṃ vatvā adhikaṃ viññāpentassāti attho.</p>

<p rend="bodytext" n="1566"><hi rend="paranum">1566</hi><hi rend="dot">.</hi> Aññassa <pb ed="M" n="1.0517" /><pb ed="V" n="1.0392" /> bhikkhussa atthāya vā viññāpentassa bhikkhussa anāpattīti yojanā. <hi rend="bold">Ñātakānaṃ viññāpentassa anāpattī</hi>ti ettha ñātakānaṃ santakaṃ viññāpentassa anāpattīti attho. Attano vā dhanena viññāpentassa anāpattīti yojanā. Ettha dhanaṃ nāma taṇḍulādi kappiyavatthu.</p>

<p rend="bodytext" n="1567"><hi rend="paranum">1567</hi><hi rend="dot">.</hi><hi rend="bold">‘‘Tathā’’</hi>ti iminā ‘‘viññāpentassā’’ti idaṃ paccāmasati. <hi rend="bold">Ummattakādīna</hi>nti visesitabbamapekkhitvā ‘‘viññāpentāna’’nti bahuvacanaṃ kātabbaṃ.</p>

<p rend="centre">Bhesajjakathāvaṇṇanā.</p>

<p rend="bodytext" n="1568"><hi rend="paranum">1568</hi><hi rend="dot">.</hi><hi rend="bold">Uyyutta</hi>nti saṅgāmatthāya katauyyogaṃ, gāmato nikkhamma gacchantaṃ vā ekattha sanniviṭṭhaṃ vā. Yathāha ‘‘uyyuttā nāma senā gāmato nikkhamitvā niviṭṭhā vā hoti payātā vā’’ti (pāci. 314). <hi rend="bold">Aññatra paccayā</hi>ti ṭhapetvā tathārūpapaccayaṃ.</p>

<p rend="bodytext" n="1569"><hi rend="paranum">1569</hi><hi rend="dot">.</hi><hi rend="bold">Dassanassupacārasmi</hi>nti ettha <hi rend="bold">dassanūpacāraṃ</hi> nāma yasmiṃ ṭhāne ṭhitassa senā paññāyati, taṃ ṭhānaṃ. Yathāha ‘‘yattha ṭhito passati, āpatti pācittiyassā’’ti (pāci. 314). <hi rend="bold">Upacāraṃ vimuñcitvā passantassā</hi>ti yathāvuttadassanopacāraṭṭhānaṃ ettha ṭhatvā oloketuṃ na sukarantiādinā kāraṇena taṃ ṭhānaṃ pahāya aññattha vilokentassāti vuttaṃ hoti. Kenaci paṭicchannaṃ hutvā adissamānampi ninnaṃ ṭhānaṃ otiṇṇaṃ apaññāyamānampi paññāyantampi oloketuṃ na sakkā evameva vinicchayo veditabbo. Yathāha ‘‘kenaci antaritā vā ninnaṃ oruḷhā vā na dissatī’’tiādi (pāci. aṭṭha. 314). <hi rend="bold">Payogato</hi>ti yathāvuttadassanapayogagaṇanāya.</p>

<p rend="bodytext" n="1570"><hi rend="paranum">1570</hi><hi rend="dot">.</hi> Idāni <pb ed="M" n="1.0518" /> caturaṅgasenālakkhaṇaṃ dassetumāha <hi rend="bold">‘‘ārohā pana cattāro’’</hi>tiādi. <hi rend="bold">Ārohā</hi>ti ettha hatthārohā daṭṭhabbā. <hi rend="bold">Tappādarakkhakā</hi>ti tassa pādarakkhakāti viggaho. <hi rend="bold">Dve dve</hi>ti ekekaṃ pādaṃ rakkhantā dve dve. <hi rend="bold">Dvādasaposo</hi>ti dvādasa posā etassāti viggaho. Dvādasapurisayutto eko hatthī nāma.</p>

<p rend="bodytext" n="1571"><hi rend="paranum">1571</hi><hi rend="dot">.</hi><hi rend="bold">Āroho</hi>ti <pb ed="V" n="1.0393" /> ettha assāroho vuccati. <hi rend="bold">Tipuriso</hi>ti tayo purisā assāti viggaho. <hi rend="bold">Hayo</hi>ti asso. <hi rend="bold">Eko sārathī</hi>ti rathacāriko. ‘‘Yodho eko’’ti padacchedo. <hi rend="bold">Āṇirakkhā</hi>ti rathacakkadvayassa agaḷanatthaṃ akkhakassa ubhosu koṭīsu ākoṭitā dve āṇiyo rakkhanakā.</p>

<p rend="bodytext" n="1572"><hi rend="paranum">1572</hi><hi rend="dot">.</hi><hi rend="bold">Catuposo</hi>ti cattāro posā yassāti viggaho. <hi rend="bold">Catusaccavibhāvinā</hi>ti catunnaṃ ariyasaccānaṃ desakena bhagavatā. <hi rend="bold">Padahatthā</hi>ti āvudhahatthā. Pajjate gamyate anena pare hanitunti <hi rend="bold">padaṃ,</hi> āvudhaṃ, padāni hatthesu yesaṃ te padahatthāti bhinnādhikaraṇo bāhiratthasamāso yathā ‘‘vajirapāṇī’’ti. Pattipadāti-saddo anatthantarā, manussasenāya adhivacanaṃ.</p>

<p rend="bodytext" n="1573"><hi rend="paranum">1573</hi><hi rend="dot">.</hi><hi rend="bold">Caturaṅgasamāyuttā</hi>ti catūhi aṅgehi avayavehi samāyuttāti viggaho.</p>

<p rend="bodytext" n="1574"><hi rend="paranum">1574</hi><hi rend="dot">.</hi><hi rend="bold">Hatthiādīsū</hi>ti yathāvuttalakkhaṇahatthiassarathapadātināmakesu catūsu aṅgesu, niddhāraṇe bhummaṃ. <hi rend="bold">Ekeka</hi>nti ekekaṃ aṅgaṃ. Etesu avakaṃsato ekaṃ purisāruḷhamapi hatthiñca tathā assañca ekaṃ padahatthapurisañca ekamekaṃ <pb ed="M" n="1.0519" /> katvā āha <hi rend="bold">‘‘ekekaṃ dassanatthāya gacchato’’</hi>ti. Yathāha <hi rend="bold">aṭṭhakathāyaṃ</hi> ‘‘antamaso ekapurisāruḷhaṃ ekampi hatthimpī’’tiādi (pāci. aṭṭha. 315). <hi rend="bold">Anuyyuttepī</hi>ti saṅgāmaṃ vinā aññena kāraṇena nikkhante. Yathāha ‘‘anuyyuttā nāma rājā uyyānaṃ vā nadiṃ vā gacchati, evaṃ anuyyuttā hotī’’ti (pāci. aṭṭha. 315).</p>

<p rend="bodytext" n="1575"><hi rend="paranum">1575</hi><hi rend="dot">.</hi><hi rend="bold">Sampatta</hi>nti ettha ‘‘sena’’nti pakaraṇato labbhati. <hi rend="bold">Āpadāsū</hi>ti jīvitabrahmacariyantarāye sati ‘‘ettha gato muccissāmī’’ti gacchato anāpatti. <hi rend="bold">Tathārūpe paccaye</hi> gilānāvalokanādike gamanānurūpapaccaye sati anāpattīti yojanā.</p>

<p rend="centre">Uyyuttakathāvaṇṇanā.</p>

<p rend="bodytext" n="1576-7"><hi rend="paranum">1576-7</hi><hi rend="dot">.</hi> ‘‘Siyā ca tassa bhikkhuno kocideva paccayo senaṃ gamanāya, dirattatirattaṃ tena bhikkhunā senāya vasitabba’’nti (pāci. 318) anuññātattā kenaci karaṇīyena <pb ed="V" n="1.0394" /> saṅgāmatthaṃ uyyuttāya senāya dirattatirattaṃ paṭipāṭiyā vasitvā catuttharattiyaṃ vasantassa pana bhikkhuno āpattiṃ dassetumāha <hi rend="bold">‘‘catutthe’’</hi>tiādi. <hi rend="bold">Anāpattivāre</hi> ‘‘gilāno vasatī’’ti (pāci. 321) vuttattā āha <hi rend="bold">‘‘arogavā’’</hi>ti. <hi rend="bold">Senāyā</hi>ti ettha parikkhepārahaṭṭhānena vā sañcaraṇapariyantena vā senā paricchinditabbā, evaṃ paricchinnāya senāya antovāti attho.</p>

<p rend="bodytext"><hi rend="bold">Tikapācittiya</hi>nti ‘‘atirekatiratte atirekasaññī, vematiko, ūnakasaññī senāya vasati, āpatti pācittiyassā’’ti (pāci. 320) pācittiyattayaṃ vuttaṃ.</p>

<p rend="centre">Senāvāsakathāvaṇṇanā.</p>

<p rend="bodytext" n="1580"><hi rend="paranum">1580</hi><hi rend="dot">.</hi><hi rend="bold">Uyyodhikaṃ</hi><pb ed="M" n="1.0520" /> nāma saṅgāmaṭṭhānaṃ. Yathāha <hi rend="bold">aṭṭhakathāyaṃ</hi> ‘‘uggantvā uggantvā ettha yujjhantīti uyyodhikaṃ, sampahāraṭṭhānassetaṃ adhivacana’’nti (pāci. aṭṭha. 322). <hi rend="bold">Balagga</hi>nti ‘‘ettakā hatthī’’tiādinā (pāci. 324) <hi rend="bold">padabhājanā</hi>gatanayena balassa gaṇanaṭṭhānaṃ balaggaṃ. Yathāha ‘‘balassa aggaṃ jānanti etthāti balaggaṃ, balagaṇanaṭṭhānanti attho’’ti (pāci. aṭṭha. 322). <hi rend="bold">Senābyūha</hi>nti ‘‘ito hatthī hontu, ito assā, ito rathā, ito pattī hontū’’ti (pāci. 324) <hi rend="bold">padabhājane</hi> vuttasenāsannivesaṭṭhānaṃ senābyūhaṃ. Yathāha ‘‘senāya viyūhaṃ senābyūhaṃ, senāsannivesassetaṃ adhivacana’’nti (pāci. aṭṭha. 322).</p>

<p rend="bodytext" n="1581"><hi rend="paranum">1581</hi><hi rend="dot">.</hi><hi rend="bold">Purime</hi>ti anantarasikkhāpade. ‘‘Dvādasapuriso hatthī’’iti <hi rend="bold">yo</hi> hatthī vuttoti yojanā. <hi rend="bold">Tenā</hi>ti tena hatthinā hetubhūtena.</p>

<p rend="bodytext" n="1582"><hi rend="paranum">1582</hi><hi rend="dot">.</hi><hi rend="bold">‘‘Sesesū’’</hi>ti iminā assānīkarathānīkapattānīkā gahitā. <hi rend="bold">Pattānīkaṃ</hi> nāma ‘‘cattāro purisā padahatthā pattī pacchimaṃ pattānīka’’nti (pāci. 324) senaṅgesu paṭiniddesena nibbisesaṃ katvā vuttaṃ. <hi rend="bold">Tiṇṇa</hi>nti etesaṃ uyyuttādīnaṃ.</p>

<p rend="centre">Uyyodhikakathāvaṇṇanā.</p>

<p rend="centre">Acelakavaggo pañcamo.</p>

<p rend="bodytext" n="1583"><hi rend="paranum">1583</hi><hi rend="dot">.</hi><hi rend="bold">Piṭṭhādīhī</hi>ti <pb ed="V" n="1.0395" /> ettha <hi rend="bold">ādi</hi>-saddena pūvādiṃ saṅgaṇhāti. Yathāha ‘‘surā nāma piṭṭhasurā pūvasurā odanasurā kiṇṇapakkhittā sambhārasaṃyuttā’’ti (pāci. 328). Ettha ca piṭṭhaṃ bhājane pakkhipitvā tajjaṃ udakaṃ datvā pakkhipitvā katā <hi rend="bold">piṭṭhasurā</hi>. Evaṃ <pb ed="M" n="1.0521" /> pūve, odane ca bhājane pakkhipitvā tajjaṃ udakaṃ datvā madditvā katā <hi rend="bold">‘‘pūvasurā, odanasurā’’</hi>ti vuccati. <hi rend="bold">‘‘Kiṇṇā’’</hi>ti pana tassā surāya bījaṃ vuccati, ye ‘‘surāmodakā’’tipi vuccanti, te pakkhipitvā katā <hi rend="bold">kiṇṇapakkhittā</hi>. Harītakisāsapādinānāsambhārehi saṃyojitā <hi rend="bold">sambhārasaṃyuttā</hi>.</p>

<p rend="bodytext"><hi rend="bold">Pupphādīhī</hi>ti ettha <hi rend="bold">ādi</hi>-saddena phalādīnaṃ gahaṇaṃ. Yathāha ‘‘merayo nāma pupphāsavo phalāsavo madhvāsavo guḷāsavo sambhārasaṃyutto’’ti (pāci. 328). Tattha ca <hi rend="bold">pupphāsavo</hi> nāma madhukapupphādīnaṃ jātirasakato ceva tālanāḷikerapupphānañca raso ciraparivāsito. <hi rend="bold">Phalāsavo</hi> pana muddikāpanasaphalādīni madditvā tesaṃ rasena kato. <hi rend="bold">Madhvāsavo</hi> nāma muddikānaṃ jātirasena kato. Makkhikāmadhunāpi karīyatīti vadanti. Ucchuraso <hi rend="bold">guḷāsavo</hi>. Harītakāmalakakaṭukabhaṇḍādinānāsambhārānaṃ raso ciraparivāsito <hi rend="bold">sambhārasaṃyutto</hi>. Āsavo merayaṃ hotīti yojanā.</p>

<p rend="bodytext" n="1584"><hi rend="paranum">1584</hi><hi rend="dot">.</hi><hi rend="bold">Bījato paṭṭhāyā</hi>ti sambhāre paṭiyāditvā cāṭiyaṃ pakkhittakālato paṭṭhāya tālanāḷikerādīnaṃ puppharase pupphato gaḷitābhinavakālatoyeva ca paṭṭhāya. <hi rend="bold">Pivantassā</hi>ti ettha ‘‘kusaggenā’’tipi seso. <hi rend="bold">Ubhayampi cā</hi>ti suraṃ, merayañcāti ubhayampi. Bījato pana paṭṭhāya kusaggena pivantassapi bhikkhuno pācittiyaṃ hotīti yojetabbaṃ. Payogabāhullena āpattibāhullaṃ dassetumāha <hi rend="bold">‘‘payoge ca payoge cā’’</hi>ti. Idañca vicchinditvā vicchinditvā pivantassa bhikkhuno payoge ca payoge ca pācittiyaṃ hotīti yojetabbaṃ. Yathāha ‘‘vicchinditvā vicchinditvā pivato payogagaṇanāya āpattiyo’’ti (pāci. aṭṭha. 328). Ekeneva payogena bahumpi pivantassa ekaṃ eva <pb ed="M" n="1.0522" /> āpattiṃ byatirekato dīpeti. Yathāha ‘‘ekena pana payogena bahumpi pivantassa ekā āpattī’’ti (pāci. aṭṭha. 328).</p>

<p rend="bodytext" n="1585"><hi rend="paranum">1585</hi><hi rend="dot">.</hi><hi rend="bold">Tikapācittiyaṃ vutta</hi>nti ‘‘majje majjasaññī, majje vematiko, majje amajjasaññī pivati, āpatti pācittiyassā’’ti (pāci. 328) tikapācittiyaṃ vuttaṃ.</p>

<p rend="bodytext" n="1586"><hi rend="paranum">1586</hi><hi rend="dot">.</hi> ‘‘Anāpatti <pb ed="V" n="1.0396" /> namajjaṃ hoti majjavaṇṇaṃ majjagandhaṃ majjarasaṃ, taṃ pivatī’’ti (pāci. 328) vuttattā āha <hi rend="bold">‘‘amajjaṃ majjavaṇṇa’’</hi>ntiādi. <hi rend="bold">Ariṭṭhaṃ</hi> nāma āmalakaphalarasādīhi kato āsavaviseso. <hi rend="bold">Loṇasovīrakaṃ</hi> nāma <hi rend="bold">aṭṭhakathāyaṃ</hi> –</p>

<p rend="indent">‘‘Harītakāmalakavibhītakakasāve, sabbadhaññāni, sabbaaparaṇṇāni, sattannampi dhaññānaṃ odanaṃ, kadaliphalādīni sabbaphalāni, vettaketakakhajjūrikaḷīrādayo sabbakaḷīre, macchamaṃsakhaṇḍāni, anekāni ca madhuphāṇitasindhavaloṇatikaṭukādīni bhesajjāni pakkhipitvā kumbhimukhaṃ limpitvā ekaṃ vā dve vā tīṇi vā saṃvaccharāni ṭhapenti, taṃ paripaccitvā jamburasavaṇṇaṃ hoti. Vātakāsakuṭṭhapaṇḍubhagandalādīnañca siniddhabhojanabhuttānañca uttarapānaṃ bhattajīraṇakabhesajjaṃ tādisaṃ natthi. Taṃ panetaṃ bhikkhūnaṃ pacchābhattampi vaṭṭati, gilānānaṃ pākatikameva. Agilānānaṃ pana udakasambhinnaṃ pānaparibhogenā’’ti (pārā. aṭṭha. 2.192) –</p>

<p rend="unindented">Vibhāvito bhesajjaviseso. <hi rend="bold">Suttaṃ</hi> nāma anekehi bhesajjehi abhisaṅkhato amajjabhūto āsavaviseso.</p>

<p rend="bodytext" n="1587"><hi rend="paranum">1587</hi><hi rend="dot">.</hi><hi rend="bold">Vāsagāhāpanatthāyā</hi>ti <pb ed="M" n="1.0523" /> sugandhibhāvagāhāpanatthaṃ. <hi rend="bold">Īsaka</hi>nti majjavaṇṇagandharasā yathā na paññāyanti, evaṃ appamattakaṃ. Yathāha ‘‘anatikkhittamajjeyeva anāpatti. Yaṃ pana atikkhittamajjaṃ hoti, yattha majjassa vaṇṇagandharasā paññāyanti, tasmiṃ āpattiyevā’’ti (pāci. aṭṭha. 329). <hi rend="bold">Sūpādīnaṃ tu pāke</hi>ti ettha <hi rend="bold">ādi</hi>-saddena maṃsapākādayo saṅgahitā. Yathāha ‘‘sūpasampāke maṃsasampāke telasampāke’’ti (pāci. 328).</p>

<p rend="bodytext" n="1588"><hi rend="paranum">1588</hi><hi rend="dot">.</hi> Vatthuajānanā acittanti sambandho. Yathāha ‘‘vatthuajānanatāya cettha acittakatā veditabbā’’ti (pāci. aṭṭha. 329). <hi rend="bold">Vatthuajānanatā</hi> ca nāma ‘‘majja’’nti ajānanabhāvo. <hi rend="bold">Ida</hi>nti idaṃ sikkhāpadaṃ. <hi rend="bold">Ca</hi>-saddena aññāni ca giraggasamajjādisikkhāpadāni samuccinoti. <hi rend="bold">Akusalenevā</hi>ti akusalacitteneva. <hi rend="bold">Pānato</hi>ti pātabbato. <hi rend="bold">Lokavajjaka</hi>nti sādhulokena vajjetabbanti attho. Lokavajjameva <hi rend="bold">lokavajjakaṃ</hi>.</p>

<p rend="bodytext">Nanu <pb ed="V" n="1.0397" /> cettha vatthuajānanatāya acittakatte taṃvatthuajānanaṃ kusalābyākatacittasamaṅginopi sambhavati, kasmā ‘‘akusaleneva pānato lokavajjaka’’nti vuttanti? Vuccate – yasmā amajjasaññāya pivato, majjasaññāya ca pivato majjaṃ vatthuniyāmena kilesuppattiyāva paccayo hoti, yathā majjaṃ pītaṃ ajānantassāpi akusalānameva paccayo hoti, na kusalānaṃ, tathā ajjhoharaṇakālepi vatthuniyāmena akusalasseva paccayo hotīti katvā vuttaṃ ‘‘akusaleneva pānato lokavajjaka’’nti. Yathā taṃ <hi rend="bold">niḷinijātake</hi> (jā. 2.18.1 ādayo; jā. aṭṭha. 5.18.1 ādayo) bhesajjasaññāya itthiyā magge aṅgajātaṃ pavesentassa kumārassa ‘‘itthī’’ti vā ‘‘tassā magge methunaṃ paṭisevāmī’’ti vā saññāya <pb ed="M" n="1.0524" /> abhāvepi kāmarāguppattiyā sīlādiguṇaparihāni vatthuniyāmato ca ahosi, evamidhāpi daṭṭhabbo.</p>

<p rend="bodytext">Keci pana ‘‘akusaleneva pānato’’ti idaṃ imassa sikkhāpadassa sacittakapakkhaṃ sandhāya vuttaṃ, aññathā pāṇātipātādīsupi atippasaṅgoti maññamānā bahukāraṇaṃ, niyamanañca dassesuṃ. <hi rend="bold">Vinayaṭṭhakathāyaṃ</hi> (pāci. aṭṭha. 329), pana <hi rend="bold">khuddakapāṭhaṭṭhakathāyaṃ</hi> (khu. pā. aṭṭha. sikkhāpadavaṇṇanā), <hi rend="bold">vibhaṅgaṭṭhakathā</hi>dīsu ca ‘‘ticitta’’nti avatvā ‘‘akusalacitta’’micceva vuttattā, sikkhāpadassa sāmaññalakkhaṇaṃ dassentena pakkhantaralakkhaṇadassanassa ayuttattā ca <hi rend="bold">aṭṭhakathāsu</hi> yathārutavaseneva atthaggahaṇe ca kassaci virodhassa asambhavato sacittakapakkhameva sandhāya akusalacittatā, lokavajjatā cettha na vattabbā. ‘‘Vatthuṃ jānitvāpi ajānitvāpi majjaṃ pivato bhikkhussa pācittiyaṃ. Sāmaṇerassa pana jānitvāva pivato sīlabhedo, na ajānitvā’’ti (māhāva. aṭṭha. 108 atthato samānaṃ) yaṃ vuttaṃ, tattha kāraṇaṃ maggitabbaṃ. Sikkhāpadapaññattiyā buddhānameva visayattā na taṃ maggitabbaṃ, yathāpaññatteyeva vattitabbaṃ. Idaṃ pana sikkhāpadaṃ akusalacittaṃ, sukhopekkhāvedanānaṃ vasena duvedanañca hoti. <hi rend="bold">Vinayaṭṭhakathāyaṃ</hi> (pāci. aṭṭha. 329), pana <hi rend="bold">mātikaṭṭhakathāya</hi>ñca (kaṅkhā. aṭṭha. surāpānasikkhāpadavaṇṇanā) ‘‘tivedana’’nti pāṭho dissati, <hi rend="bold">khuddakapāṭhavaṇṇanāya</hi> (khu. pā. aṭṭha. sikkhāpadavaṇṇanā), <hi rend="bold">vibhaṅgaṭṭhakathādīsu</hi> (vibha. aṭṭha. 703 ādayo) ca ‘‘sukhamajjhattavedanāvasena duvedana’’nti ca ‘‘lobhamohamūlavasena dvimūlaka’’nti ca vuttattā so ‘‘pamādapāṭho’’ti gahetabbo.</p>

<p rend="centre">Surāpānakathāvaṇṇanā.</p>

<p rend="bodytext" n="1589"><hi rend="paranum">1589</hi><hi rend="dot">.</hi><hi rend="bold">Yena</hi><pb ed="M" n="1.0525" /><pb ed="V" n="1.0398" /><hi rend="bold">kenaci aṅgenā</hi>ti aṅguliādinā yena kenaci sarīrāvayavena. <hi rend="bold">Hasādhippāyino</hi>ti hase adhippāyo <hi rend="bold">hasādhippāyo,</hi> so etassa atthīti viggaho, tassa, iminā kīḷādhippāyarahitassa anāpattiṃ byatirekato dīpeti. Vakkhati ca ‘‘anāpatti nahasādhippāyassā’’ti. <hi rend="bold">Phusato</hi> phusantassa.</p>

<p rend="bodytext" n="1590"><hi rend="paranum">1590</hi><hi rend="dot">.</hi><hi rend="bold">Sabbatthā</hi>ti sabbesu upasampannānupasampannesu. <hi rend="bold">Kāyapaṭibaddhādike naye</hi>ti ‘‘kāyena kāyapaṭibaddhaṃ āmasati, āpatti dukkaṭassā’’tievamādinā (pāci. 332) dassite naye. Anupasampanne upasampannasaññivematikaanupasampannasaññīnaṃ vasena tīṇi dukkaṭāni vuttānīti āha <hi rend="bold">‘‘tathevānupasampanne, dīpitaṃ tikadukkaṭa’’</hi>nti. Ettha ca <hi rend="bold">‘‘tathevā’’</hi>ti iminā upasampanne upasampannasaññivematikaanupasampannasaññīnaṃ vasena tikapācittiyassa vuttabhāvo dīpito hoti. Yathā upasampanne tikapācittiyaṃ dīpitaṃ, tatheva anupasampanne tikadukkaṭaṃ dīpitanti yojanā.</p>

<p rend="bodytext" n="1591"><hi rend="paranum">1591</hi><hi rend="dot">.</hi><hi rend="bold">Ettha…pe… bhikkhunī</hi>ti ettha bhikkhupi bhikkhuniyā anupasampannaṭṭhāne ṭhitoti veditabbo.</p>

<p rend="bodytext" n="1592"><hi rend="paranum">1592</hi><hi rend="dot">.</hi><hi rend="bold">Nahasādhippāyassa phusato</hi>ti hasādhippāyaṃ vinā vandanādīsu pādādisarīrāvayavena paraṃ phusantassa. <hi rend="bold">Kicce satī</hi>ti piṭṭhiparikammādikicce sati.</p>

<p rend="centre">Aṅgulipatodakakathāvaṇṇanā.</p>

<p rend="bodytext" n="1593"><hi rend="paranum">1593</hi><hi rend="dot">.</hi><hi rend="bold">Jale</hi>ti ettha ‘‘uparigopphake’’ti seso. Yathāha ‘‘uparigopphake udake’’ti (pāci. 337). <hi rend="bold">Nimujjanādīna</hi>nti ettha <hi rend="bold">ādi</hi>-saddena ummujjanaplavanāni gahitāni. Yathāha ‘‘uparigopphake udake hasādhippāyo nimujjati vā ummujjati vā palavati <pb ed="M" n="1.0526" /> vā’’ti (pāci. 337). <hi rend="bold">‘‘Kevala’’</hi>nti iminā nahānādikiccena otarantassa anāpattīti dīpeti.</p>

<p rend="bodytext" n="1594"><hi rend="paranum">1594</hi><hi rend="dot">.</hi><hi rend="bold">Uparigopphake jale</hi>ti gopphakānaṃ uparibhāgappamāṇe jale. <hi rend="bold">Nimujjeyyapi vā</hi>ti antojalaṃ pavisanto nimujjeyya vā. <hi rend="bold">Tareyya vā</hi>ti plaveyya vā.</p>

<p rend="bodytext" n="1595-6"><hi rend="paranum">1595-6</hi><hi rend="dot">.</hi> Antoyevodake <pb ed="V" n="1.0399" /> nimujjitvāna gacchato tassa hatthapādapayogehi pācittiṃ paridīpayeti yojanā.</p>

<p rend="bodytext" n="1597"><hi rend="paranum">1597</hi><hi rend="dot">.</hi> Hatthādisakalasarīrāvayavaṃ saṅgaṇhituṃ <hi rend="bold">‘‘yena yenā’’</hi>ti aniyamāmeḍitamāha. Jalaṃ tarato bhikkhuno yena yena pana aṅgena taraṇaṃ hotīti yojanā.</p>

<p rend="bodytext" n="1598"><hi rend="paranum">1598</hi><hi rend="dot">.</hi><hi rend="bold">Taruto vāpī</hi>ti rukkhatopi vā. <hi rend="bold">Tikapācittiya</hi>nti udake hasadhamme hasadhammasaññivematikaahasadhammasaññīnaṃ vasena tikapācittiyaṃ. <hi rend="bold">‘‘Tikadukkaṭa’’</hi>nti pāṭho dissati, ‘‘udake ahasadhamme hasadhammasaññī, āpatti dukkaṭassa. Udake ahasadhamme vematiko, āpatti dukkaṭassā’’ti (pāci. 338) vatvā ‘‘udake ahasadhamme ahasadhammasaññī, anāpattī’’ti (pāci. 338) tatiyavikappe <hi rend="bold">pāḷiyaṃ</hi> anāpatti vuttāti so pamādapāṭho, <hi rend="bold">‘‘dvikadukkaṭa’’</hi>nti pāṭhoyeva gahetabbo.</p>

<p rend="bodytext" n="1599"><hi rend="paranum">1599</hi><hi rend="dot">.</hi> Nāvaṃ tīre ussārentopi vāti sambandho. <hi rend="bold">Ussārento</hi>ti tīramāropento. <hi rend="bold">‘‘Kīḷatī’’</hi>ti idaṃ ‘‘pājento’’ti imināpi yojetabbaṃ.</p>

<p rend="bodytext" n="1600"><hi rend="paranum">1600</hi><hi rend="dot">.</hi><hi rend="bold">Kathalāya vā</hi>ti khuddakakapālikāya vā. <hi rend="bold">Udaka</hi>nti ettha ‘‘bhājanagataṃ vā’’ti seso. ‘‘Bhājanagataṃ udakaṃ vā’’ti (pāci. 338) hi <hi rend="bold">padabhājane</hi> vuttaṃ.</p>

<p rend="bodytext" n="1601"><hi rend="paranum">1601</hi><hi rend="dot">.</hi><hi rend="bold">Kañcikaṃ</hi><pb ed="M" n="1.0527" /><hi rend="bold">vā</hi>ti dhaññarasaṃ vā. <hi rend="bold">Api</hi>-saddo ‘‘khīraṃ vā takkaṃ vā rajanaṃ vā passāvaṃ vā’’ti (pāci. 338) <hi rend="bold">pāḷiyaṃ</hi> āgate sampiṇḍeti. <hi rend="bold">Cikkhallaṃ vāpī</hi>ti udakakaddamaṃ vā. Ettha visesajotakena <hi rend="bold">api</hi>-saddena ‘‘apica uparigopphake vuttāni ummujjanādīni ṭhapetvā aññena yena kenaci ākārena udakaṃ otaritvā vā anotaritvā vā yattha katthaci ṭhitaṃ udakaṃ antamaso binduṃ gahetvā khipanakīḷāyapi kīḷantassa dukkaṭamevā’’ti (pāci. aṭṭha. 336) <hi rend="bold">aṭṭhakathā</hi>gataṃ vinicchayavisesaṃ sampiṇḍeti. <hi rend="bold">Vikkhipa</hi>nti vikkhipitvā.</p>

<p rend="bodytext" n="1602"><hi rend="paranum">1602</hi><hi rend="dot">.</hi> Sati <pb ed="V" n="1.0400" /> kicce jalaṃ vigāhitvā nimujjanādikaṃ karontassa anāpattīti yojanā. <hi rend="bold">Kiccaṃ</hi> nāma nahānādikaṃ.</p>

<p rend="bodytext" n="1603"><hi rend="paranum">1603</hi><hi rend="dot">.</hi><hi rend="bold">Anantarassā</hi>ti aṅgulipatodakasikkhāpadassa. Visesova <hi rend="bold">visesatā,</hi> koci viseso natthīti attho.</p>

<p rend="centre">Hasadhammakathāvaṇṇanā.</p>

<p rend="bodytext" n="1604-5"><hi rend="paranum">1604-5</hi><hi rend="dot">.</hi> Yo bhikkhu bhikkhunā paññattena vuccamāno assa vacanaṃ akattukāmatāya ādaraṃ pana sace na karoti, tassa tasmiṃ anādariye pācittiyamudīrayeti yojanā, iminā vākyena puggalānādaramūlakaṃ pācittiyaṃ vuttaṃ. Yathāha ‘‘anādariyaṃ nāma dve anādariyāni puggalānādariyañca dhammānādariyañcā’’ti (pāci. 342), ‘‘puggalānādariyaṃ nāma upasampannena paññattena vuccamāno ‘ayaṃ ukkhittako vā vambhito vā garahito vā imassa vacanaṃ akataṃ bhavissatī’ti anādariyaṃ karoti, āpatti pācittiyassā’’ti (pāci. 342) ca.</p>

<p rend="bodytext">Dhammameva vā asikkhitukāmo yo bhikkhu bhikkhunā paññattena vuccamāno assa vacanaṃ akattukāmatāya ādaraṃ <pb ed="M" n="1.0528" /> pana sace na karoti, tassa tasmiṃ anādariye pācittiyamudīrayeti yojanā, iminā dhammānādariyamūlakaṃ pācittiyaṃ vuttaṃ. Yathāha ‘‘dhammānādariyaṃ nāma upasampannena paññattena vuccamāno kathāyaṃ nasseyya vā vinasseyya vā antaradhāyeyya vā, taṃ nasikkhitukāmo anādariyaṃ karoti, āpatti pācittiyassā’’ti (pāci. 342). <hi rend="bold">Anādariye</hi>ti nimittatthe bhummaṃ.</p>

<p rend="bodytext" n="1606"><hi rend="paranum">1606</hi><hi rend="dot">.</hi><hi rend="bold">Tikapācittiyaṃ vutta</hi>nti ‘‘upasampanne upasampannasaññī, vematiko, anupasampannasaññī anādariyaṃ karoti, āpatti pācittiyassā’’ti (pāci. 343) tikapācittiyaṃ vuttaṃ. <hi rend="bold">Tikātītenā</hi>ti lokattikamatikkantena. <hi rend="bold">Anupasampannānādare tikadukkaṭa</hi>nti anupasampanne upasampannasaññivematikaanupasampannasaññīnaṃ vasena tikadukkaṭaṃ.</p>

<p rend="bodytext" n="1607"><hi rend="paranum">1607</hi><hi rend="dot">.</hi><hi rend="bold">Suttenevābhidhammenā</hi>ti ettha <hi rend="bold">eva</hi>kāro ‘‘dukkaṭa’’nti iminā yojetabbo. <hi rend="bold">‘‘Suttena</hi><pb ed="V" n="1.0401" /><hi rend="bold">abhidhammenā’’</hi>ti padadvayena abhedopacārato suttābhidhammāgato pariyattidhammo vutto. <hi rend="bold">Apaññattenā</hi>ti paññattasaṅkhātavinayato aññattā apaññattena. <hi rend="bold">‘‘Apaññattenā’’</hi>ti idaṃ ‘‘suttena abhidhammenā’’ti padadvayavisesanaṃ. Bhikkhunā vuttassa tasmiṃ bhikkhumhi vā dhamme vā anādaraṃ karoto dukkaṭameva. Sāmaṇerena <hi rend="bold">ubhayenapi</hi> paññattena vā apaññattena vā vuttassa tasmiṃ sāmaṇere vā paññatte vā apaññatte vā dhamme anādaraṃ karoto bhikkhussa dukkaṭamevāti yojanā.</p>

<p rend="bodytext" n="1608"><hi rend="paranum">1608</hi><hi rend="dot">.</hi><hi rend="bold">Doso</hi>ti pācittiyadukkaṭasaṅkhāto koci doso.</p>

<p rend="bodytext" n="1609"><hi rend="paranum">1609</hi><hi rend="dot">.</hi><hi rend="bold">Etthā</hi>ti <pb ed="M" n="1.0529" /> imasmiṃ ācariyānaṃ gāhe. Gārayho ācariyuggaho neva gahetabboti yojanā. <hi rend="bold">Gārayho ācariyuggaho</hi>ti ettha ‘‘yasmā ucchuraso sattāhakāliko, tassa kasaṭo yāvajīviko, dvinnaṃyeva samavāyo ucchuyaṭṭhi, tasmā vikāle ucchuyaṭṭhiṃ khādituṃ vaṭṭati guḷaharītake viyā’’ti evamādiko sampati nibbatto gārayhācariyavādo. Kataro pana gahetabboti? Paveṇiyā āgato ācariyuggahova gahetabbo.</p>

<p rend="bodytext"><hi rend="bold">Kurundiyaṃ</hi> pana ‘‘lokavajje ācariyuggaho na vaṭṭati, paṇṇattivajje pana vaṭṭatī’’ti (pāci. aṭṭha. 344) vuttaṃ. <hi rend="bold">Mahāpaccariyaṃ</hi> ‘‘suttaṃ, suttānulomañca uggahitakānaṃyeva ācariyānaṃ uggaho pamāṇaṃ, ajānantānaṃ kathā appamāṇa’’nti (pāci. aṭṭha. 344) vuttaṃ. ‘‘Taṃ sabbaṃ paveṇiyā āgate samodhānaṃ gacchatī’’ti (pāci. aṭṭha. 344) <hi rend="bold">aṭṭhakathāyaṃ</hi> vuttaṃ. Ettha <hi rend="bold">lokavajje ācariyuggaho na vaṭṭatī</hi>ti lokavajjasikkhāpade āpattiṭṭhāne yo ācariyavādo, so na gahetabbo, lokavajjamatikkamitvā ‘‘idaṃ amhākaṃ ācariyuggaho’’ti vadantassa uggaho na vaṭṭatīti adhippāyo. <hi rend="bold">Suttānulomaṃ</hi> nāma aṭṭhakathā. <hi rend="bold">Paveṇiyā āgate samodhānaṃ gacchatī</hi>ti ‘‘paveṇiyā āgato ācariyuggahova gahetabbo’’ti (pāci. aṭṭha. 344) evaṃ vutte mahāaṭṭhakathāvādeyeva saṅgahaṃ gacchatīti adhippāyo.</p>

<p rend="centre">Anādariyakathāvaṇṇanā.</p>

<p rend="bodytext" n="1610-1"><hi rend="paranum">1610-1</hi><hi rend="dot">.</hi> ‘‘Yo pana bhikkhu bhikkhuṃ bhiṃsāpeyya, pācittiya’’nti (pāci. 346) <hi rend="bold">mātikā</hi>vacanato <pb ed="V" n="1.0402" /><hi rend="bold">bhayasañjananatthāyā</hi>ti ettha ‘‘bhikkhussā’’ti seso. Teneva vakkhati ‘‘itarassa tu bhikkhussā’’ti. <hi rend="bold">Rūpādi</hi>nti rūpasaddagandhādiṃ. <hi rend="bold">Upasaṃhare</hi>ti upaṭṭhapeti <pb ed="M" n="1.0530" />, dassetīti vuttaṃ hoti. <hi rend="bold">Bhayānakaṃ katha</hi>nti corakantārādikathaṃ. Yathāha ‘‘corakantāraṃ vā vāḷakantāraṃ vā pisācakantāraṃ vā ācikkhatī’’ti (pāci. 348). <hi rend="bold">Parasantike</hi>ti ettha <hi rend="bold">‘‘paro’’</hi>ti vuttanayena labbhamāno upasampanno gahetabbo.</p>

<p rend="bodytext"><hi rend="bold">Disvā vā</hi>ti upaṭṭhāpitaṃ taṃ rūpādiṃ disvā vā. <hi rend="bold">Sutvā vā</hi>ti taṃ bhayānakaṃ kathaṃ sutvā vā. Yassa bhayadassanatthāya taṃ upaṭṭhāpesi, so <hi rend="bold">bhāyatu vā mā vā bhāyatu. Itarassā</hi>ti tadupaṭṭhāpakassa bhikkhussa. <hi rend="bold">Taṅkhaṇe</hi>ti upaṭṭhāpitakkhaṇe.</p>

<p rend="bodytext" n="1612"><hi rend="paranum">1612</hi><hi rend="dot">.</hi><hi rend="bold">Tikapācittiyaṃ vutta</hi>nti ‘‘upasampanne upasampannasaññī, vematiko, anupasampannasaññī bhiṃsāpeti, āpatti pācittiyassā’’ti (pāci. 348) tikapācittiyaṃ vuttaṃ. <hi rend="bold">Tikadukkaṭa</hi>nti anupasampanne upasampannasaññivematikaanupasampannasaññīnaṃ vasena tikadukkaṭaṃ. ‘‘Anupasampannaṃ bhiṃsāpetukāmo’’tiādike <hi rend="bold">dukkaṭavāre</hi> anupasampannaggahaṇena gihinopi saṅgayhamānattā <hi rend="bold">‘‘sāmaṇeraṃ gahaṭṭhaṃ vā’’</hi>ti āha. Sāmaṇeraṃ…pe… bhikkhuno tatheva bhiṃsāpentassa tikadukkaṭaṃ vuttanti yojanā.</p>

<p rend="centre">Bhiṃsāpanakathāvaṇṇanā.</p>

<p rend="bodytext" n="1614"><hi rend="paranum">1614</hi><hi rend="dot">.</hi><hi rend="bold">Joti</hi>nti aggiṃ. <hi rend="bold">Tappetukāmo</hi>ti visibbetukāmo. ‘‘Tena kho pana samayena bhikkhū padīpepi jotikepi jantāgharepi kukkuccāyantī’’ti (pāci. 352) <hi rend="bold">uppannavatthumhi</hi> ‘‘anujānāmi bhikkhave tathārūpapaccayā jotiṃ samādahituṃ samādahāpetu’’nti (pāci. 352) vuttattā ettha <hi rend="bold">‘‘tathārūpaṃ paccaya’’</hi>nti iminā <pb ed="M" n="1.0531" /> padīpujjalanañca pattapacanasarīrasedanādikammañca jantāgharavattañca gahetabbaṃ. Ettha ca <hi rend="bold">jotikepī</hi>ti pattapacanasedanakammādīsu jotikaraṇeti attho.</p>

<p rend="bodytext" n="1615"><hi rend="paranum">1615</hi><hi rend="dot">.</hi><hi rend="bold">Sayaṃsamādahantassā</hi>ti attanā jālentassa.</p>

<p rend="bodytext" n="1616"><hi rend="paranum">1616</hi><hi rend="dot">.</hi><hi rend="bold">Jālāpentassa</hi><pb ed="V" n="1.0403" /><hi rend="bold">…pe… dukkaṭa</hi>nti āṇattiyā āpajjitabbaṃ dukkaṭaṃ sandhāyāha. Āṇattiyā jalite āpajjitabbāpatti ‘‘jāluṭṭhāne panāpatti, pācitti parikittitā’’ti anuvattamānattā siddhāti visuṃ na vuttā.</p>

<p rend="bodytext" n="1617"><hi rend="paranum">1617</hi><hi rend="dot">.</hi><hi rend="bold">Gilānassā</hi>ti ‘‘gilāno nāma yassa vinā agginā na phāsu hotī’’ti (pāci. 354) vuttassa gilānassa. <hi rend="bold">Avijjhātaṃ alātaṃ ukkhipantassā</hi>ti gahaṇena bhaṭṭhaṃ anibbutālātaṃ aggino samīpaṃ karontassa, yathāṭhāne ṭhapentassāti vuttaṃ hoti.</p>

<p rend="bodytext" n="1618-9"><hi rend="paranum">1618-9</hi><hi rend="dot">.</hi><hi rend="bold">Vijjhātaṃ alāta</hi>nti nibbutālātaṃ. <hi rend="bold">Yathāvatthukaṃ</hi> pācittiyanti vuttaṃ hoti. Aññena vā kataṃ visibbentassa anāpattīti yojanā. <hi rend="bold">Visibbentassā</hi>ti tappentassa. <hi rend="bold">Aṅgāra</hi>nti vītaccikaṃ aṅgāraṃ. <hi rend="bold">Padīpujjalanādike</hi>ti <hi rend="bold">ādi</hi>-saddena ‘‘jotike jantāghare tathārūpapaccayā’’ti (pāci. 352) āgataṃ saṅgaṇhāti. Ettha ca <hi rend="bold">tathārūpapaccayā</hi>ti ṭhapetvā padīpādīni aññenapi tathārūpena paccayena.</p>

<p rend="centre">Jotisamādahanakathāvaṇṇanā.</p>

<p rend="bodytext" n="1620-1"><hi rend="paranum">1620-1</hi><hi rend="dot">.</hi><hi rend="bold">Majjhime dese</hi>ti jambudīpe yattha bodhimaṇḍalaṃ hoti, tasmiṃ navayojanasatāvaṭṭe majjhimamaṇḍale, iminā idaṃ <pb ed="M" n="1.0532" /> sikkhāpadaṃ tattheva desodissakatāya niyatanti dasseti. Teneva vakkhati <hi rend="bold">anāpattivāre</hi> ‘‘paccantimepi vā dese’’ti. Cuṇṇanti sirīsacuṇṇādikaṃ cuṇṇaṃ. <hi rend="bold">Abhisaṅkharato</hi>ti paṭiyādentassa.</p>

<p rend="bodytext" n="1622-3"><hi rend="paranum">1622-3</hi><hi rend="dot">.</hi> ‘‘Māse ūnasaññino’’ti padacchedo. Atirekaddhamāse ūnasaññino vā atirekaddhamāse vimatissa vā dukkaṭanti yojanā. Atirekaddhamāse nhāyantassa anāpattīti yojanā. <hi rend="bold">Samayesu ca nhāyantassa anāpattī</hi>ti ettha ‘‘uṇhasamayo pariḷāhasamayo gilānasamayo kammasamayo addhānagamanasamayo vātavuṭṭhisamayo’’ti (pāci. 363) dassitesu chasu samayesu aññatare sampatte samaye satiṃ paccupaṭṭhapetvā ūnamāsepi nahāyantassa anāpattīti attho.</p>

<p rend="bodytext">Tattha <pb ed="V" n="1.0404" /> jeṭṭhamāso ca āsāḷhimāsassa purimapakkho cāti diyaḍḍhamāso <hi rend="bold">uṇhasamayo</hi> nāma. Yathāha ‘‘uṇhasamayo nāma diyaḍḍho māso seso gimhāna’’nti (pāci. 364), vassānassa paṭhamo māso <hi rend="bold">pariḷāhasamayo</hi> nāma. Yathāha ‘‘pariḷāhasamayo nāma vassānassa paṭhamo māso’’ti (pāci. 364). ‘‘Yassa vinā nahānā na phāsu hotī’’ti (pāci. 364) vutto samayo <hi rend="bold">gilānasamayo</hi> nāma. ‘‘Antamaso pariveṇampi sammaṭṭhaṃ hotī’’ti (pāci. 364) vutto <hi rend="bold">kammasamayo</hi> nāma. ‘‘Addhayojanaṃ gacchissāmī’ti nahāyitabba’’nti (pāci. 364) vutto <hi rend="bold">addhānagamanasamayo</hi> nāma. ‘‘Bhikkhū sarajena vātena okiṇṇā honti, dve vā tīṇi vā udakaphusitāni kāye patitāni hontī’’ti (pāci. 364) vutto <hi rend="bold">vātavuṭṭhisamayo</hi> nāma.</p>

<p rend="bodytext">Nadīpāraṃ gacchatopi ūnakaddhamāse nhāyantassa anāpattīti yojanā. <hi rend="bold">Vālikaṃ ukkiritvānā</hi>ti ettha sukkhāya nadiyā <pb ed="M" n="1.0533" /> vālikaṃ ukkiritvā. Katāvāṭesupi ūnakaddhamāse nhāyantassapi anāpattīti. <hi rend="bold">‘‘Tathā’’</hi>ti iminā ‘‘nhāyantassa anāpattī’’ti idaṃ paccāmasati.</p>

<p rend="bodytext" n="1624"><hi rend="paranum">1624</hi><hi rend="dot">.</hi><hi rend="bold">Paccantimepi vā dese</hi>ti jambudīpe yathāvuttamajjhimadesato bahi paccantimesu janapadesu, khuddakesu ca dīpesu. <hi rend="bold">Sabbesa</hi>nti laddhasamayānaṃ, aladdhasamayānañca sabbesaṃ bhikkhūnaṃ. <hi rend="bold">Āpadāsū</hi>ti bhamaraanubandhādiāpadāsu. Yathāha ‘‘bhamarādīhi anubaddhassa udake nimujjituṃ vaṭṭatī’’ti (pāci. aṭṭha. 366). Kāyacittasamuṭṭhānaṃ <hi rend="bold">eḷakalomasamuṭṭhānaṃ</hi> nāma.</p>

<p rend="centre">Nhānakathāvaṇṇanā.</p>

<p rend="bodytext" n="1625-7"><hi rend="paranum">1625-7</hi><hi rend="dot">.</hi> ‘‘Navaṃ nāma akatakappaṃ vuccatī’’ti (pāci. 369) pāḷivacanato ca ‘‘paṭiladdhanavacīvarenāti attho’’ti (pāci. aṭṭha. 368) <hi rend="bold">aṭṭhakathā</hi>vacanato ca <hi rend="bold">cīvara</hi>nti ettha ‘‘nava’’nti seso. Kappiyaṃ binduṃ adatvā navaṃ cīvaraṃ bhikkhu paribhuñjati, tassevaṃ paribhuñjato pācittīti sambandho. <hi rend="bold">Channa</hi>nti khomādīnaṃ, niddhāraṇe sāmivacanaṃ. Aññataraṃ navaṃ cīvaranti niddhāretabbaṃ. <hi rend="bold">Yattha katthacī</hi>ti ‘‘catūsu vā koṇesu tīsu vā dvīsu vā ekasmiṃ vā koṇe’’ti (pāci. aṭṭha. 368) <hi rend="bold">aṭṭhakathā</hi>vacanato cīvarakoṇesu yattha katthaci.</p>

<p rend="bodytext"><hi rend="bold">Kaṃsanīlenā</hi>ti <pb ed="V" n="1.0405" /> cammakāranīlena. <hi rend="bold">Cammakāranīlaṃ</hi> nāma pakatinīlaṃ. <hi rend="bold">Gaṇṭhipade</hi> pana ‘‘cammakārā udake tiphalaṃ, ayogūthañca pakkhipitvā cammaṃ kāḷaṃ karonti, taṃ cammakāranīla’’nti vuttaṃ. <hi rend="bold">Mahāpaccariyaṃ</hi> pana ‘‘ayomalaṃ lohamalaṃ, etaṃ kaṃsanīlaṃ nāmā’’ti (pāci. aṭṭha. 368) vuttaṃ. <hi rend="bold">Pattanīlena vā</hi>ti ‘‘yo koci nīlavaṇṇo paṇṇaraso’’ti (pāci. aṭṭha. 368) <hi rend="bold">aṭṭhakathāya</hi> vuttena nīlapaṇṇarasena. <hi rend="bold">Yena kenaci kāḷenā</hi>ti aṅgārajallikādīsu aññatarena yena kenaci kāḷavaṇṇena. ‘‘Kaddamo nāma <pb ed="M" n="1.0534" /> odako vuccatī’’ti (pāci. 369) vuttattā <hi rend="bold">kaddamenā</hi>ti udakānukaddamasukkhakaddamādiṃ saṅgaṇhāti.</p>

<p rend="bodytext">‘‘Maṅgulassa piṭṭhippamāṇakaṃ mayūrassa akkhippamāṇaka’’nti yathākkamena yojanā.</p>

<p rend="bodytext" n="1628"><hi rend="paranum">1628</hi><hi rend="dot">.</hi> ‘‘Pāḷikappo kaṇṇikākappo’’ti yojanā, muttāvali viya pāḷiṃ katvā appitakappo ca kaṇṇikākārena appitakappo cāti attho. <hi rend="bold">Katthacī</hi>ti ettha ‘‘yathāvuttappadese’’ti seso. ‘‘Catūsu vā koṇesu tīsu vā’’ti (pāci. aṭṭha. 368) vuttattā <hi rend="bold">‘‘anekaṃ vā’’</hi>ti āha. Vaṭṭameva <hi rend="bold">vaṭṭakaṃ,</hi> iminā aññaṃ vikāraṃ na vaṭṭatīti dasseti. Yathāha ‘‘ṭhapetvā ekaṃ vaṭṭabinduṃ aññena kenacipi vikārena kappo na kātabbo’’ti (pāci. 368).</p>

<p rend="bodytext" n="1629"><hi rend="paranum">1629</hi><hi rend="dot">.</hi><hi rend="bold">‘‘Anāpatti pakāsitā’’</hi>ti idaṃ ‘‘vimatissacā’’ti ettha <hi rend="bold">ca</hi>-saddena samuccitaṃ ‘‘ādinne ādinnasaññino’’ti tatiyavikappaṃ sandhāya vuttaṃ. Yathāha ‘‘ādinne ādinnasaññī, anāpattī’’ti.</p>

<p rend="bodytext" n="1630"><hi rend="paranum">1630</hi><hi rend="dot">.</hi><hi rend="bold">‘‘Kappe naṭṭhepi vā’’</hi>tiādīhi ca yojetabbaṃ. <hi rend="bold">Pi</hi>-saddena ‘‘kappakatokāse jiṇṇe’’ti idaṃ sampiṇḍeti. Yathāha ‘‘kappakatokāso jiṇṇo hotī’’ti. <hi rend="bold">Tena</hi> kappakatenāti sahatthe karaṇavacanaṃ. <hi rend="bold">Saṃsibbitesū</hi>ti ettha ‘‘akappakatesū’’ti seso. Yathāha ‘‘kappakatena akappakataṃ saṃsibbitaṃ hotī’’ti. Nivāsanapārupanaṃ <hi rend="bold">kriyaṃ</hi>. Kappabinduanādānaṃ <hi rend="bold">akriyaṃ</hi>.</p>

<p rend="centre">Dubbaṇṇakaraṇakathāvaṇṇanā.</p>

<p rend="bodytext" n="1631-4"><hi rend="paranum">1631-4</hi><hi rend="dot">.</hi> ‘‘Vikappanā <pb ed="M" n="1.0535" /><pb ed="V" n="1.0406" /> nāma dve vikappanā sammukhāvikappanā ca parammukhāvikappanā cā’’ti (pāci. 374) vuttattā <hi rend="bold">‘‘vikappanā duve’’</hi>tiādimāha. <hi rend="bold">Itī</hi>ti nidassane, evanti attho. Kathaṃ sammukhāvikappanā hotīti āha <hi rend="bold">‘‘sammukhāya…pe… niddise’’</hi>ti. <hi rend="bold">Ekassā</hi>ti ettha ‘‘byattassā’’ti seso. Idha <hi rend="bold">byatto</hi> nāma vikappanapaccuddhāraṇavidhiṃ jānanto.</p>

<p rend="bodytext"><hi rend="bold">Yathāvacanayogato</hi>ti ‘‘imaṃ cīvara’nti vā, ‘imāni cīvarānī’ti vā, ‘etaṃ cīvara’nti vā, ‘etāni cīvarānī’ti vā’’ti (pārā. aṭṭha. 2.469) <hi rend="bold">aṭṭhakathāya</hi> vuttaṃ anatikkamma, vacanasambandhakkamenāti attho. Tadekadesasarūpaṃ dasseti <hi rend="bold">‘‘imaṃ cīvara’’</hi>nti.</p>

<p rend="bodytext"><hi rend="bold">‘‘Apaccuddhaṭato’’</hi>ti iminā ‘‘na kappatī’’ti etassa hetuṃ dasseti.</p>

<p rend="bodytext" n="1635"><hi rend="paranum">1635</hi><hi rend="dot">.</hi><hi rend="bold">‘‘Santaka’’</hi>miccādi paccuddharaṇappakāro. <hi rend="bold">Yathāpaccayaṃ karohī</hi>ti tuyhaṃ ruccanakaṃ karohīti attho.</p>

<p rend="bodytext" n="1636"><hi rend="paranum">1636</hi><hi rend="dot">.</hi> Sammukhāvikappantaraṃ dassetumāha <hi rend="bold">‘‘aparā sammukhā vuttā’’</hi>tiādi. Attanā abhirucitassa yassa kassaci nāmaṃ gahetvāti yojanā. <hi rend="bold">Sahadhammina</hi>nti ettha ‘‘pañcanna’’nti seso, niddhāraṇe sāmivacanaṃ.</p>

<p rend="bodytext" n="1639"><hi rend="paranum">1639</hi><hi rend="dot">.</hi><hi rend="bold">Eva</hi>nti vakkhamānāpekkhaṃ. <hi rend="bold">Api</hi>-saddo pana saddassatthe.</p>

<p rend="bodytext" n="1640"><hi rend="paranum">1640</hi><hi rend="dot">.</hi><hi rend="bold">Mitto</hi>ti daḷhamitto, ‘‘tena vattabbaṃ ‘ko te mitto vā sandiṭṭho vā’’ti (pāci. 374) vacanato idaṃ upalakkhaṇaṃ. Puna tenapi bhikkhunā vattabbanti yojanā.</p>

<p rend="bodytext" n="1641-2"><hi rend="paranum">1641-2</hi><hi rend="dot">.</hi> ‘‘Ahaṃ <pb ed="M" n="1.0536" /> tissassa bhikkhuno dammī’ti vā…pe… ‘tissāya sāmaṇeriyā dammī’ti vā’’ti (pārā. aṭṭha. 2.469) sesaaṭṭhakathāpāṭhena <hi rend="bold">‘‘ida’’</hi>miccādipāṭho yojetabbo.</p>

<p rend="bodytext" n="1643"><hi rend="paranum">1643</hi><hi rend="dot">.</hi><hi rend="bold">Dvīsū</hi>ti niddhāraṇe bhummaṃ, ettha ‘‘vikappanāsū’’ti pakaraṇato labbhati.</p>

<p rend="bodytext" n="1644-5"><hi rend="paranum">1644-5</hi><hi rend="dot">.</hi><hi rend="bold">Idha</hi><pb ed="V" n="1.0407" /><hi rend="bold">pana</hi> imasmiṃ sāsane <hi rend="bold">yena pana bhikkhunā</hi> saha cīvarasāmikena taṃ vinayakammaṃ kataṃ, tassa <hi rend="bold">avissāsena</hi> vissāsabhāvaṃ vinā so vinayakammakato bhikkhu taṃ cīvaraṃ paribhuñjeyya, tassa bhikkhuno pācittīti yojanā. Chandānurakkhanatthaṃ ‘‘vinayaṃkamma’’nti anussārāgamo veditabbo, vinayakammanti attho. Taṃ cīvaraṃ adhiṭṭhahantassa vā vissajjantassa vā dukkaṭanti yojanā.</p>

<p rend="bodytext" n="1646"><hi rend="paranum">1646</hi><hi rend="dot">.</hi><hi rend="bold">Paccuddhārakavatthesū</hi>ti paccuddhaṭavatthesu. <hi rend="bold">Apaccuddhārasaññino</hi>ti apaccuddhaṭasaññino. <hi rend="bold">Tatthā</hi>ti apaccuddhaṭavatthesu. <hi rend="bold">Vematikassā</hi>ti ‘‘paccuddhaṭāni nu kho mayā, apaccuddhaṭānī’’ti saṃsayāpannassa.</p>

<p rend="bodytext" n="1647"><hi rend="paranum">1647</hi><hi rend="dot">.</hi><hi rend="bold">Paccuddhāraṇasaññissā</hi>ti paccuddhaṭamidanti saññissa. <hi rend="bold">Vissāsā</hi>ti yassa vā cīvaraṃ vikappesi, tena apaccuddhaṭampi tassa vissāsā paribhuñjato ca. Yathāha ‘‘tassa vā vissasanto paribhuñjatī’’ti (pāci. 376).</p>

<p rend="centre">Vikappanakathāvaṇṇanā.</p>

<p rend="bodytext" n="1648-9"><hi rend="paranum">1648-9</hi><hi rend="dot">.</hi> ‘‘Patto nāma dve pattā ayopatto mattikāpatto’’ti (pāci. 379) jātiyā kappiyapattānaṃ vuttattā āha <pb ed="M" n="1.0537" /><hi rend="bold">‘‘adhiṭṭhānupagaṃ patta’’</hi>nti. <hi rend="bold">Tādisa</hi>nti adhiṭṭhānupagaṃ. <hi rend="bold">Sūcigharaṃ</hi> nāma sasūcikaṃ vā asūcikaṃ vā. <hi rend="bold">Kāyabandhanaṃ</hi> nāma paṭṭikā vā sūkarantakaṃ vā. <hi rend="bold">Nisīdanaṃ</hi> nāma sadasaṃ vuccati.</p>

<p rend="bodytext">‘‘Pattaṃ vā’’tiādīhi upayogantapadehi ‘‘apanetvā nidhentassā’’ti paccekaṃ yojetabbaṃ. <hi rend="bold">Nidhentassā</hi>ti etassa <hi rend="bold">‘‘hasāpekkhassā’’</hi>ti visesanaṃ. Yathāha ‘‘hasāpekkhopīti kīḷādhippāyo’’ti (pāci. 379). <hi rend="bold">‘‘Kevala’’</hi>nti iminā dunnikkhittassa paṭisāmanādhippāyādiaññādhippāyābhāvaṃ dīpeti. Vakkhati ca ‘‘dunnikkhittamanāpatti, paṭisāmayato panā’’ti.</p>

<p rend="bodytext" n="1650"><hi rend="paranum">1650</hi><hi rend="dot">.</hi><hi rend="bold">Tenāpī</hi>ti āṇattena. <hi rend="bold">Tassā</hi>ti āṇāpakassa. <hi rend="bold">Tikadukkaṭaṃ vutta</hi>nti anupasampanne <pb ed="V" n="1.0408" /> upasampannasaññivematikaanupasampannasaññīnaṃ vasena tikadukkaṭaṃ vuttaṃ, iminā ca upasampannasantake tikapācittiyanti idañca vuttameva hoti.</p>

<p rend="bodytext" n="1651"><hi rend="paranum">1651</hi><hi rend="dot">.</hi><hi rend="bold">Añña</hi>nti pāḷiyaṃ anāgataṃ pattatthavikādiparikkhāraṃ.</p>

<p rend="bodytext" n="1652"><hi rend="paranum">1652</hi><hi rend="dot">.</hi><hi rend="bold">Sabbesū</hi>ti pāḷiyaṃ āgatesu ca anāgatesu ca sabbesu parikkhāresu.</p>

<p rend="bodytext" n="1653"><hi rend="paranum">1653</hi><hi rend="dot">.</hi><hi rend="bold">Dhammakathaṃ katvā</hi>ti ‘‘samaṇena nāma anihitaparikkhārena bhavituṃ na vaṭṭatī’’ti (pāci. aṭṭha. 377) <hi rend="bold">aṭṭhakathā</hi>gatanayena dhammakathaṃ katvā. <hi rend="bold">Anihitaparikkhārenā</hi>ti appaṭisāmitaparikkhārena. Nidheti ce, tathā anāpattīti yojanā. <hi rend="bold">Avihesetukāmassā</hi>ti vihesādhippāyarahitassa. <hi rend="bold">Akīḷassā</hi>ti kīḷādhippāyarahitassa kevalaṃ vattasīsena ‘‘paṭisāmetvā dassāmī’’ti apanidhentassa.</p>

<p rend="bodytext" n="1654"><hi rend="paranum">1654</hi><hi rend="dot">.</hi> Adinnādānasamuṭṭhānāpattīnaṃ <pb ed="M" n="1.0538" /> akusalādivasenapi sacittakattā āha <hi rend="bold">‘‘idaṃ akusaleneva sacitta’’</hi>nti.</p>

<p rend="centre">Cīvarāpanidhānakathāvaṇṇanā.</p>

<p rend="centre">Surāpānavaggo chaṭṭho.</p>

<p rend="bodytext" n="1655"><hi rend="paranum">1655</hi><hi rend="dot">.</hi><hi rend="bold">‘‘Tiracchānagataṃ pāṇa’’</hi>nti iminā ‘‘yo pana bhikkhu sañcicca pāṇaṃ jīvitā voropeyya, pācittiya’’nti (pāci. 383) imasmiṃ <hi rend="bold">sikkhāpade</hi> adhippetaṃ pāṇaṃ dasseti. Āpattinānattābhāvā āha <hi rend="bold">‘‘mahantaṃ khuddakampi vā’’</hi>ti. Yathāha ‘‘imasmiñca sikkhāpade tiracchānagatoyeva ‘pāṇo’ti veditabbo, taṃ khuddakampi mahantampi mārentassa āpattinānākaraṇaṃ natthi, mahante pana upakkamamahantattā akusalaṃ mahantaṃ hotī’’ti (pāci. aṭṭha. 382). ‘‘Mārentassa assā’’ti padacchedo. <hi rend="bold">‘‘Khuddakampi vā mārentassā’’</hi>ti iminā <hi rend="bold">aṭṭhakathāyaṃ</hi> ‘‘antamaso mañcapīṭhaṃ sodhento maṅgulabījakepi pāṇasaññī nikkāruṇikatāya taṃ bhindanto apaneti, pācittiyaṃ. Tasmā evarūpesu ṭhānesu kāruññaṃ upaṭṭhapetvā appamattena vattaṃ kātabba’’nti vuttavinicchayopi saṅgahito.</p>

<p rend="bodytext" n="1656"><hi rend="paranum">1656</hi><hi rend="dot">.</hi><hi rend="bold">Ubhayattha</hi><pb ed="V" n="1.0409" /><hi rend="bold">cā</hi>ti pāṇe vā apāṇe vāti ubhayatthāpi. Avasesavinicchayo panettha manussaviggahe vuttanayeneva veditabbo.</p>

<p rend="centre">Sañciccapāṇakathāvaṇṇanā.</p>

<p rend="bodytext" n="1658"><hi rend="paranum">1658</hi><hi rend="dot">.</hi><hi rend="bold">Sappāṇaka</hi>nti saha pāṇakehīti sappāṇakaṃ. Ye paribhogena maranti, evarūpā idha ‘‘pāṇakā’’ti adhippetā. <hi rend="bold">Assā</hi>ti bhikkhuno.</p>

<p rend="bodytext" n="1659"><hi rend="paranum">1659</hi><hi rend="dot">.</hi><hi rend="bold">‘‘Avicchijjā’’</hi>ti <pb ed="M" n="1.0539" /> iminā vicchedeneva payoganānattaṃ hotīti dīpeti. <hi rend="bold">Pattapūrampī</hi>ti ettha <hi rend="bold">pi</hi>-saddo byatireke.</p>

<p rend="bodytext" n="1660-1"><hi rend="paranum">1660-1</hi><hi rend="dot">.</hi> Assa pācitti paridīpitāti sambandho. <hi rend="bold">Tādisenā</hi>ti sappāṇakena. <hi rend="bold">Āviñchitvānā</hi>ti paribbhamitvā. <hi rend="bold">Yāguyo</hi>ti ettha ‘‘uṇhā’’ti sāmatthiyā labbhati. Idañca pāṇīnaṃ māraṇatthaṃ yaṃ kiñci uṇhavatthuṃ sappāṇakena udakena anibbāpetuṃ upalakkhaṇaṃ. <hi rend="bold">Taṃ</hi> sappāṇakaṃ udakaṃ. <hi rend="bold">Nhāyatopi vā</hi>ti ettha <hi rend="bold">pi</hi>-saddena <hi rend="bold">aṭṭhakathāyaṃ</hi> –</p>

<p rend="indent">‘‘Udakasoṇḍiṃ vā pokkharaṇiṃ vā pavisitvā bahi nikkhamanatthāya vīciṃ uṭṭhāpayatopi. Soṇḍiṃ vā pokkharaṇiṃ vā sodhentehi tato gahitaudakaṃ udakeyeva āsiñcitabbaṃ. Samīpamhi udake asati kappiyaudakassa aṭṭha vā dasa vā ghaṭe udakasaṇṭhānakappadese āsiñcitvā tattha āsiñcitabbaṃ. ‘Pavaṭṭitvā udake patissatī’ti uṇhapāsāṇe udakaṃ nāsiñcitabbaṃ. Kappiyaudakena pana pāsāṇaṃ nibbāpetvā āsiñcituṃ vaṭṭatī’’ti (pāci. aṭṭha. 387) –</p>

<p rend="unindented">Vuttavinicchayaṃ sampiṇḍeti.</p>

<p rend="bodytext" n="1662"><hi rend="paranum">1662</hi><hi rend="dot">.</hi><hi rend="bold">Ubhayatthapī</hi>ti sappāṇakepi appāṇakepīti ubhayattheva.</p>

<p rend="bodytext" n="1664-6"><hi rend="paranum">1664-6</hi><hi rend="dot">.</hi> Pāṇapaṭibaddhatāya kāraṇaṃ dassetumāha <hi rend="bold">‘‘patana’’</hi>ntiādi. <hi rend="bold">Salabhādīna</hi>nti paṭaṅgādīnaṃ <pb ed="V" n="1.0410" />. <hi rend="bold">Ñatvā</hi>ti ettha pi-saddo luttaniddiṭṭho. Evamuparipi. <hi rend="bold">Padīpujjalana</hi>nti ettha ‘‘viyā’’ti seso. <hi rend="bold">Etthā</hi>ti imasmiṃ sikkhāpade. Sappāṇabhāvova <hi rend="bold">sappāṇabhāvatā,</hi> taṃ. <hi rend="bold">Bhuñjato</hi>ti bhuñjitabbato.</p>

<p rend="bodytext">Salabhādīnaṃ <pb ed="M" n="1.0540" /> patanaṃ ñatvāpi suddhena cetasā padīpujjalanaṃ viya sapāṇabhāvaṃ ñatvāpi jalasaññāya bhuñjitabbato ettha paṇṇattivajjatā ñeyyāti yojanā.</p>

<p rend="bodytext">Evaṃ sante siñcanasappāṇakasikkhāpadānaṃ ubhinnampi ko visesoti āha <hi rend="bold">‘‘siñcane’’</hi>tiādi. <hi rend="bold">Siñcanaṃ</hi> siñcanasikkhāpadaṃ <hi rend="bold">siñcane vuttaṃ</hi> siñcanavisaye paññattaṃ, <hi rend="bold">idaṃ pana</hi> sappāṇakasikkhāpadaṃ <hi rend="bold">paribhoge vuttaṃ</hi> ajjhohāravisaye paññattanti ayameva tassa ceva assa ca visesoti yojanā.</p>

<p rend="centre">Sappāṇakakathāvaṇṇanā.</p>

<p rend="bodytext" n="1667"><hi rend="paranum">1667</hi><hi rend="dot">.</hi><hi rend="bold">Yathādhamma</hi>nti yo yassa adhikaraṇassa vūpasamanāya dhammo vutto, teneva dhammenāti attho. <hi rend="bold">‘‘Kiccādhikaraṇa’’</hi>nti iminā itarāni adhikaraṇāni upalakkhitāni. Yathāha ‘‘adhikaraṇaṃ nāma cattāri adhikaraṇāni vivādādhikaraṇaṃ anuvādādhikaraṇaṃ āpattādhikaraṇaṃ kiccādhikaraṇa’’nti (pāci. 394). Apalokanakammādīni cattāri saṅghakiccaṃ nāma, tadeva samathehi adhikaraṇīyattā vūpasametabbattā adhikaraṇanti <hi rend="bold">kiccādhikaraṇaṃ. Puna nīhātabba</hi>nti puna nīharitabbaṃ, vūpasametabbanti attho. Iminā ‘‘akataṃ kamma’’ntiādinā <hi rend="bold">pāḷiyaṃ</hi> dassitā dvādasa ukkoṭā upalakkhitāti daṭṭhabbā. <hi rend="bold">Ukkoṭentassā</hi>ti tassa tassa bhikkhuno santikaṃ gantvā ‘‘akataṃ kamma’’ntiādīni vatvā uccālentassa yathāpatiṭṭhitabhāvena patiṭṭhātuṃ na dentassa. Ettha ca <hi rend="bold">patiṭṭhātuṃ na dentassā</hi>ti tassa pavattiākāradassanatthaṃ vuttaṃ. Yaṃ pana dhammena adhikaraṇaṃ nihaṭaṃ, taṃ sunihaṭameva.</p>

<p rend="bodytext" n="1668"><hi rend="paranum">1668</hi><hi rend="dot">.</hi> ‘‘Akataṃ kammaṃ, dukkaṭaṃ kammaṃ, puna kātabbaṃ kamma’’nti <hi rend="bold">vadatā</hi> vadantena bhikkhunā taṃ kammaṃ uccāletuṃ na vaṭṭatīti yojanā.</p>

<p rend="bodytext" n="1669"><hi rend="paranum">1669</hi><hi rend="dot">.</hi><hi rend="bold">Vippakate</hi>ti <pb ed="M" n="1.0541" /><pb ed="V" n="1.0411" /> āraddhāniṭṭhite. <hi rend="bold">Ta</hi>nti paṭikkosantaṃ. <hi rend="bold">Saññāpetvā</hi>ti katakammassa anavajjabhāvaṃ ñāpetvā. <hi rend="bold">Na panaññathā</hi>ti tathā asaññāpetvā.</p>

<p rend="bodytext" n="1670"><hi rend="paranum">1670</hi><hi rend="dot">.</hi><hi rend="bold">Adhamme pana kammasmi</hi>nti yathāpāḷiāgate kammasmiṃ. <hi rend="bold">Ubhayatthāpī</hi>ti dhammakamme, adhammakamme vāti ubhayattha.</p>

<p rend="bodytext" n="1671"><hi rend="paranum">1671</hi><hi rend="dot">.</hi><hi rend="bold">Na ca kammārahassa vā</hi>ti ettha <hi rend="bold">ca</hi>-saddo ‘‘vaggena cā’’ti yojetabbo. <hi rend="bold">Ca</hi>-saddo vā-saddatthe daṭṭhabbo. ‘‘Adhammena, vaggena vā na kammārahassa vā kata’’nti jānato ukkoṭane doso natthīti yojanā.</p>

<p rend="centre">Ukkoṭanakathāvaṇṇanā.</p>

<p rend="bodytext" n="1673"><hi rend="paranum">1673</hi><hi rend="dot">.</hi> ‘‘Duṭṭhullā nāma āpatti cattāri ca pārājikāni terasa ca saṅghādisesā’’ti (pāci. 399) vacanato pārājikānampi duṭṭhullattā, idha ca pārājikassa anadhippetattā idhādhippetameva dassetuṃ <hi rend="bold">‘‘saṅghādisesa’’</hi>nti iminā duṭṭhulla-padaṃ visesitaṃ. Yathāha ‘‘ettha cattāri pārājikāni atthuddhāravasena dassitāni, saṅghādisesāpatti pana adhippetā’’ti (pāci. aṭṭha. 399). <hi rend="bold">Ñatvā</hi>ti sāmaṃ vā aññato vā jānitvā. <hi rend="bold">Chādayato tassa pariyāputā</hi>ti ‘‘imaṃ jānitvā codessanti, sāressanti, nārocessāmī’’ti paṭicchādentassa tassa pariyāputā desitā.</p>

<p rend="bodytext" n="1674-5"><hi rend="paranum">1674-5</hi><hi rend="dot">.</hi><hi rend="bold">Dhuraṃ nikkhipitvā</hi>ti ‘‘aññassa na ārocessāmī’’ti dhuranikkhepaṃ katvā. <hi rend="bold">Tassā</hi>ti duṭṭhullassa. Paṭicchādanaṃ hetu kāraṇaṃ yassa ārocanassāti viggaho. <hi rend="bold">Paṭicchādanahetuka</hi>nti ārocanakiriyāya visesanaṃ, ‘‘itthannāmo <pb ed="M" n="1.0542" /> itthannāmaṃ saṅghādisesaṃ āpanno, aññassa na ārocehī’’ti vatvā ārocanaṃ karotīti vuttaṃ hoti. <hi rend="bold">Itī</hi>ti vuttanidassane, <hi rend="bold">hī</hi>ti evakāratthe, evameva vadatīti attho.</p>

<p rend="bodytext">Yāva koṭi na chijjati, tāva evaṃ bhikkhūnaṃ satampi sahassampi taṃ āpattiṃ āpajjati evāti yojanā.</p>

<p rend="bodytext" n="1676"><hi rend="paranum">1676</hi><hi rend="dot">.</hi><hi rend="bold">Mūlenā</hi>ti <pb ed="V" n="1.0412" /> saṅghādisesaṃ āpannapuggalena. <hi rend="bold">Ārocitassa dutiyassā</hi>ti samānādhikaraṇaṃ. Mūlena ‘‘mama āpattiṃ āpannabhāvaṃ aññassa na ārocehī’’ti ārocitassa <hi rend="bold">dutiya</hi>bhikkhussa santikā suṇantena <hi rend="bold">tatiyena</hi> nivattitvā tasseva dutiyassa <hi rend="bold">pakāsite</hi> ārocanassa <hi rend="bold">koṭi</hi> chinnāti vuccatīti yojanā. <hi rend="bold">Koṭī</hi>ti ārocanakiriyāvasānaṃ vuccati.</p>

<p rend="bodytext" n="1677"><hi rend="paranum">1677</hi><hi rend="dot">.</hi><hi rend="bold">Duṭṭhullāya ca duṭṭhullasaññī</hi>ti ettha ‘‘ārocento’’ti pakaraṇato labbhati. <hi rend="bold">Itaresu pana dvīsū</hi>ti duṭṭhullāya vematiko, aduṭṭhullasaññīti dvīsu.</p>

<p rend="bodytext" n="1678"><hi rend="paranum">1678</hi><hi rend="dot">.</hi><hi rend="bold">Aduṭṭhullāyā</hi>ti pañcavidhāya lahukāpattiyā. <hi rend="bold">Sabbatthā</hi>ti sabbesu vikappesu. <hi rend="bold">Tikadukkaṭaṃ niddiṭṭha</hi>nti aduṭṭhullāya duṭṭhullasaññivematikaaduṭṭhullasaññīnaṃ vasena dukkaṭattayaṃ <hi rend="bold">pāḷiyaṃ</hi> (pāci. 400) dassitanti attho. <hi rend="bold">Sabbatthā</hi>ti sabbesu. <hi rend="bold">Anupasampannavāresū</hi>ti tīsu anupasampannavikappesu. <hi rend="bold">Dukkaṭa</hi>nti anupasampanne upasampannasaññivematikaanupasampannasaññīnaṃ vasena tikadukkaṭanti attho.</p>

<p rend="bodytext" n="1679-80"><hi rend="paranum">1679-80</hi><hi rend="dot">.</hi> ‘‘Saṅghassa bhedanādīni bhavissantī’’tiādīhi sabbehi padehi ‘‘na āroceti ce, doso natthī’’ti idaṃ paccekaṃ yojetabbaṃ. <hi rend="bold">Sabhāgaṃ vā na passatī</hi>ti tathā <pb ed="M" n="1.0543" /> apassanto na āroceti ce, doso natthi. Kakkhaḷo ayanti na āroceti ce, doso natthi.</p>

<p rend="bodytext" n="1681"><hi rend="paranum">1681</hi><hi rend="dot">.</hi> Aññassa anārocanena āpajjitabbato <hi rend="bold">‘‘akriya’’</hi>nti vuttaṃ. ‘‘Ārocetabba’’nti anuññātassa anārocanaṃ anādaramantarena na hotīti āha <hi rend="bold">‘‘dukkhavedana’’</hi>nti. Ettha ca <hi rend="bold">mātikaṭṭhakathāyaṃ</hi> ‘‘samanubhāsanasadisānevā’’ti (kaṅkhā. aṭṭha. duṭṭhallasikkhāpadavaṇṇanā) vuttaṃ, idha <hi rend="bold">‘‘dhuranikkhepatulyāvā’’</hi>ti, ubhayattha nāmamattameva viseso, ekameva samuṭṭhānanti veditabbaṃ.</p>

<p rend="centre">Duṭṭhullakathāvaṇṇanā.</p>

<p rend="bodytext" n="1682"><hi rend="paranum">1682</hi><hi rend="dot">.</hi><hi rend="bold">Ūnavīsativassa</hi>nti ettha ‘‘jāna’’nti seso, ‘‘ūnavīsativasso’’ti jānantoti attho. <hi rend="bold">Ūnavīsativasso</hi> nāma paṭisandhito paṭṭhāya aparipuṇṇavīsatisaṃvaccharo. <hi rend="bold">Yo</hi>ti <pb ed="V" n="1.0413" /> yo bhikkhu upajjhāyo hutvā. <hi rend="bold">Kareyyā</hi>ti kārāpeyya. Upasampajjatīti <hi rend="bold">upasampado,</hi> taṃ. Yo jānaṃ ūnavīsativassaṃ puggalaṃ <hi rend="bold">upasampadaṃ</hi> upasampannaṃ kareyya, <hi rend="bold">tassa</hi> evaṃ upasampādentassa bhikkhuno pācittiyaṃ hotīti yojanā. <hi rend="bold">Sesāna</hi>nti ‘‘gaṇassa ca ācariyassa ca āpatti dukkaṭassā’’ti (pāci. 404) <hi rend="bold">pāḷiyaṃ</hi> dassitānaṃ gahaṇaṃ.</p>

<p rend="bodytext" n="1683"><hi rend="paranum">1683</hi><hi rend="dot">.</hi> Ūnavīsativassabhāvaṃ <hi rend="bold">jānatā vā ajānatā vā</hi> bhikkhunā yo puggalo ce upasampādito, so anupasampannova hoti, puna <hi rend="bold">so</hi> paripuṇṇavīsativasso samāno upasampanno <hi rend="bold">kātabbo</hi> upasampādetabboyevāti yojanā.</p>

<p rend="bodytext" n="1684"><hi rend="paranum">1684</hi><hi rend="dot">.</hi><hi rend="bold">Dasavassaccayena</hi> paripuṇṇadasavasso hutvā upajjhāyassa sato <hi rend="bold">assa</hi> bhikkhupaṭiññassa aññesaṃ upasampādane <pb ed="M" n="1.0544" /> koci doso <hi rend="bold">ce</hi> ekaṃsena <hi rend="bold">natthi</hi> na vijjatīti yojanā.</p>

<p rend="bodytext" n="1685"><hi rend="paranum">1685</hi><hi rend="dot">.</hi><hi rend="bold">Taṃ bhikkhu</hi>nti ūnavīsativasso hutvā upasampajjitvā paripuṇṇadasavasso upajjhāyo hutvā upasampādentaṃ taṃ bhikkhupaṭiññaṃ. <hi rend="bold">Gaṇo ce paripūratī</hi>ti majjhimadese dasavaggo, paccantimesu janapadesu pañcavaggo gaṇo sace anūno hoti. <hi rend="bold">Te</hi>ti upasampāditā. <hi rend="bold">Sūpasampannā</hi>ti suṭṭhu upasampannā.</p>

<p rend="bodytext" n="1686-7"><hi rend="paranum">1686-7</hi><hi rend="dot">.</hi> Yo bhikkhu upajjhāyo hutvā ‘‘ūnavīsativassapuggalaṃ upasampādayissāmi’’iti gaṇampi vā ācariyampi vā pattampi vā pariyesati, <hi rend="bold">māḷakañca sammannati</hi> baddhasīmaṃ bandhati, tassa <hi rend="bold">sabbesu</hi> payogesu dukkaṭaṃ. Tathā ñattiyā dukkaṭaṃ. Tathā dvīsu kammavācāsupi dukkaṭanti yojanā.</p>

<p rend="bodytext" n="1688-9"><hi rend="paranum">1688-9</hi><hi rend="dot">.</hi> Vīsati ca tāni vassāni cāti vīsativassāni, ūnāni vīsativassāni yassa so ūnavīsativasso, ūnavīsativassoti saññā ūnavīsativassasaññā, sā etassa atthīti ‘‘ūnavīsativassasaññī’’iti vattabbe nipātanalakkhaṇena vassa-saddalopaṃ katvā ‘‘ūnavīsatisaññī’’ti vuttaṃ, tassa <hi rend="bold">ūnavīsatisaññissa</hi>. Paripuṇṇāni vīsativassāni etassāti ‘‘paripuṇṇavīsativasso’’ti vattabbe nipātanalakkhaṇena vīsativassa-saddalopaṃ <pb ed="V" n="1.0414" /> katvā ‘‘paripuṇṇo’’ti puggalo vuccati, tasmiṃ <hi rend="bold">paripuṇṇe,</hi> paripuṇṇavīsativasse puggaleti attho. <hi rend="bold">Ubhayatthā</hi>ti ūnavīsatiparipuṇṇavīsativassesu ubhosu puggalesu.</p>

<p rend="centre">Ūnavīsativassakathāvaṇṇanā.</p>

<p rend="bodytext" n="1691"><hi rend="paranum">1691</hi><hi rend="dot">.</hi><hi rend="bold">Theyyasatthena</hi><pb ed="M" n="1.0545" /><hi rend="bold">saddhi</hi>nti ‘‘theyyasattho nāma corā katakammā vā honti akatakammā vā’’tiādinā (pāci. 409) <hi rend="bold">padabhājane</hi> vuttasarūpena satthasaṅkhātena janasamūhena sahāti vuttaṃ hoti. Sahādiyoge karaṇavacanaṃ. <hi rend="bold">Jānanto</hi>ti ‘‘theyyasattho’’ti jānanto. <hi rend="bold">Saṃvidhāyā</hi>ti ‘‘gacchāmāvuso, gacchāma bhante, gacchāmāvuso, ajja vā hiyyo vā pare vā apare vā gacchāmā’’ti <hi rend="bold">padabhājane</hi> vuttanayena saṃvidahitvāti attho. <hi rend="bold">Magga</hi>nti ekaddhānamaggaṃ, ettha ‘‘antamaso gāmantarampī’’ti seso. Yathāha ‘‘ekaddhānamaggaṃ paṭipajjeyya antamaso gāmantarampī’’ti. <hi rend="bold">Pācittiyaṃ siyā</hi>ti ‘‘gāme gāmantare gāmantare āpatti pācittiyassa. Agāmake araññe addhayojane addhayojane āpatti pācittiyassā’’ti vuttappakāraṃ pācittiyaṃ bhaveyya.</p>

<p rend="bodytext" n="1692"><hi rend="paranum">1692</hi><hi rend="dot">.</hi><hi rend="bold">Na uddhaṭo</hi>ti idha na vutto.</p>

<p rend="bodytext" n="1693-4"><hi rend="paranum">1693-4</hi><hi rend="dot">.</hi><hi rend="bold">Maggāṭavivisaṅkete</hi>ti maggavisaṅkete, aṭavivisaṅkete ca. <hi rend="bold">Yathāvatthukamevā</hi>ti pācittiyameva. <hi rend="bold">Tesū</hi>ti satthikesu. <hi rend="bold">Asaṃvidahantesū</hi>ti saṃvidhānaṃ akarontesu. <hi rend="bold">Sayaṃ vidahatopi cā</hi>ti attanā saṃvidahantassa ca. <hi rend="bold">Ubhayatthā</hi>ti theyyasatthe vā atheyyasatthe vāti dvīsu.</p>

<p rend="bodytext" n="1695"><hi rend="paranum">1695</hi><hi rend="dot">.</hi><hi rend="bold">Atheyyasatthasaññissā</hi>ti ettha ‘‘ubhayatthā’’ti anuvattetabbaṃ. Kālassāyanti <hi rend="bold">kāliko,</hi> visaṅketo, tasmiṃ, kālasambandhini visaṅkete ca anāpattīti attho. <hi rend="bold">‘‘Kālike’’</hi>ti iminā visaṅketavisesanena maggāṭavivisaṅketepi āpattiyevāti dīpeti.</p>

<p rend="bodytext" n="1696"><hi rend="paranum">1696</hi><hi rend="dot">.</hi> Kāyacittato <pb ed="M" n="1.0546" />, kāyavācācittato ca samuṭṭhānato idaṃ sikkhāpadaṃ theyyasatthasamuṭṭhānaṃ kathitanti yojanā.</p>

<p rend="centre">Theyyasatthakathāvaṇṇanā.</p>

<p rend="bodytext" n="1697"><hi rend="paranum">1697</hi><hi rend="dot">.</hi><hi rend="bold">Sattama</hi>nti <pb ed="V" n="1.0415" /> ‘‘yo pana bhikkhu mātugāmena saddhiṃ saṃvidhāyā’’tiādinā (pāci. 413) uddiṭṭhaṃ sattamasikkhāpadaṃ. <hi rend="bold">Bhikkhuniyā saddhiṃ saṃvidhānenā</hi>ti bhikkhuniyā saddhiṃ saṃvidhānasikkhāpadena. <hi rend="bold">Samuṭṭhānādinā</hi>ti samuṭṭhānādinā vinicchayena. <hi rend="bold">Tulya</hi>nti sadisaṃ. <hi rend="bold">Kocipī</hi>ti appamattakopi.</p>

<p rend="centre">Saṃvidhānakathāvaṇṇanā.</p>

<p rend="bodytext" n="1698"><hi rend="paranum">1698</hi><hi rend="dot">.</hi> Ete pañca dhammā antarāyakarāti pakāsitāti yojanā. Idha ayaṃ <hi rend="bold">antarāyakara</hi>-saddo <hi rend="bold">pāḷiyaṃ</hi> āgatena antarāyika-saddena samānattho. Tasmā kammantarāyikā, kilesantarāyikā, vipākantarāyikā, upavādantarāyikā, āṇāvītikkamantarāyikāti ime pañca antarāyikā dhammā bhagavatā pakāsitāti vuttaṃ hoti.</p>

<p rend="bodytext">Tattha taṃtaṃsampattiyā vibandhanavasena sattasantānassa antare vemajjhe eti āgacchatīti <hi rend="bold">antarāyo,</hi> diṭṭhadhammikādianattho, anatikkamanaṭṭhena tasmiṃ antarāye niyuttā, antarāyaṃ vā phalaṃ arahanti, antarāyassa vā karaṇasīlāti <hi rend="bold">antarāyikā</hi> (sārattha. ṭī. pācittiya 3.417; kaṅkhā. abhi. ṭī. ariṭṭhasikkhāpadavaṇṇanā).</p>

<p rend="bodytext">Pañcānantariyakammāneva <hi rend="bold">kammantarāyikā,</hi> tathā bhikkhunidūsakakammaṃ. Taṃ pana mokkhasseva antarāyaṃ karoti, na saggassa. Idañca micchācāralakkhaṇassa abhāvato vuttaṃ. Na hi <pb ed="M" n="1.0547" /> bhikkhuniyā dhammarakkhitabhāvo atthi. Pākatikabhikkhunivasena cetaṃ vuttaṃ. Ariyāya pana pavattaṃ apāyasaṃvattanikameva. Nandamāṇavako (ma. ni. aṭṭha. 3.7; dha. pa. aṭṭha. 1.68 uppalavaṇṇattherīvatthu; a. ni. aṭṭha. 2.3.34) cettha nidassanaṃ. Ubhinnaṃ samānacchandatāvasena vā na saggantarāyikatā, mokkhantarāyikatā pana mokkhatthāya paṭipattiyā vidūsanato. Abhibhavitvā pana pavattiyā saggantarāyikatāpi na sakkā nivāretunti vadanti.</p>

<p rend="bodytext">Ahetukadiṭṭhiakiriyadiṭṭhinatthikadiṭṭhisaṅkhātā micchādiṭṭhidhammā niyatabhāvappattā <hi rend="bold">kilesantarāyikā</hi> nāma. Paṇḍakatiracchānagataubhatobyañjanakānaṃ paṭisandhicittuppādadhammā <hi rend="bold">vipākantarāyikā</hi> nāma. Paṇḍakādiggahaṇañcettha nidassanamattaṃ sabbāyapi ahetukapaṭisandhiyā vipākantarāyikabhāvato <pb ed="V" n="1.0416" />. Ariyūpavādā <hi rend="bold">upavādantarāyikā</hi> nāma. Te pana yāva ariye na khamāpenti, tāvadeva, na tato paraṃ. Sañcicca āpannā sattāpattikkhandhā <hi rend="bold">āṇāvītikkamantarāyikā</hi> nāma. Tepi yāva bhikkhubhāvaṃ vā paṭijānāti, na vuṭṭhāti vā na deseti vā, tāvadeva, na tato paraṃ.</p>

<p rend="hangnum" n="1699-700"><hi rend="paranum">1699-700</hi><hi rend="dot">.</hi></p>

<p rend="gatha1"> ‘‘Anantarāyikā ete;</p>

<p rend="gatha2">Yathā honti tathā ahaṃ;</p>

<p rend="gatha3">Desitaṃ muninā dhammaṃ;</p>

<p rend="gathalast">Ājānāmīti yo vade’’ti. –</p>

<p rend="unindented">Evaṃ dutiyagāthā vattabbā. Tathā avutte ‘‘tikkhattu’’ntiādigāthā paṭhamagāthāya saddhiṃ ghaṭanā eva na siyā. Tasmā etthāyaṃ gāthā parihīnāti viññāyati.</p>

<p rend="bodytext"><hi rend="bold">Ete</hi>ti ‘‘antarāyikā’’ti bhagavatā pakāsitā pañca dhammā ‘‘yathā anantarāyikā honti, tathā ahaṃ muninā desitaṃ dhammaṃ ājānāmī’’ti <hi rend="bold">yo</hi> bhikkhu vadeyya, <hi rend="bold">so pana</hi><pb ed="M" n="1.0548" /> bhikkhu tikkhattuṃ vattabboti sambandho. Kehi kathaṃ vattabboti āha <hi rend="bold">‘‘ye passantī’’</hi>tiādi. Ye tathāvāditaṃ bhikkhuṃ <hi rend="bold">passanti,</hi> ‘‘asuko āyasmā evaṃvādī’’ti parato <hi rend="bold">suṇanti ca,</hi> tehi. <hi rend="bold">So pana</hi> bhikkhu ‘‘mā āyasmā evaṃ avacā’’ti tikkhattuṃ vattabboti yojanā.</p>

<p rend="bodytext" n="1701"><hi rend="paranum">1701</hi><hi rend="dot">.</hi><hi rend="bold">Avadantassā</hi>ti taṃ disvā vā sutvā vā yathāvuttanayena avadantassa. <hi rend="bold">Dukkaṭa</hi>nti ñātadukkaṭaṃ. <hi rend="bold">Taṃ</hi> duladdhiṃ. <hi rend="bold">Anissajato</hi>ti bhikkhūhi evaṃ vuttepi anissajantassa. Tathā dukkaṭanti atidisati.</p>

<p rend="bodytext" n="1702"><hi rend="paranum">1702</hi><hi rend="dot">.</hi><hi rend="bold">Kammavācāyā</hi>ti tatiyāya kammavācāya. <hi rend="bold">Osāne</hi>ti pariyosāne, <hi rend="bold">yya</hi>kāre patteti adhippāyo. <hi rend="bold">Tikapācittiyaṃ vutta</hi>nti ‘‘dhammakamme dhammakammasaññī na paṭinissajjati, āpatti pācittiyassa. Dhammakamme vematiko na paṭinissajjati, āpatti pācittiyassa. Dhammakamme adhammakammasaññī na paṭinissajjati, āpatti pācittiyassā’’ti (pāci. 421) tikapācittiyaṃ <pb ed="V" n="1.0417" /> vuttaṃ. <hi rend="bold">Adhamme tikadukkaṭaṃ vutta</hi>nti adhammakamme dhammakammasaññivematikaadhammakammasaññīnaṃ vasena tikadukkaṭaṃ vuttaṃ.</p>

<p rend="bodytext" n="1703"><hi rend="paranum">1703</hi><hi rend="dot">.</hi> ‘‘Anāpatti akatakammassā’’ti padacchedo. <hi rend="bold">Kammaṃ</hi> nāma samanubhāsanakammaṃ. Yathāha ‘‘anāpatti asamanubhāsantassā’’ti (pāci. 422).</p>

<p rend="centre">Ariṭṭhakathāvaṇṇanā.</p>

<p rend="bodytext" n="1704"><hi rend="paranum">1704</hi><hi rend="dot">.</hi><hi rend="bold">Ñatvā</hi>ti anosāritabhāvaṃ sayameva vā parato vā tassa vā santikā ñatvā. <hi rend="bold">Akatānudhammenā</hi>ti akato osāraṇasaṅkhāto anudhammo yassa so <pb ed="M" n="1.0549" /> akatānudhammo, tena, sahayoge karaṇavacanaṃ. <hi rend="bold">Tathāvādikabhikkhunā</hi>ti ‘‘tathāhaṃ bhagavatā dhammaṃ desitaṃ ājānāmī’’tiādiṃ vadantena bhikkhunā. ‘‘Akatānudhammenā’’ti iminā samānādhikaraṇaṃ. <hi rend="bold">Saṃvaseyyā</hi>ti uposathādikaṃ saṅghakammaṃ kareyya. <hi rend="bold">Bhuñjeyya cā</hi>ti āmisasambhogaṃ vā dhammasambhogaṃ vā kareyya. <hi rend="bold">Saha seyya vā</hi>ti nānūpacārepi ekacchanne nipajjeyya.</p>

<p rend="bodytext" n="1705"><hi rend="paranum">1705</hi><hi rend="dot">.</hi> Idāni yathāvuttapācittiyassa khettaniyamaṃ dassetumāha <hi rend="bold">‘‘uposathādikaṃ kamma’’</hi>ntiādi. <hi rend="bold">Ādi</hi>-saddena pavāraṇaṃ gahitaṃ. Yathāha ‘‘uposathaṃ vā pavāraṇaṃ vā’’ti (pāci. 425). <hi rend="bold">Tena sahā</hi>ti ukkhittakena saha. <hi rend="bold">‘‘Kammassa pariyosāne’’</hi>ti idaṃ saṃvāsena āpattikhettanidassanaṃ.</p>

<p rend="bodytext" n="1706"><hi rend="paranum">1706</hi><hi rend="dot">.</hi> Ekeneva payogena bahuṃ yāmakālikādi<hi rend="bold">āmisaṃ</hi> gaṇhato <hi rend="bold">ekaṃ</hi> pācittiyaṃ. Tathā ekeneva payogena bahuṃ āmisaṃ dadatopi <hi rend="bold">ekaṃ</hi> pācittiyaṃ. <hi rend="bold">Bahūsu</hi> payogesu <hi rend="bold">bahūni</hi> pācittiyānīti yojanā. Iminā ca āmisasambhogena tulyaphalaṃ dhammasambhogampi sahacariyena āhāti veditabbaṃ. Tattha pana padādīhi uddisantassa vā uddisāpentassa vā padasodhamme vuttanayena āpatti veditabbā.</p>

<p rend="bodytext" n="1707"><hi rend="paranum">1707</hi><hi rend="dot">.</hi><hi rend="bold">Itaro</hi>ti pakatatto. <hi rend="bold">Itarasmi</hi>nti ukkhittake. <hi rend="bold">Paro</hi>ti pakatatto. <hi rend="bold">Ubhopi vā</hi>ti <pb ed="V" n="1.0418" /> pakatattaukkhittā dvepi vā. ‘‘Ekattha ekato nipajjantī’’ti seso. Imesu tīsupi ṭhānesu ‘‘pācittī’’ti pakaraṇato labbhati.</p>

<p rend="bodytext" n="1708"><hi rend="paranum">1708</hi><hi rend="dot">.</hi> Uṭṭhahitvā punappunaṃ nipajjantassa nipajjanapayogānaṃ vasena āpattiyo siyunti ajjhāhārayojanā kātabbā. ‘‘Ukkhittake nipannasmi’’ntiādinā vuttāpattivinicchayo kattha <pb ed="M" n="1.0550" /> hotīti āha <hi rend="bold">‘‘ekanānūpacāresu, ekacchanne vinicchayo’’</hi>ti. <hi rend="bold">Nānūpacāresū</hi>ti ettha pi-saddo ca ‘‘vinicchayo’’ti ettha ayanti ca yojetabbo. Eko upacāro assāti ekūpacāraṃ, nānā upacāro assāti nānūpacāraṃ, ekūpacārañca nānūpacārañca <hi rend="bold">ekanānūpacārāni</hi> ekadesasarūpekasesena, tesu. Ekato channāni ekacchannāni, tesu ekacchannesūti vattabbe vaṇṇalopena vā vacanavipallāsena vā <hi rend="bold">‘‘ekacchanne’’</hi>ti vuttaṃ. Ekanānūpacāresupi senāsanesu ekacchannesu ayaṃ yathāvuttaāpattivinicchayo daṭṭhabboti attho.</p>

<p rend="bodytext" n="1709"><hi rend="paranum">1709</hi><hi rend="dot">.</hi><hi rend="bold">Ubhayatthāpī</hi>ti ukkhittānukkhittesu dvīsupi.</p>

<p rend="bodytext" n="1710"><hi rend="paranum">1710</hi><hi rend="dot">.</hi> ‘‘Saññissa osāritoti cā’’ti padacchedo.</p>

<p rend="centre">Ukkhittakathāvaṇṇanā.</p>

<p rend="bodytext" n="1712"><hi rend="paranum">1712</hi><hi rend="dot">.</hi><hi rend="bold">Tathā vināsita</hi>nti ‘‘ajjatagge te āvuso samaṇuddesa na ceva so bhagavā satthā apadisitabbo, yampi caññe samaṇuddesā labhanti bhikkhūhi saddhiṃ dirattatirattaṃ sahaseyyaṃ, sāpi te natthi, cara pire vinassā’’ti (pāci. 429) vuttanayena nāsitaṃ. ‘‘Tathā nāsitaṃ samaṇuddesa’’nti (pāci. 428) vacanato ‘‘samaṇuddesa’’nti seso. <hi rend="bold">Jāna</hi>nti vuttanayena ‘‘nāsito aya’’nti jānanto. <hi rend="bold">Upalāpeyyā</hi>ti ‘‘upalāpeyya vāti tassa pattaṃ vā cīvaraṃ vā uddesaṃ vā paripucchaṃ vā dassāmī’’ti (pāci. 430) <hi rend="bold">padabhājane</hi> āgatanayena saṅgaṇheyya. <hi rend="bold">Tenā</hi>ti nāsitena. <hi rend="bold">Upaṭṭhāpeyya vā</hi>ti tena diyyamānāni cuṇṇamattikādīni sādiyanto tena attano upaṭṭhānaṃ kārāpeyya vā. <hi rend="bold">‘‘Tenā’’</hi>ti idaṃ sahatthe karaṇavasena ‘‘sambhuñjeyyā’’tiādīhi ca yojetabbaṃ. <hi rend="bold">Vā</hi>ti ettha gāthābandhavasena <pb ed="M" n="1.0551" /> rasso. Sambhogasahaseyyā <pb ed="V" n="1.0419" /> anantarasikkhāpade vuttanayā eva. Tasmā āpattiparicchedopettha tasmiṃ vuttanayeneva veditabbo.</p>

<p rend="bodytext" n="1713"><hi rend="paranum">1713</hi><hi rend="dot">.</hi> Atthuddhāravasena <hi rend="bold">aṭṭhakathāyaṃ</hi> (pāci. aṭṭha. 428) vuttā tisso nāsanā dassetumāha <hi rend="bold">‘‘saṃvāsena…pe… tisso’’</hi>ti. Tattha tīsu katamā adhippetāti āha <hi rend="bold">‘‘etthā’’</hi>tiādi. Daṇḍakammena nāsanā ettha adhippetāti yojanā. Etāsaṃ vibhāgo ca ‘‘tattha āpattiyā adassanādīsu ukkhepanā saṃvāsanāsanā nāma. ‘Dūsako nāsetabbo, mettiyaṃ bhikkhuniṃ nāsethā’ti ayaṃ liṅganāsanā nāma. ‘Ajjatagge te āvuso samaṇuddesa na ceva so bhagavā satthā apadisitabbo’ti ayaṃ daṇḍakammanāsanā nāmā’’ti (pāci. aṭṭha. 428) <hi rend="bold">aṭṭhakathāya</hi> vutto.</p>

<p rend="bodytext" n="1715"><hi rend="paranum">1715</hi><hi rend="dot">.</hi> ‘‘Vuttā samanubhāsane’’ti (vi. vi. 1703) tattha vuttattā āha <hi rend="bold">‘‘ariṭṭhena samā matā’’</hi>ti.</p>

<p rend="centre">Kaṇṭakakathāvaṇṇanā.</p>

<p rend="centre">Sappāṇakavaggo sattamo.</p>

<p rend="bodytext" n="1716-7"><hi rend="paranum">1716-7</hi><hi rend="dot">.</hi><hi rend="bold">Yo bhikkhu</hi> sikkhāpadaṃ vītikkamanto taṃ vītikkamaṃ ye passanti, suṇanti ca, tehi <hi rend="bold">bhikkhūhi sikkhāpadena vuccamāno</hi> ‘‘māvuso evaṃ akāsi, na kappati etaṃ bhikkhussā’’ti sikkhāpade vuttanayena vuccamāno ‘‘etasmiṃ sikkhāpade yena maṃ tumhe vadetha, etasmiṃ sikkhāpadatthe yāva aññaṃ viyattaṃ bahussutaṃ pakataññuṃ vinayadharaṃ na pucchāmi, tāva ahaṃ na sikkhissāmī’’ti bhaṇati, <hi rend="bold">tassa</hi> evaṃ bhaṇantassa pācittiyaṃ siyāti sādhippāyayojanā.</p>

<p rend="bodytext" n="1718-9"><hi rend="paranum">1718-9</hi><hi rend="dot">.</hi> Anupasampanne <pb ed="M" n="1.0552" /> upasampannasaññivematikaanupasampannasaññīnaṃ vasena <hi rend="bold">anupasampanne satthunā tikadukkaṭaṃ dīpita</hi>nti yojanā, iminā ca upasampanne upasampannasaññivematikaanupasampannasaññīnaṃ vasena upasampanne tikapācittiyaṃ dīpitaṃ hoti. Apaññattena ovadanappakāraṃ dassetumāha <hi rend="bold">‘‘na sallekhāyidaṃ hotī’’</hi>ti. <hi rend="bold">Ubhohipi</hi> upasampannānupasampannehi <pb ed="V" n="1.0420" />. ‘‘Idaṃ sallekhāya na hotī’’ti apaññattena vuccamānassa ‘‘na tāvāha’’ntiādīni <hi rend="bold">vadato tassa</hi> bhikkhuno dukkaṭaṃ hotīti yojanā. ‘‘Na doso ummattakādīna’’nti padacchedo.</p>

<p rend="centre">Sahadhammikakathāvaṇṇanā.</p>

<p rend="bodytext" n="1720"><hi rend="paranum">1720</hi><hi rend="dot">.</hi> ‘‘Yo pana bhikkhu pātimokkhe uddissamāne evaṃ vadeyyā’’tiādisikkhāpadapāṭhato (pāci. 439) <hi rend="bold">uddiṭṭhehī</hi>ti ettha ‘‘khuddānukhuddakehi sikkhāpadehī’’ti seso. Pārājikaṃ ṭhapetvā avasesā upādāyupādāya khuddānukhuddakāti niddiṭṭhā. Ettha <hi rend="bold">ki</hi>nti paṭikkhepe, etehi kiṃ, payojanaṃ natthīti vuttaṃ hoti. <hi rend="bold">Etehī</hi>ti samīpatthe vacanasāmaññena ‘‘imehī’’ti etassa pariyāyo. ‘‘Kiṃ panimehī’’ti (pāci. 439) sikkhāpadapāṭhe paṭikkhepassa kāraṇaṃ dasseti <hi rend="bold">‘‘kukkuccādinidānato’’</hi>ti. Ettha <hi rend="bold">ādi</hi>-saddena vihesāvilekhā gahitā. Ettha <hi rend="bold">kukkuccaṃ</hi> nāma ‘‘kappati nu kho, na kappati nu kho’’ti kukkuccakaraṇaṃ. <hi rend="bold">Vihesā</hi> nāma vippaṭisāro. <hi rend="bold">Vilekhā</hi> nāma vicikicchāsaṅkhātā manovilekhatā manovilekhā, imehi sakalehi padehi sikkhāpadavivaṇṇakappakāro dassito. ‘‘Iti sikkhāpadavivaṇṇane’’ti iti-saddo ajjhāharitvā yojetabbo. <hi rend="bold">Vivaṇṇane</hi>ti nimittatthe bhummaṃ.</p>

<p rend="bodytext">Kukkuccādinidānato <pb ed="M" n="1.0553" /> etehi khuddānukhuddakehi sikkhāpadehi uddiṭṭhehi kiṃ iti sikkhāpadavivaṇṇane pācittiyāpatti hotīti yojanā.</p>

<p rend="bodytext" n="1721"><hi rend="paranum">1721</hi><hi rend="dot">.</hi><hi rend="bold">Tikapācittiyaṃ vutta</hi>nti ‘‘upasampanne upasampannasaññī vinayaṃ vivaṇṇeti, āpatti pācittiyassa. Upasampanne vematiko…pe… anupasampannasaññī…pe… pācittiyassā’’ti (pāci. 441) tīṇi pācittiyāni vuttāni. <hi rend="bold">Taṃ</hi> vinayaṃ sace pana anupasampannassa santike vivaṇṇeti, tikadukkaṭanti yojanā.</p>

<p rend="bodytext" n="1722-4"><hi rend="paranum">1722-4</hi><hi rend="dot">.</hi><hi rend="bold">Ubhinnampī</hi>ti upasampannānaṃ, anupasampannānaṃ ubhinnampi, ‘‘santike’’ti seso. <hi rend="bold">Aññadhammavivaṇṇane</hi>ti vinayato aññesaṃ suttābhidhammānaṃ vivaṇṇane.</p>

<p rend="bodytext">Anāpattivisayaṃ <pb ed="V" n="1.0421" /> dassetumāha <hi rend="bold">‘‘navivaṇṇetukāmassā’’</hi>tiādi. Navivaṇṇetukāmassa ‘‘handa suttantaṃ pariyāpuṇa, pacchāpi vinayaṃ pariyāpuṇissasi’’ iti evaṃ vadantassa anāpattīti yojanā. Sadisā eva <hi rend="bold">sādisā</hi>.</p>

<p rend="centre">Vilekhanakathāvaṇṇanā.</p>

<p rend="bodytext" n="1725"><hi rend="paranum">1725</hi><hi rend="dot">.</hi> Mohanakathāyaṃ tāva –</p>

<p rend="gatha1">‘‘Anvaḍḍhamāsaṃ yo bhikkhu;</p>

<p rend="gatha2">Pātimokkhe asesato;</p>

<p rend="gatha3">Uddissamāne aññāṇa-</p>

<p rend="gathalast">Tāya pucchati attano’’ti. –</p>

<p rend="unindented">Paṭhamagāthāya bhavitabbaṃ. Evañhi sati ‘‘aññāṇenā’’tiādigāthā paripuṇṇasambandhā siyāti viññāyati.</p>

<p rend="bodytext"><hi rend="bold">Aññāṇenā</hi>ti ettha vā ‘‘āpannattā’’ti seso. <hi rend="bold">Āpattimokkho</hi>ti āpattiyā mokkho. Aññāṇena āpannattā <pb ed="M" n="1.0554" /> āpattimokkho neva vijjatīti yojanā. Kiṃ kātabbanti āha <hi rend="bold">‘‘kāretabbo’’</hi>tiādi. Yathā dhammo ṭhito, tathā bhikkhu kāretabboti sambandho. <hi rend="bold">Dhamma</hi>-saddo pāḷivācako, pāḷiyaṃ yathā vuttaṃ, tathā kāretabboti attho, desanāgāminī āpatti ce, desāpetabbo, vuṭṭhānagāminī ce, vuṭṭhāpetabboti vuttaṃ hoti. Yathāha ‘‘yathādhammo kāretabbo’’ti (pāci. 444). Aññāṇena āpannattā tassa āpattiyā mokkho natthi. Yathā pana dhammo ca vinayo ca ṭhito, tathā bhikkhu kāretabbo, desanāgāminiṃ ce āpanno hoti, desāpetabbo, vuṭṭhānagāminiṃ ce, vuṭṭhāpetabboti attho.</p>

<p rend="bodytext" n="1726"><hi rend="paranum">1726</hi><hi rend="dot">.</hi><hi rend="bold">Uttari</hi>nti yathādhammakaraṇato uttariṃ. <hi rend="bold">Dutiyenevā</hi>ti ñattidutiyeneva. <hi rend="bold">Ninditvā</hi>ti ‘‘tassa te āvuso alābhā’’tiādinā garahitvā.</p>

<p rend="bodytext" n="1727"><hi rend="paranum">1727</hi><hi rend="dot">.</hi><hi rend="bold">Evaṃ</hi><pb ed="V" n="1.0422" /><hi rend="bold">āropite mohe</hi>ti yathādhammakaraṇato upari yathāvuttanayena taṃ puggalaṃ garahitvā ñattidutiyāya kammavācāya tassa evaṃ mohe āropite. Puna yadi mohetīti yojanā. Tasmiṃ mohanake puggale pācitti vuttāti yojanā.</p>

<p rend="bodytext" n="1728"><hi rend="paranum">1728</hi><hi rend="dot">.</hi><hi rend="bold">Dīpitaṃ tikadukkaṭa</hi>nti ‘‘adhammakamme dhammakammasaññī moheti, vematiko, adhammakammasaññī moheti, āpatti dukkaṭassā’’ti (pāci. 447) tikadukkaṭaṃ dassitaṃ. Etassa vipariyāyato tikapācittiyaṃ veditabbaṃ. Yathāha ‘‘dhammakamme dhammakammasaññī moheti, vematiko, adhammakammasaññī moheti, āpatti pācittiyassā’’ti (pāci. 447). Ettha <hi rend="bold">kamma</hi>nti mohāropanakammaṃ <pb ed="M" n="1.0555" /> adhippetaṃ. Yathāha ‘‘dhammakammetiādīsu mohāropanakammaṃ adhippeta’’nti (pāci. aṭṭha. 447).</p>

<p rend="bodytext" n="1729-30"><hi rend="paranum">1729-30</hi><hi rend="dot">.</hi><hi rend="bold">‘‘Na ca mohetukāmassā’’</hi>tiādīhi ‘‘anāpattīti viññeyya’’nti idaṃ paccekaṃ yojetabbaṃ. ‘‘Vitthārena asutassā’’ti padacchedo. Ettha ‘‘pātimokkha’’nti kammapadaṃ apekkhitabbaṃ. Vitthārena ūnakadvattikkhattuṃ sutassa cāti yojanā. <hi rend="bold">Tathā</hi>ti iminā ‘‘anāpattīti viññeyya’’nti idaṃ paccāmasati.</p>

<p rend="centre">Mohanakathāvaṇṇanā.</p>

<p rend="bodytext" n="1731-2"><hi rend="paranum">1731-2</hi><hi rend="dot">.</hi><hi rend="bold">Kuddho</hi>ti kupito. <hi rend="bold">Pahāraṃ detī</hi>ti kāyena vā kāyapaṭibaddhena vā nissaggiyena vā antamaso uppalapattenāpi pahāraṃ deti. Yathāha ‘‘pahāraṃ dadeyyāti kāyena vā kāyapaṭibaddhena vā nissaggiyena vā antamaso uppalapattenāpi pahāraṃ detī’’ti (pāci. 451). Ettha ‘‘aññassa bhikkhussā’’ti seso. <hi rend="bold">Tassā</hi>ti apekkhitvā ‘‘yo’’ti labbhati.</p>

<p rend="bodytext"><hi rend="bold">Aṭṭhakathā</hi>gataṃ vinicchayaṃ dassetumāha <hi rend="bold">‘‘sampaharitukāmenā’’</hi>tiādi, iminā maraṇādhippāyena pahaṭe pārājikanti vuttaṃ hoti.</p>

<p rend="bodytext" n="1733"><hi rend="paranum">1733</hi><hi rend="dot">.</hi> ‘‘Iti evaṃ kate ayaṃ saṅghamajjhena virocatī’’ti <hi rend="bold">virūpakaraṇāpekkho</hi> virūpakaraṇe apekkhavā <hi rend="bold">tassa</hi> ca apekkhitassa bhikkhussa kaṇṇaṃ vā nāsaṃ vā yadi chindati, dukkaṭanti yojanā.</p>

<p rend="bodytext" n="1734"><hi rend="paranum">1734</hi><hi rend="dot">.</hi><hi rend="bold">Anupasampanne</hi>ti <pb ed="M" n="1.0556" /><pb ed="V" n="1.0423" /> sāmivacanatthe bhummaṃ. ‘‘Itthiyā’’tiādīhi padehi yathārahaṃ yojetabbaṃ ‘‘anupasampannāya itthiyā anupasampannassa purisassā’’ti. <hi rend="bold">Tiracchānagatassapī</hi>ti ettha ‘‘antamaso’’ti seso. Yathāha ‘‘antamaso tiracchānagatassapī’’ti (pāci. aṭṭha. 452).</p>

<p rend="bodytext" n="1735"><hi rend="paranum">1735</hi><hi rend="dot">.</hi> ‘‘Sace paharati itthiñcā’’ti padacchedo. <hi rend="bold">Rattena cetasā</hi>ti kāyasaṃsaggarāgena rattena cittena. <hi rend="bold">Viniddiṭṭhā</hi>ti ‘‘yo pana bhikkhu otiṇṇo vipariṇatena cittena mātugāmena saddhiṃ kāyasaṃsaggaṃ samāpajjeyyā’’tiādinā (pārā. 270) dassitā.</p>

<p rend="bodytext" n="1736"><hi rend="paranum">1736</hi><hi rend="dot">.</hi><hi rend="bold">Mokkhādhippāyo</hi>ti tato attano mokkhaṃ patthento. <hi rend="bold">Doso na vijjatī</hi>ti dukkaṭādikopi doso natthi.</p>

<p rend="bodytext" n="1737-9"><hi rend="paranum">1737-9</hi><hi rend="dot">.</hi> Heṭhetukāmamāyantaṃ corampi vā paccatthikampi vā antarāmagge passitvāti yojanā. Disvā kathaṃ paṭipajjitabbanti āha <hi rend="bold">‘‘mā idhāgacchupāsakā’’</hi>tiādi, āgamanapaṭikkhepena tattheva tiṭṭhāti vuttaṃ hoti. <hi rend="bold">Āyanta</hi>nti evaṃ vutte taṃ anādiyitvā āgacchantaṃ. Yathāha ‘‘vacanaṃ anādiyitvā āgacchanta’’nti (pāci. aṭṭha. 453).</p>

<p rend="bodytext"><hi rend="bold">Eseva nayo</hi>ti ‘‘mā āgacchā’ti vuttepi āgacchantaṃ pahaṭe matepi anāpattī’’ti ayaṃ nayo.</p>

<p rend="bodytext" n="1740"><hi rend="paranum">1740</hi><hi rend="dot">.</hi><hi rend="bold">Tikapācittiyaṃ vutta</hi>nti ‘‘upasampanne upasampannasaññī, vematiko, anupasampannasaññī pahāraṃ deti, āpatti pācittiyassā’’ti (pāci. 452) tikapācittiyaṃ vuttaṃ. <hi rend="bold">Sese</hi>ti anupasampanne. <hi rend="bold">Tikadukkaṭa</hi>nti ‘‘anupasampanne upasampannasaññī, vematiko <pb ed="M" n="1.0557" />, anupasampannasaññī pahāraṃ deti, āpatti dukkaṭassā’’ti (pāci. 452) tikadukkaṭaṃ vuttaṃ. Anāṇattikattā āha <hi rend="bold">‘‘kāyacittasamuṭṭhāna’’</hi>nti. Kāyacittānaṃ sukhopekkhāpi sambhavantīti tato visesetumāha <hi rend="bold">‘‘dukkhavedana’’</hi>nti.</p>

<p rend="centre">Pahārakathāvaṇṇanā.</p>

<p rend="bodytext" n="1741"><hi rend="paranum">1741</hi><hi rend="dot">.</hi><hi rend="bold">Kāya</hi>nti <pb ed="V" n="1.0424" /> kāyekadesaṃ hatthādiavayavamāha. <hi rend="bold">Vā</hi>ti dutiyatthasampiṇḍane. <hi rend="bold">Kāyabaddha</hi>nti kāyapaṭibaddhaṃ paharaṇayoggāyoggesu kattarayaṭṭhisatthādīsu aññataraṃ. <hi rend="bold">Sace uccāreyyā</hi>ti sace paharaṇākāraṃ dassetvā ukkhipeyya, idaṃ ‘‘kāyaṃ vā kāyapaṭibaddhaṃ vā’’ti imehi padehi paccekaṃ yojetabbaṃ. <hi rend="bold">Tassā</hi>ti uccāritakāyādikassa. <hi rend="bold">Uggiraṇapaccayā</hi>ti ukkhipanakāraṇā.</p>

<p rend="bodytext" n="1742"><hi rend="paranum">1742</hi><hi rend="dot">.</hi><hi rend="bold">Asampaharitukāmenā</hi>ti pahāradānaṃ anicchantena. <hi rend="bold">Dinnattā</hi>ti pahārassa dinnattā. Appaharitukāmattā purimasikkhāpadena pācittiyaṃ na hoti, uggiritukāmatāya katapayogassa uggiraṇamatte aṭṭhatvā pahārassa dinnattā imināpi pācittiyaṃ na hoti, ajjhāsayassa, payogassa ca asuddhattā anāpattiyāpi na bhavitabbanti dukkaṭaṃ vuttaṃ.</p>

<p rend="bodytext" n="1743"><hi rend="paranum">1743</hi><hi rend="dot">.</hi> Sace tena pahārena bhikkhuno hatthādīsupi yaṃ kiñci aṅgaṃ bhijjati, <hi rend="bold">pahaṭassa</hi> pahāradāyakassa dukkaṭanti sambandho.</p>

<p rend="bodytext" n="1744"><hi rend="paranum">1744</hi><hi rend="dot">.</hi><hi rend="bold">Seso vinicchayo</hi> ‘‘mokkhādhippāyo’’tiādiko idha avutto vinicchayo samuṭṭhānādinā saddhiṃ anantare vuttanayena vinayaññunā veditabboti yojanā. ‘‘Tiracchānādīnaṃ <pb ed="M" n="1.0558" /> vaccakaraṇādiṃ disvāna palāpetukāmatāya kujjhitvāpi uggirantassa mokkhādhippāyo evā’’ti vadanti.</p>

<p rend="centre">Talasattikathāvaṇṇanā.</p>

<p rend="bodytext" n="1745"><hi rend="paranum">1745</hi><hi rend="dot">.</hi><hi rend="bold">Amūlakenā</hi>ti diṭṭhādimūlavirahitena, ettha ‘‘bhikkhu’’nti seso. <hi rend="bold">Saṅghādisesenā</hi>ti terasannaṃ aññatarena. <hi rend="bold">Tassā</hi>ti codakassa, codāpakassa vā pāpabhikkhuno. Sace cuditako tasmiṃ khaṇe ‘‘esa maṃ codetī’’ti jānāti, pācittiyaṃ siyāti yojanā, iminā ‘‘sace evaṃ na jānāti, cirena vā jānāti, dukkaṭaṃ hotī’’ti siddhaṃ.</p>

<p rend="bodytext" n="1746"><hi rend="paranum">1746</hi><hi rend="dot">.</hi><hi rend="bold">Tatthā</hi>ti upasampanne. <hi rend="bold">Tikapācittiya</hi>nti ‘‘upasampanne upasampannasaññī amūlakena saṅghādisesena anuddhaṃseti, āpatti pācittiyassa. Vematiko…pe… anupasampannasaññī amūlakena saṅghādisesena anuddhaṃseti, āpatti pācittiyassā’’ti (pāci. 462) tikapācittiyaṃ <pb ed="V" n="1.0425" />. <hi rend="bold">Diṭṭhācāravipattiyā codako dukkaṭāpattī</hi>ti amūlikāya diṭṭhivipattiyā vā ācāravipattiyā vā anuddhaṃsentassa dukkaṭāpatti hotīti attho. <hi rend="bold">Sese cā</hi>ti anupasampanne. <hi rend="bold">Tikadukkaṭa</hi>nti anupasampanne upasampannasaññivematikaanupasampannasaññīnaṃ vasena tīṇi dukkaṭāni hontīti attho.</p>

<p rend="bodytext" n="1747"><hi rend="paranum">1747</hi><hi rend="dot">.</hi> ‘‘Tathāsaññissa anāpattī’’ti padacchedo. <hi rend="bold">Tathāsaññissā</hi>ti samūlakasaññissa.</p>

<p rend="centre">Amūlakakathāvaṇṇanā.</p>

<p rend="bodytext" n="1748-9"><hi rend="paranum">1748-9</hi><hi rend="dot">.</hi><hi rend="bold">Sañciccā</hi>ti tassa paripuṇṇavīsativassādibhāvaṃ jānantoyeva. <hi rend="bold">Bhikkhuno</hi>ti ettha ‘‘aññassā’’ti seso <pb ed="M" n="1.0559" />. <hi rend="bold">Ūnavīsativasso tvaṃ maññe</hi>ti ettha <hi rend="bold">‘‘maññe’’</hi>ti iminā parikappatthavācinā nipātena ‘‘udakaṃ maññe āditta’’ntiādīsu (pārā. 383) viya musāvādāpattiyā avisayataṃ dīpeti. Hitesitāya anusiṭṭhidānādike tathārūpe aññasmiṃ <hi rend="bold">paccaye</hi> kāraṇe asati ‘‘ūnavīsativasso tvaṃ maññe’’ iti evamādinā aññassa <hi rend="bold">bhikkhuno</hi> yo bhikkhu sace sañcicca kukkuccaṃ uppādeyya, tassa evaṃ kukkuccaṃ uppādentassa bhikkhuno vācāya vācāya pācitti hotīti yojanā.</p>

<p rend="bodytext" n="1750"><hi rend="paranum">1750</hi><hi rend="dot">.</hi><hi rend="bold">Tikapācittiyaṃ vutta</hi>nti ‘‘upasampanne upasampannasaññī sañcicca kukkuccaṃ upadahati, āpatti pācittiyassa. Vematiko…pe… anupasampannasaññī sañcicca kukkuccaṃ upadahati, āpatti pācittiyassā’’ti (pāci. 467) tikapācittiyaṃ vuttaṃ. <hi rend="bold">Sese cā</hi>ti anupasampanne ca. <hi rend="bold">Tikadukkaṭa</hi>nti anupasampanne upasampannasaññivematikaanupasampannasaññīnaṃ vasena tikadukkaṭaṃ. Vajjameva <hi rend="bold">vajjatā</hi>.</p>

<p rend="bodytext" n="1751"><hi rend="paranum">1751</hi><hi rend="dot">.</hi> Hitesitāya bhāsatoti sambandho. <hi rend="bold">Mā eva</hi>nti ettha ‘‘karohī’’ti seso, punapi mā evaṃ karohīti attho. ‘‘Ahaṃ taṃ itthiyā saha nisinnaṃ maññe, tayā vikāle bhuttaṃ maññe, puna mā evaṃ karohi’’ iti hitesitāya bhāsato anāpatti pakāsitāti yojanā.</p>

<p rend="centre">Sañciccakathāvaṇṇanā.</p>

<p rend="bodytext" n="1753"><hi rend="paranum">1753</hi><hi rend="dot">.</hi><hi rend="bold">Bhaṇḍanaṃ</hi><pb ed="V" n="1.0426" /> nāma kalaho, bhaṇḍanaṃ jātaṃ yesanti viggaho, jātabhaṇḍanānanti attho, ‘‘vacana’’nti seso. Sotuṃ upassutiṃ tiṭṭheyyāti yojanā. Upecca suyyati etthāti hi <hi rend="bold">upassuti,</hi> ṭhānaṃ, yaṃ ṭhānaṃ upagatena sakkā hoti kathentānaṃ saddaṃ sotuṃ, tatthāti attho. Yo <pb ed="M" n="1.0560" /> pana bhikkhu bhaṇḍanajātānaṃ bhikkhūnaṃ vacanaṃ sotuṃ upassutiṃ sace tiṭṭheyya, tassa pācittiyaṃ siyāti yojanā.</p>

<p rend="bodytext" n="1754"><hi rend="paranum">1754</hi><hi rend="dot">.</hi> Codetukāmatāya gacchato assāti yojanā.</p>

<p rend="bodytext" n="1755"><hi rend="paranum">1755</hi><hi rend="dot">.</hi><hi rend="bold">Sotu</hi>nti pacchato gacchantānaṃ bhaṇḍanajātānaṃ vacanaṃ sotuṃ. <hi rend="bold">Ohīyantassā</hi>ti pakatigamanaṃ hāpetvā osakkantassa. Purato <hi rend="bold">gacchato</hi> bhikkhussa dukkaṭanti yojanā. <hi rend="bold">Gacchato turitaṃ vāpī</hi>ti purato gacchantānaṃ bhaṇḍanajātānaṃ vacanaṃ sotuṃ pacchato sīghaṃ gacchantassāpi. <hi rend="bold">Ayameva vinicchayo</hi>ti pade pade ayaṃ eva vinicchayo.</p>

<p rend="bodytext" n="1756"><hi rend="paranum">1756</hi><hi rend="dot">.</hi> Attano ṭhitokāsanti sambandho. <hi rend="bold">Ukkāsitvāpi vā</hi>ti ukkāsitasaddaṃ katvā vā. Ettha ahanti vā vatvā ñāpetabbanti yojanā.</p>

<p rend="bodytext" n="1757"><hi rend="paranum">1757</hi><hi rend="dot">.</hi><hi rend="bold">Tikapācittiyaṃ vuttaṃ</hi> upasampanne upasampannasaññivematikaanupasampannasaññīnaṃ vasena. <hi rend="bold">Sese cā</hi>ti anupasampanne. <hi rend="bold">Tikadukkaṭaṃ</hi> anupasampanne upasampannasaññivematikaanupasampannasaññīnaṃ vasena.</p>

<p rend="bodytext" n="1758"><hi rend="paranum">1758</hi><hi rend="dot">.</hi><hi rend="bold">Oramissa</hi>nti mayā gahitaduggāhato viramissāmi.</p>

<p rend="bodytext" n="1759"><hi rend="paranum">1759</hi><hi rend="dot">.</hi> Kāyacittato ca kāyavācācittato ca samuṭṭhānato <hi rend="bold">theyyasatthasamuṭṭhānaṃ</hi>. Siyā kiriyaṃ sotukāmatāya gamanavasena, siyā akiriyaṃ ṭhitaṭṭhānaṃ āgantvā mantayamānaṃ ajānāpanavasena, tenāha <hi rend="bold">‘‘idaṃ hoti kriyākriya’’</hi>nti. Gamanena sijjhanato <hi rend="bold">kāyakammaṃ</hi><pb ed="M" n="1.0561" />. Tuṇhībhāvena sijjhanato <hi rend="bold">vacīkammaṃ. Sadosa</hi>nti sāvajjaṃ, akusalacittanti vuttaṃ hoti.</p>

<p rend="centre">Upassutikathāvaṇṇanā.</p>

<p rend="bodytext" n="1760"><hi rend="paranum">1760</hi><hi rend="dot">.</hi><hi rend="bold">Dhammikāna</hi>nti <pb ed="V" n="1.0427" /> dhammena vinayena satthusāsanena katānaṃ. <hi rend="bold">Kammāna</hi>nti apalokanakammaṃ, ñattikammaṃ, ñattidutiyakammaṃ, ñatticatutthakammanti imesaṃ catunnaṃ kammānaṃ. <hi rend="bold">Khīyatī</hi>ti aruciṃ pakāseti.</p>

<p rend="bodytext" n="1761"><hi rend="paranum">1761</hi><hi rend="dot">.</hi><hi rend="bold">Ubhayatthā</hi>ti adhamme, dhamme ca.</p>

<p rend="bodytext" n="1762"><hi rend="paranum">1762</hi><hi rend="dot">.</hi><hi rend="bold">Adhammenā</hi>ti ettha ‘‘kammenā’’ti seso, dhammaviruddhena kammenāti attho. ‘‘Kammasmi’’nti idaṃ vibhattiṃ vipariṇāmetvā ‘‘kammenā’’ti anuvattetabbaṃ. <hi rend="bold">Vaggenā</hi>ti ‘‘chandārahānaṃ chando āhaṭo hoti, sammukhībhūtā na paṭikkosantī’’ti (mahāva. 387) vuttasāmaggilakkhaṇassa viruddhattā asamaggena, ettha ‘‘saṅghenā’’ti seso. ‘‘Tathā akammārahassā’’ti padacchedo. ‘‘Adhammena kammena ime kammaṃ karontī’’ti ca ‘‘asamaggena saṅghena ime kammaṃ karontī’’ti ca ‘‘adhammena kammena vaggena saṅghena ime kammaṃ karontī’’ti ca tathā ‘‘akammārahassa ime kammaṃ karontī’’ti ca ñatvā yo khīyati, tassa ca anāpatti pakāsitāti yojanā.</p>

<p rend="centre">Kammapaṭibāhanakathāvaṇṇanā.</p>

<p rend="bodytext" n="1764-5"><hi rend="paranum">1764-5</hi><hi rend="dot">.</hi> Ārocitaṃ vatthu yāva na vinicchitaṃ vāti yojanā, ‘‘codakena ca cuditakena ca attano kathā kathitā, anuvijjako sammato, ettāvatāpi vatthumeva ārocitaṃ hotī’’ti (pāci. aṭṭha. 481) <hi rend="bold">aṭṭhakathāya</hi> vuttattā ārocitaṃ vatthu yāva na vinicchitaṃ hotīti attho. Ñatti vā ṭhapitā <pb ed="M" n="1.0562" />, kammavācā niṭṭhaṃ yāva na gacchati, etasmiṃ…pe…hoti āpatti dukkaṭanti yojanā.</p>

<p rend="bodytext" n="1766"><hi rend="paranum">1766</hi><hi rend="dot">.</hi> Chandaṃ adatvā hatthapāse <hi rend="bold">jahite</hi> tassa pācittiyaṃ siyāti yojanā.</p>

<p rend="bodytext" n="1767-9"><hi rend="paranum">1767-9</hi><hi rend="dot">.</hi> Adhammepi kammasmiṃ dhammakammanti saññino dukkaṭanti yojanā. Dhammakamme ca adhammakammasaññino anāpatti idha na vuttā, pāḷiyaṃ pana vuttattā idhāpi yojetabbā. ‘‘Saṅghassa bhaṇḍanādīni bhavissantī’’ti saññino gacchato ca yo vā gilāno hoti, tassa gacchato <pb ed="V" n="1.0428" /> ca gilānassa karaṇīye sati gacchato ca kammaṃ nakopetukāmassa gacchato ca passāvanādinā pīḷitassa gacchato ca ‘‘āgamissāmi’’iti evaṃ gacchatopi na dosatāti yojanā. Tattha doso eva <hi rend="bold">dosatā,</hi> āpatti, <hi rend="bold">nadosatā</hi> anāpatti. Hatthapāsaṃ vijahitvā gamanena, chandassa adānena ca āpajjanato <hi rend="bold">kriyākriyaṃ</hi>.</p>

<p rend="centre">Chandaṃadatvāgamanakathāvaṇṇanā.</p>

<p rend="bodytext" n="1770-1"><hi rend="paranum">1770-1</hi><hi rend="dot">.</hi><hi rend="bold">Samaggena saṅghena saddhi</hi>nti samānasaṃvāsakena samānasīmāyaṃ ṭhitena saṅghena saddhiṃ. Vuttañhi ‘‘samaggo nāma saṅgho samānasaṃvāsako samānasīmāyaṃ ṭhito’’ti (pāci. 486). <hi rend="bold">Cīvara</hi>nti vikappanupagamāha. Yathāha ‘‘cīvaraṃ nāma channaṃ cīvarānaṃ aññataraṃ cīvaraṃ vikappanupagaṃ pacchima’’nti (pāci. 486). <hi rend="bold">Sammatassā</hi>ti senāsanapaññāpakādisammutiṃ pattesu aññatarassa. <hi rend="bold">Khīyatī</hi>ti ‘‘yo yo mitto, tassa tassa dentī’’tiādinā nayena avaṇṇaṃ bhaṇati.</p>

<p rend="bodytext">Dhammakamme dhammakammasaññivematikaadhammakammasaññīnaṃ vasena <hi rend="bold">tikapācittiyaṃ vuttaṃ</hi>.</p>

<p rend="bodytext" n="1772-4"><hi rend="paranum">1772-4</hi><hi rend="dot">.</hi> Saṅghenāsammatassāpi <pb ed="M" n="1.0563" /> cīvaraṃ, aññameva vā tatheva samaggena saṅghena datvā khīyati, tassa dukkaṭanti yojanā. Anupasampanne tatheva samaggena saṅghena dinne <hi rend="bold">sabbattha</hi> cīvare, aññaparikkhāre ca dukkaṭanti yojanā. <hi rend="bold">Anupasampanne</hi>ti sampadānatthe bhummaṃ, anupasampannassāti attho.</p>

<p rend="bodytext">Sabhāvato chandādīnaṃ vaseneva karontaṃ khīyantassa ca anāpattīti yojanā. <hi rend="bold">Nayā</hi> vinicchayakkamā.</p>

<p rend="centre">Dubbalakathāvaṇṇanā.</p>

<p rend="bodytext" n="1775"><hi rend="paranum">1775</hi><hi rend="dot">.</hi> Idaṃ dvādasamanti sambandho, ‘‘yo pana bhikkhu jānaṃ saṅghikaṃ lābhaṃ pariṇataṃ puggalassa pariṇāmeyya, pācittiya’’nti (pāci. 490) <hi rend="bold">imaṃ dvādasamaṃ</hi> sikkhāpadanti attho. <hi rend="bold">Tiṃsakakaṇḍasmiṃ</hi> nissaggiyakaṇḍe. <hi rend="bold">Antimenā</hi>ti ettha ‘‘sikkhāpadenā’’ti pakaraṇato labbhati. <hi rend="bold">Ca</hi>-saddo <pb ed="V" n="1.0429" /> evakārattho. ‘‘Yo pana bhikkhu jānaṃ saṅghikaṃ lābhaṃ pariṇataṃ attano pariṇāmeyya, nissaggiyaṃ pācittiya’’nti (pārā. 658) iminā antimeneva sikkhāpadena sabbathā <hi rend="bold">sabbaṃ</hi> vattabbaṃ tulyanti yojanā. <hi rend="bold">Ayameva visesatā</hi>ti ettha visesoyeva <hi rend="bold">visesatā,</hi> ayameva visesoti attho.</p>

<p rend="bodytext" n="1776"><hi rend="paranum">1776</hi><hi rend="dot">.</hi><hi rend="bold">Tatthā</hi>ti tasmiṃ nissaggiyāvasāne sikkhāpade. <hi rend="bold">Attano pariṇāmanā</hi>ti attano pariṇāmanahetu.</p>

<p rend="centre">Pariṇāmanakathāvaṇṇanā.</p>

<p rend="centre">Sahadhammikavaggo aṭṭhamo.</p>

<p rend="bodytext" n="1777-8"><hi rend="paranum">1777-8</hi><hi rend="dot">.</hi><hi rend="bold">Yo</hi><pb ed="M" n="1.0564" /> pana bhikkhu deviyā vāpi rañño vāpi aviditāgamano appaṭisaṃviditāgamano sayanīyagharā rājasmiṃ anikkhante, deviyā anikkhantāya <hi rend="bold">tassa</hi> sayanīyagharassa <hi rend="bold">ummāraṃ</hi> indakhīlaṃ sace atikkameyya, tassa bhikkhuno paṭhame pāde dukkaṭaṃ siyā, dutiye pāde pācittiyaṃ siyāti yojanā.</p>

<p rend="bodytext" n="1779"><hi rend="paranum">1779</hi><hi rend="dot">.</hi><hi rend="bold">Paṭisaṃvidite</hi>ti attano āgamane nivedite. <hi rend="bold">Nevapaṭisaṃviditasaññino</hi>ti aniveditasaññino. <hi rend="bold">Tatthā</hi>ti tasmiṃ paṭisaṃviditāgamane. <hi rend="bold">Vematikassā</hi>ti ‘‘paṭisaṃviditaṃ nu kho, na paṭisaṃviditaṃ nu kho’’ti saṃsayamāpannassa.</p>

<p rend="bodytext" n="1780-1"><hi rend="paranum">1780-1</hi><hi rend="dot">.</hi> Neva khattiyassa appaṭisaṃviditepi vā na khattiyābhisekena abhisittassa appaṭisaṃviditepi vā pavisato na dosoti yojanā, evarūpānaṃ aniveditepi pavisantassa anāpattīti attho.</p>

<p rend="bodytext"><hi rend="bold">Ubhosu</hi> rājini ca deviyā ca sayanigharato bahi nikkhantesu pavisatopi vā ubhinnaṃ aññatarasmiṃ nikkhante pavisatopi vā na dosoti yojanā. <hi rend="bold">Kathinenā</hi>ti ettha ‘‘samuṭṭhānādinā sama’’nti seso, idaṃ sikkhāpadaṃ samuṭṭhānādivasena kathinasikkhāpadena samānanti vuttaṃ hoti. Sayanīyagharappaveso <hi rend="bold">kriyaṃ</hi>. Appaṭisaṃvedanaṃ <hi rend="bold">akriyaṃ</hi>.</p>

<p rend="centre">Antepurakathāvaṇṇanā.</p>

<p rend="bodytext" n="1782"><hi rend="paranum">1782</hi><hi rend="dot">.</hi> Rajataṃ <pb ed="V" n="1.0430" />, jātarūpaṃ vā <hi rend="bold">attano</hi> atthāya uggaṇhantassa, uggaṇhāpayatopi vā tassa nissaggiyāpattīti yojanā.</p>

<p rend="bodytext" n="1783"><hi rend="paranum">1783</hi><hi rend="dot">.</hi> Gaṇapuggalasaṅghānaṃ atthāya cetiye navakammassa atthāya uggaṇhāpayato, uggaṇhatopi vā dukkaṭaṃ hotīti <pb ed="M" n="1.0565" /> yojanā. Jātarūparajatānaṃ sarūpaṃ nissaggiye vuttanayeneva veditabbaṃ.</p>

<p rend="bodytext" n="1784"><hi rend="paranum">1784</hi><hi rend="dot">.</hi> Muttādiratanampi vuttasarūpameva. <hi rend="bold">Saṅghādīnampī</hi>ti ettha <hi rend="bold">ādi</hi>-saddena gaṇapuggalacetiyānaṃ saṅgaho.</p>

<p rend="bodytext" n="1785-6"><hi rend="paranum">1785-6</hi><hi rend="dot">.</hi> Yaṃ kiñci gihisantakaṃ sace kappiyavatthu vā hotu, akappiyavatthu vāpi hotu, mātukaṇṇapiḷandhanaṃ tālapaṇṇampi vā hotu, bhaṇḍāgārikasīsena paṭisāmayato tassa pācittiyāpatti hotīti yojanā.</p>

<p rend="bodytext" n="1787"><hi rend="paranum">1787</hi><hi rend="dot">.</hi><hi rend="bold">Na nidhetabbamevā</hi>ti na paṭisāmetabbameva.</p>

<p rend="bodytext" n="1788"><hi rend="paranum">1788</hi><hi rend="dot">.</hi> Eso <hi rend="bold">hi</hi> yasmā palibodho nāma, tasmā ṭhapetuṃ pana vaṭṭatīti yojanā.</p>

<p rend="bodytext" n="1789"><hi rend="paranum">1789</hi><hi rend="dot">.</hi><hi rend="bold">Anuññāte ṭhāne</hi>ti ettha ‘‘patita’’nti seso. Ettha <hi rend="bold">anuññātaṭṭhānaṃ</hi> nāma ajjhārāmo vā ajjhāvasatho vā. Yathāha ‘‘anujānāmi bhikkhave ratanaṃ vā ratanasammataṃ vā ajjhārāme vā ajjhāvasathe vā uggahetvā vā uggahāpetvā vā nikkhipituṃ ‘yassa bhavissati, so harissatī’’ti (pāci. 504). Ettha ca <hi rend="bold">ajjhārāmo</hi> nāma parikkhittassa antoparikkhepo, aparikkhittassa dvinnaṃ leḍḍupātānaṃ anto. <hi rend="bold">Ajjhāvasatho</hi> nāma parikkhittassa antoparikkhepo, aparikkhittassa musalapātabbhantaraṃ. <hi rend="bold">‘‘Uggahetvā’’</hi>ti idaṃ upalakkhaṇaṃ, uggahāpetvātipi vuttaṃ hoti.</p>

<p rend="bodytext" n="1790-1"><hi rend="paranum">1790-1</hi><hi rend="dot">.</hi><hi rend="bold">Anuññāte pana ṭhāne</hi> yathāvuttaajjhārāmādike ṭhāne ratanaṃ vā ratanasammataṃ vā manussānaṃ upabhogaparibhogaṃ vā sayanabhaṇḍaṃ vā gahetvā nikkhipantassa, ratanasammataṃ <pb ed="M" n="1.0566" /> vissāsaṃ <pb ed="V" n="1.0431" /> gaṇhantassa ca tāvakālikameva vā gaṇhantassa ubhayattha ummattakādīnañca na dosoti yojanā.</p>

<p rend="bodytext"><hi rend="bold">Sañcarittasamodaya</hi>nti ettha ‘‘samuṭṭhānādinā idaṃ sikkhāpada’’nti vattabbaṃ, idaṃ sikkhāpadaṃ samuṭṭhānādinā sañcarittasamajātikanti attho.</p>

<p rend="centre">Ratanakathāvaṇṇanā.</p>

<p rend="bodytext" n="1792"><hi rend="paranum">1792</hi><hi rend="dot">.</hi><hi rend="bold">Pure</hi>ti pubbabhāge.</p>

<p rend="bodytext" n="1793-4"><hi rend="paranum">1793-4</hi><hi rend="dot">.</hi><hi rend="bold">Santa</hi>nti cārittasikkhāpade vuttasarūpaṃ. <hi rend="bold">Anāpucchā</hi>ti ‘‘vikāle gāmappavesanaṃ āpucchāmī’’ti anāpucchitvā. <hi rend="bold">Paccayaṃ vinā</hi>ti tādisaṃ accāyikaṃ karaṇīyaṃ vinā. <hi rend="bold">Parikkhepokkame</hi>ti parikkhepassa antopavese. <hi rend="bold">Upacārokkame</hi>ti etthāpi eseva nayo.</p>

<p rend="bodytext" n="1795"><hi rend="paranum">1795</hi><hi rend="dot">.</hi><hi rend="bold">Athā</hi>ti vākyantarārambhe.</p>

<p rend="bodytext" n="1796"><hi rend="paranum">1796</hi><hi rend="dot">.</hi><hi rend="bold">Tato añña</hi>nti paṭhamaṃ vikāle gāmappavesanaṃ āpucchitvā tato paviṭṭhagāmato aññaṃ gāmaṃ. Puna <hi rend="bold">tato</hi>ti dutiyagāmamāha. Katthaci potthake <hi rend="bold">‘‘āpucchane kicca’’</hi>nti pāṭho dissati, <hi rend="bold">‘‘āpucchanakicca’’</hi>nti pāṭhoyeva pana yuttataro. Yathāākaṅkhitapamāṇaṃ dassetumāha <hi rend="bold">‘‘gāmasatepi vā’’</hi>ti.</p>

<p rend="bodytext" n="1797"><hi rend="paranum">1797</hi><hi rend="dot">.</hi><hi rend="bold">Passambhetvānā</hi>ti paṭivinodetvā. Antarā <hi rend="bold">aññaṃ</hi> gāmaṃ pavisanti ceti yojanā.</p>

<p rend="bodytext" n="1798-9"><hi rend="paranum">1798-9</hi><hi rend="dot">.</hi> Kulaghare vā <hi rend="bold">aññattha</hi> āsanasālāya vā bhattakiccaṃ katvā <hi rend="bold">yo</hi> bhikkhu sappibhikkhāya vā telabhikkhāya vā sace caritukāmo siyāti yojanā.</p>

<p rend="bodytext"><hi rend="bold">Passe</hi>ti <pb ed="M" n="1.0567" /> pakativacanasavanārahe attano samīpe, eteneva ettakā ṭhānā dūrībhūto asanto <pb ed="V" n="1.0432" /> nāma hotīti byatirekato labbhatīti dasseti. <hi rend="bold">Asante</hi>ti avijjamāne vā vuttappamāṇato dūrībhūte vā. <hi rend="bold">Natthī</hi>ti ettha ‘‘cintetvā’’ti seso.</p>

<p rend="bodytext" n="1802"><hi rend="paranum">1802</hi><hi rend="dot">.</hi><hi rend="bold">Anokkammā</hi>ti anupasakkitvā. <hi rend="bold">Maggā</hi>ti gantabbamaggā.</p>

<p rend="bodytext" n="1803"><hi rend="paranum">1803</hi><hi rend="dot">.</hi><hi rend="bold">Tikapācittiya</hi>nti vikāle vikālasaññivematikakālasaññīnaṃ vasena tikapācittiyaṃ vuttaṃ.</p>

<p rend="bodytext" n="1804"><hi rend="paranum">1804</hi><hi rend="dot">.</hi><hi rend="bold">Accāyike kicce vāpī</hi>ti sappadaṭṭhādīnaṃ bhesajjapariyesanādike acirāyitabbakicce sati gacchato.</p>

<p rend="bodytext" n="1805"><hi rend="paranum">1805</hi><hi rend="dot">.</hi><hi rend="bold">Antarārāma</hi>nti gāmabbhantare saṅghārāmaṃ. <hi rend="bold">Bhikkhunīnaṃ upassaya</hi>nti bhikkhunivihāraṃ. <hi rend="bold">Titthiyānaṃ upassaya</hi>nti titthiyārāmaṃ.</p>

<p rend="bodytext" n="1806-7"><hi rend="paranum">1806-7</hi><hi rend="dot">.</hi> Antarārāmādigamane na kevalaṃ anāpucchā gacchatoyeva, kāyabandhanaṃ abandhitvā, saṅghāṭiṃ apārupitvā gacchantassāpi anāpatti.</p>

<p rend="bodytext"><hi rend="bold">Āpadāsupī</hi>ti sīho vā byaggho vā āgacchati, megho vā uṭṭheti, añño vā koci upaddavo uppajjati, evarūpāsu āpadāsupi bahigāmato antogāmaṃ gacchato anāpattīti attho.</p>

<p rend="centre">Vikālagāmappavesanakathāvaṇṇanā.</p>

<p rend="bodytext" n="1808"><hi rend="paranum">1808</hi><hi rend="dot">.</hi> Aṭṭhidantamayaṃ vāpi visāṇajaṃ vāpi sūcigharanti yojanā. <hi rend="bold">Aṭṭhi</hi> nāma yaṃ kiñci aṭṭhi. <hi rend="bold">Danto</hi>ti hatthidanto. <hi rend="bold">Visāṇaṃ</hi> nāma yaṃ kiñci visāṇaṃ.</p>

<p rend="bodytext" n="1809"><hi rend="paranum">1809</hi><hi rend="dot">.</hi><hi rend="bold">Lābhe</hi>ti <pb ed="M" n="1.0568" /> paṭilābhe. <hi rend="bold">Bhedanaka</hi>nti bhedanameva bhedanakaṃ, taṃ assa atthīti bhedanakaṃ, paṭhamaṃ bhinditvā pacchā desetabbattā taṃ bhedanakaṃ assa pācittiyassa atthīti bhedanakaṃ, pācittiyaṃ, assatthiatthe a-kārapaccayo.</p>

<p rend="bodytext" n="1810-1"><hi rend="paranum">1810-1</hi><hi rend="dot">.</hi> ‘‘Anāpatti <pb ed="V" n="1.0433" /> araṇike’’ti padacchedo. <hi rend="bold">Araṇike</hi>ti araṇidhanuke. <hi rend="bold">Vidhe</hi>ti kāyabandhanassa vidhake. <hi rend="bold">Añjanikā</hi>ti añjanināḷikā. <hi rend="bold">Dakapuñchaniyā</hi>ti nahātassa gatte udakapuñchanapesikāya. <hi rend="bold">Vāsijaṭe</hi>ti vāsidaṇḍake.</p>

<p rend="centre">Sūcigharakathāvaṇṇanā.</p>

<p rend="bodytext" n="1812-3"><hi rend="paranum">1812-3</hi><hi rend="dot">.</hi> Mañcapīṭhasarūpaṃ dutiye bhūtagāmavagge catutthasikkhāpade vuttameva. ‘‘Sugataṅgulena aṭṭhaṅgulapādaka’’nti aṭṭhaṅgulapādakassa āgatattā ‘‘aṭṭhaṅgulappamāṇenā’’ti ettha ‘‘pādenā’’ti seso.</p>

<p rend="bodytext"><hi rend="bold">Heṭṭhimāṭani</hi>nti aṭaniyā heṭṭhimatalaṃ. Aṭaniyā heṭṭhimaṃ heṭṭhimāṭanī, taṃ ṭhapetvā, aññatra heṭṭhimāya aṭaniyāti vuttaṃ hoti. Desanāpubbabhāgiyena mañcapādacchedena saha vattatīti <hi rend="bold">sacchedā</hi>. <hi rend="bold">Taṃ</hi> pamāṇaṃ. <hi rend="bold">Atikkamato</hi>ti atikkāmayato, gāthābandhavasena ya-kāralopo.</p>

<p rend="bodytext" n="1815"><hi rend="paranum">1815</hi><hi rend="dot">.</hi><hi rend="bold">Pamāṇena karontassā</hi>ti aṭaniyā heṭṭhā vaḍḍhakiratanappamāṇena pādena yojetvā karontassa, eteneva ‘‘ūnakaṃ karontassā’’ti idaṃ upalakkhitaṃ. <hi rend="bold">Tassā</hi>ti tassa appamāṇikassa. <hi rend="bold">Chinditvā</hi>ti aṭanito heṭṭhā vaḍḍhakiratanātirittaṃ ṭhānaṃ chinditvā.</p>

<p rend="bodytext" n="1816"><hi rend="paranum">1816</hi><hi rend="dot">.</hi><hi rend="bold">Pamāṇato nikhaṇitvā</hi>ti ettha ‘‘adhika’’nti sāmatthiyā labbhati, pamāṇato adhikaṃ ṭhānaṃ nikhaṇitvā, antobhūmiṃ <pb ed="M" n="1.0569" /> pavesetvāti vuttaṃ hoti. <hi rend="bold">Uttānaṃ vāpī</hi>ti uddhaṃ pādaṃ katvā bhūmiyaṃ vā dārughaṭikāsu vā ṭhapetvā. <hi rend="bold">Aṭṭaṃ vā bandhitvā paribhuñjato</hi>ti ukkhipitvā tulāsaṅghāṭe ṭhapetvā aṭṭaṃ bandhitvā paribhuñjantassa anāpatti.</p>

<p rend="centre">Mañcakathāvaṇṇanā.</p>

<p rend="bodytext" n="1817"><hi rend="paranum">1817</hi><hi rend="dot">.</hi> Tūlaṃ onaddhametthāti <hi rend="bold">tūlonaddhaṃ,</hi> tūlaṃ pakkhipitvā upari cimilikāya onaddhaṃ, ‘‘tūlaṃ nāma tīṇi tūlāni rukkhatūlaṃ latātūlaṃ poṭakitūla’’nti (pāci. 528) vuttatūlānaṃ <pb ed="V" n="1.0434" /> aññataraṃ pakkhipitvā upari pilotikāya sibbitvā katanti vuttaṃ hoti. <hi rend="bold">Poṭakitūla</hi>nti erakatūlādi yaṃ kiñci tiṇajātīnaṃ tūlaṃ. Uddālanameva uddālanakaṃ, taṃ assa atthīti <hi rend="bold">uddālanaka</hi>nti vuttanayameva. Atikkantā īti upaddavo yena so anīti, bhagavā, tena <hi rend="bold">anītinā</hi>.</p>

<p rend="bodytext" n="1818"><hi rend="paranum">1818</hi><hi rend="dot">.</hi><hi rend="bold">Āyoge</hi>ti āyogapatte. <hi rend="bold">Bandhane</hi>ti kāyabandhane. <hi rend="bold">Aṃsabaddhake</hi>ti aṃsabandhanake. <hi rend="bold">Bibbohane</hi>ti upadhāne. <hi rend="bold">Thavikā</hi>ti pattathavikā. <hi rend="bold">Thavikādīsū</hi>ti <hi rend="bold">ādi</hi>-saddena sipāṭikādīnaṃ saṅgaho. Thavikādīsu tūlonaddhesu paribhuttesu bhikkhuno anāpattīti yojanā.</p>

<p rend="bodytext" n="1819"><hi rend="paranum">1819</hi><hi rend="dot">.</hi><hi rend="bold">Aññena ca kata</hi>nti ettha ‘‘mañcaṃ vā pīṭhaṃ vā’’ti pakaraṇato labbhati. <hi rend="bold">Uddāletvā</hi>ti pilotikaṃ uppāṭetvā tūlaṃ apanetvā. <hi rend="bold">Nayā</hi>ti samuṭṭhānādayo.</p>

<p rend="centre">Tūlonaddhakathāvaṇṇanā.</p>

<p rend="bodytext" n="1820"><hi rend="paranum">1820</hi><hi rend="dot">.</hi><hi rend="bold">Nisīdana</hi>nti nisīdanacīvaraṃ. <hi rend="bold">Pamāṇato</hi>ti ‘‘tatridaṃ pamāṇaṃ, dīghaso dve vidatthiyo sugatavidatthiyā, tiriyaṃ diyaḍḍhaṃ <pb ed="M" n="1.0570" />, dasā vidatthī’’ti (pāci. 531) vuttapamāṇato. Pamāṇātikkame payoge tassa dukkaṭaṃ siyāti yojanā.</p>

<p rend="bodytext" n="1821"><hi rend="paranum">1821</hi><hi rend="dot">.</hi><hi rend="bold">Saccheda</hi>nti pamāṇato atirittapadesassa chedanakiriyāsahitapaṭikammaṃ pācittiyamudīritanti attho. <hi rend="bold">Tassā</hi>ti nisīdanassa. Dvīsu ṭhānesu phāletvā tisso dasā kātabbā siyunti yojanā.</p>

<p rend="bodytext" n="1822"><hi rend="paranum">1822</hi><hi rend="dot">.</hi><hi rend="bold">Tadūnaka</hi>nti tato pamāṇato ūnakaṃ. <hi rend="bold">Vitānādiṃ karontassā</hi>ti ettha <hi rend="bold">ādi</hi>-saddena attharaṇasāṇipākārabhisibibbohanānaṃ saṅgaho. <hi rend="bold">‘‘Sañcarittasamā nayā’’</hi>ti idaṃ vuttatthameva.</p>

<p rend="centre">Nisīdanakathāvaṇṇanā.</p>

<p rend="bodytext" n="1823"><hi rend="paranum">1823</hi><hi rend="dot">.</hi><hi rend="bold">Roge</hi>ti kaṇḍupiḷakādiroge sati. Yathāha ‘‘anujānāmi bhikkhave yassa kaṇḍu <pb ed="V" n="1.0435" /> vā piḷakāvā assāvo vā thullakacchu vā ābādho, tassa kaṇḍupaṭicchādi’’nti (mahāva. 354). Ettha <hi rend="bold">kaṇḍū</hi>ti kacchu. <hi rend="bold">Piḷakā</hi>ti lohitatuṇḍikā sukhumapiḷakā. <hi rend="bold">Assāvo</hi>ti arisabhagandalamadhumehādivasena asucipaggharaṇaṃ. <hi rend="bold">Thullakacchu vā ābādho</hi>ti mahāpiḷakābādho vuccati. <hi rend="bold">Pamāṇato</hi>ti ‘‘tatridaṃ pamāṇaṃ, dīghaso catasso vidatthiyo sugatavidatthiyā, tiriyaṃ dve vidatthiyo’’ti (pāci. 538) vuttappamāṇato.</p>

<p rend="centre">Kaṇḍupaṭicchādikathāvaṇṇanā.</p>

<p rend="bodytext" n="1825"><hi rend="paranum">1825</hi><hi rend="dot">.</hi><hi rend="bold">Pamāṇenevā</hi>ti ‘‘tatridaṃ pamāṇaṃ, dīghaso cha vidatthiyo sugatavidatthiyā, tiriyaṃ aḍḍhateyyā’’ti (pāci. 543) vuttappamāṇeneva. <hi rend="bold">Pamāṇātikkame</hi>ti vassikasāṭikāya yathāvuttapamāṇato <pb ed="M" n="1.0571" /> atikkamane, nimittatthe cetaṃ bhummaṃ. <hi rend="bold">Tassa</hi> bhikkhussa. <hi rend="bold">Nayo</hi>ti chedanapācittiyādiko vinicchayanayo.</p>

<p rend="centre">Vassikasāṭikakathāvaṇṇanā.</p>

<p rend="bodytext" n="1826"><hi rend="paranum">1826</hi><hi rend="dot">.</hi> Sugatassa cīvarena tulyappamāṇaṃ cīvaraṃ yo bhikkhu sace kāreyya, tassa cīvarassa <hi rend="bold">karaṇe</hi> tassa bhikkhussa <hi rend="bold">dukkaṭaṃ siyā</hi>ti yojanā. Tulyaṃ pamāṇaṃ yassāti viggaho.</p>

<p rend="bodytext" n="1827"><hi rend="paranum">1827</hi><hi rend="dot">.</hi> Attano vatthānaṃ karaṇakārāpanaṃ vinā aññato paṭilābho nāma natthi, sūcikammapariyosāne cīvarasarūpassa paṭilābhoyevettha <hi rend="bold">paṭilābho</hi>ti viññāyati.</p>

<p rend="bodytext" n="1828"><hi rend="paranum">1828</hi><hi rend="dot">.</hi><hi rend="bold">Tassā</hi>ti yaṃ ‘‘sugatassa cīvarenā’’ti vuttaṃ, tassa sugatacīvarassa. Dīghaso pamāṇena sugatassa vidatthiyā nava vidatthiyo, tiriyaṃ pamāṇena cha vidatthiyo <hi rend="bold">viniddiṭṭhā</hi> sikkhāpadeyeva kathitāti yojanā.</p>

<p rend="centre">Nandakathāvaṇṇanā.</p>

<p rend="centre">Rājavaggo navamo.</p>

<p rend="centre">Iti vinayatthasārasandīpaniyā vinayavinicchayavaṇṇanāya</p>

<p rend="centre">Pācittiyakathāvaṇṇanā niṭṭhitā.</p>

<p rend="centre">Paṭhamo bhāgo niṭṭhito.</p>

<p rend="centre"> Namo tassa bhagavato arahato sammāsambuddhassa</p>

<p rend="nikaya">Vinayapiṭake</p>

<p rend="book">Vinayavinicchaya-ṭīkā (dutiyo bhāgo)</p>
</body>
<back></back>
</text>
</TEI.2>