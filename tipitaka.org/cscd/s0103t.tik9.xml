<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">10. Saṅgītisuttavaṇṇanā</p>

<p rend="bodytext" n="296"><hi rend="paranum">296</hi><hi rend="dot">.</hi><hi rend="bold">Dasasahassacakkavāḷe</hi>ti <pb ed="M" n="3.0163" /><pb ed="V" n="3.0146" /><pb ed="P" n="3.0211" /> buddhakhettabhūte dasasahassaparimāṇe cakkavāḷe. Tattha hi imasmiṃ cakkavāḷe devamanussāyeva katādhikārā, itaresu devā visesabhāgino. Tena vuttaṃ <hi rend="bold">‘‘dasasahassacakkavāḷe ñāṇajālaṃ pattharitvā’’</hi>ti. <hi rend="bold">Ñāṇajālapattharaṇa</hi>nti ca tesaṃ tesaṃ sattānaṃ āsayādivibhāvanavasena ñāṇassa pavattanameva. Tenāha <hi rend="bold">‘‘lokaṃ volokayamāno’’</hi>ti, sattalokaṃ byavalokayamāno āsayānusayacaritādhimuttiādike visesato ogāhetvā passantoti attho. <hi rend="bold">Maṅgalaṃ bhaṇāpessanti</hi> ‘‘taṃ tesaṃ āyatiṃ visesādhigamassa vijjāṭṭhānaṃ hutvā dīgharattaṃ hitāya sukhāya bhavissā’’ti. <hi rend="bold">Tīhi piṭakehi sammasitvā</hi>ti tipiṭakato ekakadukādinā saṅgahetabbassa saṅgaṇhanavasena sammasitvā vīmaṃsitvā. Ñātuṃ icchitā atthā <hi rend="bold">pañhā,</hi> te pana imasmiṃ sutte ekakādivasena āgatā sahassaṃ, cuddasa cāti āha <hi rend="bold">‘‘cuddasapañhādhikena pañhasahassena paṭimaṇḍetvā’’</hi>ti. Evamidha sampiṇḍetvā dassite pañhe parato suttapariyosāne ‘‘ekakavasena dve pañhā kathitā’’tiādinā (dī. ni. aṭṭha. 3.349) vibhāgena parigaṇetvā sayameva dassessati.</p>

<p rend="subhead">Ubbhatakanavasandhāgāravaṇṇanā</p>

<p rend="bodytext" n="297"><hi rend="paranum">297</hi><hi rend="dot">.</hi> Uccādhiṭṭhānatāya taṃ sandhāgāraṃ bhūmito ubbhataṃ viyāti <hi rend="bold">‘‘ubbhataka’’</hi>nti nāmaṃ labhati. Tenāha <hi rend="bold">‘‘uccattā vā evaṃ vutta’’</hi>nti. <hi rend="bold">Sandhāgārasālā</hi>ti ekā mahāsālā. Uyyogakaraṇādīsu hi rājāno tattha ṭhatvā ‘‘ettakā purato gacchantu, ettakā pacchā’’tiādinā tattha nisīditvā sandhaṃ karonti mariyādaṃ <pb ed="P" n="3.0212" /> bandhanti, tasmā taṃ ṭhānaṃ <hi rend="bold">‘‘sandhāgāra’’</hi>nti vuccati. Uyyogaṭṭhānato ca āgantvā yāva gehaṃ gomayaparibhaṇḍādivasena paṭijagganaṃ karonti, tāva ekaṃ dve divase te rājāno tattha santhambhantītipi <hi rend="bold">sandhāgāraṃ,</hi> tesaṃ rājūnaṃ saha atthānusāsanaagārantipi <hi rend="bold">sandhāgāra</hi>nti. Yasmā vā te tattha sannipatitvā ‘‘imasmiṃ <pb ed="V" n="3.0147" /> kāle kasituṃ vaṭṭati, imasmiṃ kālevapitu’’ntiādinā gharāvāsakiccaṃ sandharanti, tasmā chiddāvachiddaṃ gharāvāsaṃ <pb ed="M" n="3.0164" /> tattha sandharantītipi <hi rend="bold">sandhāgāraṃ,</hi> sā eva sālāti <hi rend="bold">sandhāgārasālā. Devatā</hi>ti gharadevatā. Nivāsavasena anajjhāvutthattā <hi rend="bold">‘‘kenaci vā manussabhūtenā’’</hi>ti vuttaṃ. Kammakaraṇavasena pana manussā tattha nisajjādīni kappesumeva. ‘‘Sayameva pana satthu idhāgamanaṃ amhākaṃ puññavaseneva, aho mayaṃ puññavanto’’ti haṭṭhatuṭṭhā evaṃ sammā cintesunti dassento <hi rend="bold">‘‘amhehī’’</hi>tiādimāha.</p>

<p rend="bodytext" n="298"><hi rend="paranum">298</hi><hi rend="dot">.</hi><hi rend="bold">Aṭṭakā</hi>ti cittakammakaraṇatthaṃ baddhā mañcakā. <hi rend="bold">Muttamattā</hi>ti tāvadeva sandhāgāre navakammassa niṭṭhāpitabhāvamāha, tena‘‘acirakārita’’ntiādinā vuttamevatthaṃ vibhāveti. Araññaṃ ārāmo āramitabbaṭṭhānaṃ etesanti <hi rend="bold">araññārāmā.</hi> Santharaṇaṃ <hi rend="bold">santhari,</hi> sabbo sakalo santhari etthāti <hi rend="bold">sabbasanthari,</hi> bhāvanapuṃsakaniddesoyaṃ. Tenāha <hi rend="bold">‘‘yathā sabbaṃ santhataṃ hoti, eva’’</hi>nti.</p>

<p rend="bodytext" n="299"><hi rend="paranum">299</hi><hi rend="dot">.</hi><hi rend="bold">Samantapāsādiko</hi>ti samantato sabbabhāgena pasādāvaho <pb ed="P" n="3.0213" /> cāturiyaso. <hi rend="bold">‘‘Asītihatthaṃ ṭhānaṃ gaṇhātī’’</hi>ti idaṃ buddhānaṃ kāyappabhāya pakatiyā asītihatthe ṭhāne abhibyāpanato vuttaṃ. Iddhānubhāvena pana anantaṃ aparimāṇaṃ ṭhānaṃ vijjotateva. Nīlapītalohitodātamañjaṭṭhapabhassaravasena <hi rend="bold">chabbaṇṇā. Sabbe disābhāgā</hi>ti sarīrappabhāya bāhullato vuttaṃ.</p>

<p rend="bodytext">Abbhamahikādīhi upakkiliṭṭhaṃ suññaṃ na sobhati, tārakācitaṃ pana antalikkhaṃ tāsaṃ pabhāhi samantato vijjotamānaṃ virocatīti āha <hi rend="bold">‘‘samuggatatārakaṃ viya gaganatala’’</hi>nti. <hi rend="bold">Sabbapāliphullo</hi>ti mūlato paṭṭhāya yāva sākhaggā phullo. <hi rend="bold">‘‘Paṭipāṭiyāṭhapitāna’’</hi>ntiādi parikappūpamā. Tathā hi <hi rend="bold">viya</hi>-saddaggahaṇaṃ kataṃ. <hi rend="bold">Siriyā siriṃ abhibhavamānaṃ viyā</hi>ti attano sobhāya tesaṃ sobhanti attho. <hi rend="bold">‘‘Bhikkhūpi sabbevā’’</hi>ti idaṃ nesaṃ ‘‘appicchā’’tiādinā vuttaguṇesu lokiyaguṇānaṃ vasena yojetabbaṃ. Na hi te sabbeva dasakathāvatthulābhino. Tena vuttaṃ ‘‘suttantaṃ āvajjetvā…pe… arahattaṃ pāpuṇissantī’’ti (dī. ni. aṭṭha. 3.296). Tasmā ye tattha ariyā, te sabbesampi padānaṃ vasena bodhitā honti. Ye pana puthujjanā, te lokiyaguṇadīpakehi padehīti na tathā heṭṭhā <pb ed="M" n="3.0165" /> ‘‘asītimahātherā’’tiādi vuttaṃ. Pubbe arahattabhāgino gahitā.</p>

<p rend="bodytext">Rūpakāyassa asītianubyañjana-paṭimaṇḍita-dvattiṃsamahāpurisalakkhaṇakāyappabhābyāmappabhāketumālāvicittatāva <pb ed="V" n="3.0148" /> (dī. ni. 2.33; 3.200; ma. ni. 2.385) <hi rend="bold">buddhaveso.</hi> Chabbaṇṇā buddharasmiyo vissajjentassa bhagavato kāyassa ālokitavilokitādīsu paramukkaṃsagato buddhāveṇiko accantupasamo <hi rend="bold">buddhavilāso. Assa</hi>nti tassaṃ.</p>

<p rend="bodytext"><hi rend="bold">Sandhāgārānumodanapaṭisaṃyuttā</hi>ti ‘‘sītaṃ uṇhaṃ paṭihantī’’tiādinā <pb ed="P" n="3.0214" /> (cūḷava. 295, 315) nayena sandhāgāraguṇūpasañhitā sandhāgārakaraṇapuññānisaṃsabhāvinī. <hi rend="bold">Pakiṇṇakakathā</hi>ti saṅgītianāruḷhā suṇantānaṃ ajjhāsayānurūpatāya vividhavipulahetūpamāsamālaṅkatā nānānayavicittā vitthārakathā. Tenāha <hi rend="bold">‘‘tadā hī’’</hi>tiādi. <hi rend="bold">Ākāsagaṅgaṃ otārento viya</hi> nirupakkilesatāya suvisuddhena, vipulodāratāya aparimeyyena ca atthena suṇantānaṃ kāyacittapariḷāhavūpasamanato. <hi rend="bold">Pathavojaṃ ākaḍḍhanto viya</hi> aññesaṃ sudukkaratāya, mahāsāratāya vā atthassa. <hi rend="bold">Mahājambuṃ matthake gahetvā cālento viya</hi> cālanapaccayaṭṭhānavasena pubbenāparaṃ anusandhānato. <hi rend="bold">Yojaniya…pe… pāyamāno viya</hi> desanaṃ catusaccayante pakkhipitvā atthavedadhammavedasseva labhāpanena sātamadhuradhammāmatarasūpasaṃharaṇato. <hi rend="bold">Madhugaṇḍa</hi>nti madhupaṭalaṃ.</p>

<p rend="bodytext" n="300"><hi rend="paranum">300</hi><hi rend="dot">.</hi><hi rend="bold">‘‘Tuṇhībhūtaṃ tuṇhībhūta’’</hi>nti byāpanicchāyaṃ idaṃ āmeḍitavacananti dassetuṃ <hi rend="bold">‘‘yaṃ yandisa’’</hi>ntiādi vuttaṃ. <hi rend="bold">Anuviloketvā</hi>ti ettha <hi rend="bold">anu</hi>-saddo ‘‘parī’’ti iminā samānattho, <hi rend="bold">vilokana</hi>ñcettha satthu cakkhudvayenapi icchitabbanti ‘‘maṃsacakkhunā…pe… tato tato viloketvā’’ti saṅkhepato vatvā tamatthaṃ vitthārato dassetuṃ <hi rend="bold">‘‘maṃsacakkhunā hī’’</hi>tiādi vuttaṃ. Hatthena kucchitaṃ kataṃ <hi rend="bold">hatthakukkuccaṃ</hi> kukatameva kukkuccanti katvā. Evaṃ <hi rend="bold">pādakukkuccaṃ</hi> daṭṭhabbaṃ. <hi rend="bold">Niccalā nisīdiṃsu</hi> attano suvinītabhāvena, buddhagāravena ca. <hi rend="bold">‘‘Ālokaṃ pana vaḍḍhayitvā’’</hi>tiādi kadāci bhagavā evampi karotīti <pb ed="M" n="3.0166" /> adhippāyena vuttaṃ. Na hi satthu sāvakānaṃ viya evaṃ payogasampādanīyametaṃ ñāṇaṃ. Tirohitavidūravattanipi rūpagate maṃsacakkhuno pavattiyā icchitattā vīmaṃsitabbaṃ <pb ed="P" n="3.0215" />. <hi rend="bold">Arahattupagaṃ</hi> arahattapadaṭṭhānaṃ. <hi rend="bold">Cakkhutalesu nimittaṃ ṭhapetvā</hi>ti bhāvanānuyogasampattiyā sabbesaṃ tesaṃ bhikkhūnaṃ cakkhutalesu labbhamānaṃ santindriyavigatathinamiddhatākārasaṅkhātaṃ nimittaṃ attano hadaye ṭhapetvā sallakkhetvā. <hi rend="bold">Kasmā āgilāyati</hi> koṭisatasahassahatthināgānaṃ balaṃ dhārentassāti codakassa adhippāyo. Ācariyo esa saṅkhārānaṃ sabhāvo, yadidaṃ aniccatā. Ye pana aniccā, te ekanteneva udayavayapaṭipīḷitatāya dukkhā eva, dukkhasabhāvesu tesu satthu kāye dukkhuppattiyā ayaṃ paccayoti <pb ed="V" n="3.0149" /> dassetuṃ <hi rend="bold">‘‘bhagavato hī’’</hi>tiādi vuttaṃ. <hi rend="bold">Piṭṭhivāto uppajji,</hi> so ca kho pubbe katakammapaccayā. Svāyamattho paramatthadīpaniyaṃ <hi rend="bold">udānaṭṭhakathāyaṃ</hi> āgatanayeneva veditabbo.</p>

<p rend="subhead">Bhinnanigaṇṭhavatthuvaṇṇanā</p>

<p rend="bodytext" n="301"><hi rend="paranum">301</hi><hi rend="dot">.</hi><hi rend="bold">Heṭṭhā vuttameva</hi> pāsādikasuttavaṇṇanāyaṃ (dī. ni. aṭṭha. 3.164).</p>

<p rend="bodytext" n="302"><hi rend="paranum">302</hi><hi rend="dot">.</hi><hi rend="bold">Svākhyātaṃ dhammaṃ desetukāmo</hi>ti svākhyātaṃ katvā dhammaṃ kathetukāmo, satthārā vā svākhyātaṃ dhammaṃ sayaṃ bhikkhūnaṃ kathetukāmo. Satthārā desitadhammameva hi tato tato gahetvā sāvakā sabrahmacārīnaṃ kathenti.</p>

<p rend="subhead">Ekakavaṇṇanā</p>

<p rend="bodytext" n="303"><hi rend="paranum">303</hi><hi rend="dot">.</hi><hi rend="bold">Samaggehi bhāsitabba</hi>nti aññamaññaṃ samaggehi hutvā bhāsitabbaṃ, sajjhāyitabbañceva vaṇṇetabbañcāti attho. Yathā pana samaggehi saṅgāyanaṃ hoti, tampi dassetuṃ <hi rend="bold">‘‘ekavacanehī’’</hi>tiādi vuttaṃ. <hi rend="bold">Ekavacanehī</hi>ti virodhābhāvena samānavacanehi. Tenāha <hi rend="bold">‘‘aviruddhavacanehī’’</hi>tiādi. <hi rend="bold">Sāmaggirasaṃ dassetukāmo</hi>ti yasmiṃ dhamme saṅgāyane sāmaggirasānubhavanaṃ icchitaṃ desanākusalatāya, tattha ekakadukatikādivasena bahudhā sāmaggirasaṃ dassetukāmo. <hi rend="bold">Sabbe sattā</hi>ti anavasesā sattā <pb ed="M" n="3.0167" />, te pana bhavabhedato saṅkhepeneva <pb ed="P" n="3.0216" /> bhinditvā dassento <hi rend="bold">‘‘kāmabhavādīsū’’</hi>tiādimāha. Byadhikaraṇānampi bāhiratthasamāso hoti yathā ‘‘urasilomo’’ti āha <hi rend="bold">‘‘āhārato ṭhiti etesanti āhāraṭṭhitikā’’</hi>ti. Tiṭṭhati etenāti <hi rend="bold">ṭhiti,</hi> āhāro ṭhiti etesanti <hi rend="bold">āhāraṭṭhitikā</hi>ti evaṃ vā ettha samāsaviggaho daṭṭhabbo. <hi rend="bold">Āhāraṭṭhitikā</hi>ti paccayaṭṭhitikā, paccayāyattavuttikāti attho. Paccayattho hettha āhāra-saddo ‘‘ayaṃ āhāro anuppannassa vā kāmacchandassauppādāyā’’tiādīsu (saṃ. ni. 5.183, 232) viya. Evañhi <hi rend="bold">‘‘sabbe sattā’’</hi>ti iminā asaññasattāpi pariggahitā honti. Sā panāyaṃ āhāraṭṭhitikatā nippariyāyato saṅkhāradhammo, na sattadhammo. Tenevāhu <hi rend="bold">aṭṭhakathācariyā</hi> ‘‘sabbe sattā āhāraṭṭhitikāti āgataṭṭhāne saṅkhāraloko veditabbo’’ti (visuddhi. 1.136; pārā. aṭṭha. verañjakaṇḍavaṇṇanā; udā. aṭṭha. 30; cūḷani. aṭṭha. 65; udā. aṭṭha. 186) yadi evaṃ ‘‘sabbe sattā’’ti idaṃ kathanti? Puggalādhiṭṭhānā desanāti nāyaṃ doso. Yathāha bhagavā ‘‘ekadhamme bhikkhave bhikkhu sammā nibbindamāno sammā virajjamāno sammā <pb ed="V" n="3.0150" /> vimuccamāno sammā pariyantadassāvī sammattaṃ abhisamecca diṭṭheva dhamme dukkhassantakaro hoti, katamasmiṃ ekadhamme? Sabbe sattā āhāraṭṭhitikā’’ti (a. ni. 10.27) <hi rend="bold">eko dhammo</hi>ti ‘‘sabbe sattā āhāraṭṭhitikā’’ti yvāyaṃ puggalādhiṭṭhānāya kathāya sabbesaṃ saṅkhārānaṃ paccayāyattavuttitāya āhārapariyāyena sāmaññato paccayadhammo vutto, ayaṃ āhāro nāma eko dhammo. <hi rend="bold">Yāthāvato ñatvā</hi>ti yathāsabhāvato <pb ed="P" n="3.0217" /> abhisambujjhitvā. <hi rend="bold">Sammadakkhāto</hi>ti teneva abhisambuddhākārena sammadeva desito.</p>

<p rend="bodytext">Codako vuttampi atthaṃ yāthāvato appaṭipajjamāno neyyatthaṃ suttapadaṃ nītatthato dahanto ‘‘sabbe sattā’’ti vacanamatte ṭhatvā <hi rend="bold">‘‘nanu cā’’</hi>tiādinā codeti. Ācariyo aviparītaṃ tattha yathādhippetamatthaṃ pavedento ‘‘na virujjhatī’’ti vatvā <hi rend="bold">‘‘tesañhi jhānaṃ āhāro hotī’’</hi>ti āha. <hi rend="bold">Jhāna</hi>nti ekavokārabhavāvahaṃ saññāya virajjanavasena pavattaṃ rūpāvacaracatutthajjhānaṃ. Pāḷiyaṃ pana ‘‘anāhārā’’ti vacanaṃ asaññabhave catunnaṃ āhārānaṃ abhāvaṃ sandhāya vuttaṃ, na paccayāhārassa abhāvato. <hi rend="bold">‘‘Evaṃ santepī’’</hi>ti idaṃ sāsane yesu dhammesu visesato <pb ed="M" n="3.0168" /> āhāra-saddo niruḷho, ‘‘āhāraṭṭhitikā’’ti ettha yadi te eva gayhanti, abyāpitadoso āpanno. Atha sabbopi paccayadhammo āhāroti adhippeto, imāya āhārapāḷiyā virodho āpannoti dassetuṃ āraddhaṃ. ‘‘Na virujjhatī’’ti yenādhippāyena vuttaṃ, taṃ vivaranto <hi rend="bold">‘‘etasmiñhi sutte’’</hi>tiādimāha. Kabaḷīkārāhārādīnaṃ ojaṭṭhamakarūpāharaṇādi nippariyāyena āhārabhāvo. Yathā hi kabaḷīkārāhāro ojaṭṭhamakarūpāharaṇena rūpakāyaṃ upatthambheti, evaṃ phassādayo ca vedanādiāharaṇena nāmakāyaṃ upatthambhenti, tasmā satipi janakabhāve upatthambhakabhāvo ojādīsu sātisayo labbhamāno mukhyo āhāraṭṭhoti te eva nippariyāyena āhāralakkhaṇā dhammā vuttā. <hi rend="bold">Idhā</hi>ti imasmiṃ saṅgītisutte. <hi rend="bold">Pariyāyena paccayo āhāroti vutto</hi> sabbo paccayo dhammo attano phalaṃ āharatīti imaṃ pariyāyaṃ labhatīti. Tenāha <hi rend="bold">‘‘sabbadhammānañhī’’</hi>tiādi. Tattha <hi rend="bold">sabbadhammāna</hi>nti sabbesaṃ saṅkhatadhammānaṃ. Idāni yathāvuttamatthaṃ <pb ed="P" n="3.0218" /> suttena (a. ni. 10.61) samatthetuṃ <hi rend="bold">‘‘tenevāhā’’</hi>tiādi vuttaṃ. <hi rend="bold">Aya</hi>nti paccayāhāro.</p>

<p rend="bodytext"><hi rend="bold">Nippariyāyāhāropi gahitova hoti,</hi> yāvatā sopi paccayabhāveneva janako, upatthambhako ca hutvā taṃ taṃ phalaṃ āharatīti vattabbataṃ labhatīti. <hi rend="bold">Tatthā</hi>ti pariyāyāhāro, nippariyāyāhāroti dvīsu āhāresu. Asaññabhave yadipi nippariyāyāhāro na labbhati, <hi rend="bold">paccayāhāro</hi> pana <hi rend="bold">labbhati</hi> pariyāyāhāralakkhaṇo. Idāni imamevatthaṃ vitthārena dassetuṃ <hi rend="bold">‘‘anuppanne hi buddhe’’</hi>tiādi vuttaṃ. Uppanne buddhe titthakaramatanissitānaṃ jhānabhāvanāya asijjhanato <hi rend="bold">‘‘anuppanne</hi><pb ed="V" n="3.0151" /><hi rend="bold">buddhe’’</hi>ti vuttaṃ. Sāsanikā tādisaṃ jhānaṃ na nibbattentīti <hi rend="bold">‘‘titthāyatane pabbajitā’’</hi>ti vuttaṃ. Titthiyā hi upattivisese vimuttisaññino, aññāvirāgāvirāgesu ādīnavānisaṃsadassino vā hutvā asaññasamāpattiṃ nibbattetvā akkhaṇabhūmiyaṃ uppajjanti, na sāsanikā. <hi rend="bold">Vāyokasiṇe parikammaṃ katvā</hi>ti vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī hutvā tato vuṭṭhāya catutthajjhānādhigamāya parikammaṃ katvā. Tenāha <hi rend="bold">‘‘catutthajjhānaṃ nibbattetvā’’</hi>ti. Kasmā panettha vāyokasiṇeyeva parikammaṃ vuttanti? Yadettha vattabbaṃ <pb ed="M" n="3.0169" />, taṃ <hi rend="bold">brahmajālaṭīkāyaṃ</hi> (dī. ni. ṭī. 1.41) vitthāritameva. <hi rend="bold">Dhī</hi>ti jigucchanatthe nipāto, tasmā <hi rend="bold">dhī citta</hi>nti cittaṃ jigucchāmīti attho. <hi rend="bold">Dhibbatetaṃ citta</hi>nti etaṃ mama cittaṃ jigucchitaṃ vata hotu. <hi rend="bold">Vatā</hi>ti sambhāvane, tena jigucchaṃ sambhāvento vadati. <hi rend="bold">Nāmā</hi>ti ca sambhāvane eva, tena cittassa abhāvaṃ sambhāveti. Cittassa bhāvābhāvesu ādīnavānisaṃse dassetuṃ <hi rend="bold">‘‘cittañhī’’</hi>tiādi vuttaṃ. <hi rend="bold">Khantiṃ ruciṃ uppādetvā</hi>ti ‘‘cittassa abhāvo eva sādhu suṭṭhū’’ti imaṃ diṭṭhinijjhānakkhantiṃ, tattha ca abhiruciṃ uppādetvā.</p>

<p rend="bodytext">Tathā bhāvitassa jhānassa ṭhitibhāgiyabhāvappattiyā aparihīnajjhānassa titthāyatane pabbajitasseva tathā jhānabhāvanā hotīti āha <hi rend="bold">‘‘manussaloke’’</hi>ti. <hi rend="bold">Paṇihito ahosī</hi>ti maraṇassa <pb ed="P" n="3.0219" /> āsannakāle ṭhapito ahosi. Yadi ṭhānādinā ākārena nibbatteyya, kammabalena yāva bhedā tenevākārena tiṭṭheyya vāti āha <hi rend="bold">‘‘so tena iriyāpathenā’’</hi>tiādi.</p>

<p rend="bodytext"><hi rend="bold">Eva rūpānampī</hi>ti evaṃ acetanānampi. <hi rend="bold">Pi</hi>-saddena pageva sacetanānanti dasseti. Kathaṃ pana acetanānaṃ nesaṃ paccayāhārassa upakappananti codanaṃ sandhāya tattha nidassanaṃ dassento <hi rend="bold">‘‘yathā’’</hi>tiādimāha.</p>

<p rend="bodytext">Ye uṭṭhānavīriyeneva divasaṃ vītināmetvā tassa nissandaphalamattaṃ kiñcideva labhitvā jīvikaṃ kappenti, te <hi rend="bold">uṭṭhānaphalūpajīvino.</hi> Ye pana attano puññaphalameva upajīventi, te <hi rend="bold">puññaphalūpajīvino.</hi> Nerayikānaṃ pana neva uṭṭhānavīriyavasena jīvikākappanaṃ, puññaphalassa pana lesopi natthīti vuttaṃ <hi rend="bold">‘‘ye pana te nerayikā…pe… na puññaphalūpajīvīti vuttā’’</hi>ti. Paṭisandhiviññāṇassa āharaṇena manosañcetanāhāroti vuttā, na yassa kassaci phalassāti adhippāyena <hi rend="bold">‘‘kiṃ pañca āhārā atthī’’</hi>ti codeti. Ācariyo nippariyāyāhāre adhippete siyā tava codanāyāvasaro, sā pana ettha anavasarāti dassetuṃ ‘‘pañca na pañcāti idaṃ na vattabba’’nti vatvā pariyāyāhārasseva panettha adhippetabhāvaṃ dassento <hi rend="bold">‘‘nanu paccayo āhāroti</hi><pb ed="V" n="3.0152" /><hi rend="bold">vuttameta’’</hi>nti āha. <hi rend="bold">Tasmā</hi>ti yassa kassaci paccayassa ‘‘āhāro’’ti icchitattā. Idāni vuttamevatthaṃ pāḷiyā samatthento <hi rend="bold">‘‘yaṃ sandhāyā’’</hi>tiādimāha.</p>

<p rend="bodytext">Mukhyāhāravasenapi <pb ed="M" n="3.0170" /> nerayikānaṃ āhāraṭṭhitikataṃ dassetuṃ <hi rend="bold">‘‘kabaḷīkāraṃ āhāraṃ…pe… sādhetī’’</hi>ti vuttaṃ. Yadi evaṃ nerayikā sukhapaṭisaṃvedinopi hontīti? Noti dassetuṃ <hi rend="bold">‘‘kheḷopi hī’’</hi>tiādi vuttaṃ. <hi rend="bold">Tayo</hi>ti tayo arūpāhārā kabaḷīkārāhārassa abhāvato. <hi rend="bold">Avasesāna</hi>nti asaññasattehi avasesānaṃ. Kāmabhavādīsu nibbattasattānaṃ paccayāhāro hi sabbesaṃ sādhāraṇoti. <hi rend="bold">Etaṃ pañha</hi>nti ‘‘katamo eko dhammo’’ti <pb ed="P" n="3.0220" /> evaṃ coditametaṃ pañhaṃ. <hi rend="bold">Kathetvā</hi>ti vissajjetvā.</p>

<p rend="bodytext"><hi rend="bold">‘‘Tattha tattha…pe… dukkhaṃ hotī’’</hi>ti etena yathā idha paṭhamassa pañhassa niyyātanaṃ, dutiyassa uddharaṇaṃ na kataṃ, evaṃ iminā eva adhippāyena ito paresu dukatikādipañhesu tattha tattha ādipariyosānesu eva uddharaṇaniyyātanāni katvā sesesu na katanti dasseti. Paṭicca etasmā phalaṃ etīti <hi rend="bold">paccayo,</hi> kāraṇaṃ, tadeva attano phalaṃ saṅkharotīti <hi rend="bold">saṅkhāro</hi>ti āha <hi rend="bold">‘‘imasmimpi…pe… saṅkhāroti vutto’’</hi>ti. <hi rend="bold">Āhārapaccayo</hi>ti āharaṇaṭṭhavisiṭṭho paccayo. <hi rend="bold">Āharaṇa</hi>ñcettha uppādakattappadhānaṃ, <hi rend="bold">saṅkharaṇaṃ</hi> upatthambhakattappadhānanti ayametesaṃ viseso. Tenāha <hi rend="bold">‘‘ayamettha heṭṭhimato viseso’’</hi>ti. Nippariyāyāhāre gahite ‘‘sabbe sattā’’ti vuttepi asaññasattā na gahitā eva bhavissantīti padesavisayo sabba-saddo hoti yathā ‘‘sabbe tasantidaṇḍassā’’tiādīsu (dha. pa. 130). Na hettha khīṇāsavādīnaṃ gahaṇaṃ hoti. <hi rend="bold">Pākaṭo bhaveyya</hi> visesasāmaññassa visayattā pañhānaṃ. <hi rend="bold">No ca gaṇhiṃsu</hi> aṭṭhakathācariyā. <hi rend="bold">Dhammo nāma natthi</hi> saṅkhatoti adhippāyo. <hi rend="bold">Idha</hi> dutiyapañhe <hi rend="bold">‘‘saṅkhāro’’</hi>ti paccayo eva kathitoti sambandho.</p>

<p rend="bodytext">Yadā sammāsambodhisamadhigato, tadā eva sabbañeyyaṃ sacchikataṃ jātanti āha <hi rend="bold">‘‘mahābodhimaṇḍe nisīditvā’’</hi>ti. <hi rend="bold">Saya</hi>nti sāmaṃyeva. <hi rend="bold">Addhaniya</hi>nti addhānakkhamaṃ cirakālāvaṭṭhāyi pārampariyavasena. Tenāha <hi rend="bold">‘‘ekena hī’’</hi>tiādi. <hi rend="bold">Paramparakathāniyamenā</hi>ti paramparakathākathananiyamena, niyamitatthabyañjanānupubbiyā kathāyāti attho. <hi rend="bold">Ekakavasenā</hi>ti ekaṃ ekaṃ parimāṇaṃ <pb ed="P" n="3.0221" /> etassāti <hi rend="bold">ekako,</hi> pañho. Tassa ekakassa vasena. <hi rend="bold">Ekakaṃ niṭṭhitaṃ</hi> vissajjananti adhippāyoti.</p>

<p rend="centre">Ekakavaṇṇanā niṭṭhitā.</p>

<p rend="subhead">Dukavaṇṇanā</p>

<p rend="bodytext" n="304"><hi rend="paranum">304</hi><hi rend="dot">.</hi><hi rend="bold">Cattāro</hi><pb ed="V" n="3.0153" /><pb ed="M" n="3.0171" /><hi rend="bold">khandhā</hi>ti tesaṃ tāva nāmanaṭṭhena nāmabhāvaṃ paṭhamaṃ vatvā pacchā nibbānassa vattukāmo āha. Tassāpi hi tathā nāmabhāvaṃ parato vakkhati. ‘‘Nāmaṃ karoti nāmayatī’’ti ettha yaṃ nāmakaraṇaṃ, taṃ nāmanti āha <hi rend="bold">‘‘nāmanaṭṭhenāti nāmakaraṇaṭṭhenā’’</hi>ti, attanovāti adhippāyo. Evañhi sātisayamidaṃ tesaṃ nāmakaraṇaṃ hoti. Tenāha ‘‘attano nāmaṃ karontāva uppajjantī’’tiādi. Idāni tamatthaṃ byatirekamukhena vibhāvetuṃ <hi rend="bold">‘‘yathā hī’’</hi>tiādi vuttaṃ. Yassa nāmassa karaṇeneva te ‘‘nāma’’nti vuccanti, taṃ sāmaññanāmaṃ, kittimanāmaṃ, guṇanāmaṃ vā na hoti, atha kho opapātikanāmanti purimāni tīṇi nāmāni udāharaṇavasena dassetvā ‘‘na evaṃ vedanādīna’’nti te paṭikkhipitvā itaranāmameva nāmakaraṇaṭṭhena nāmanti dassento <hi rend="bold">‘‘vedanādayo hī’’</hi>tiādimāha. ‘‘Mahāpathaviādayo’’ti kasmā vuttaṃ, nanu pathaviāpādayo idha nāmanti anadhippetā, rūpanti pana adhippetāti? Saccametaṃ, phassavedanādīnaṃ viya pana pathaviādīnaṃ opapātikanāmatāsāmaññena ‘‘pathaviādayo viyā’’ti nidassanaṃ kataṃ, na arūpadhammā viya rūpadhammānaṃ nāmasabhāvattā. Phassavedanādīnañhi arūpadhammānaṃ sabbadāpi phassādināmakattā, pathaviādīnaṃ kesakumbhādināmantarāpatti viya nāmantarānāpajjanato ca sadā attanāva katanāmatāya catukkhandhanibbānāni nāmakaraṇaṭṭhena nāmaṃ. Atha vā adhivacanasamphasso viya adhivacananāmamantarena ye anupacitasambhārānaṃ <pb ed="P" n="3.0222" /> gahaṇaṃ na gacchanti, te nāmāyattaggahaṇā <hi rend="bold">nāmaṃ. </hi> Rūpaṃ pana vināpi nāmasādhanaṃ attano ruppanasabhāvena gahaṇaṃ upayātīti <hi rend="bold">rūpaṃ.</hi> Tenāha <hi rend="bold">‘‘tesu uppannesū’’</hi>tiādi. Idhāpi ‘‘yathāpathaviyā’’tiādīsu vuttanayeneva attho veditabbo nidassanavasena āgatattā. <hi rend="bold">‘‘Atītepī’’</hi>tiādinā vedanādīsu nāmasaññā niruḷhā, anādikālikā cāti dasseti.</p>

<p rend="bodytext">Iti atītādivibhāgavantānampi vedanādīnaṃ nāmakaraṇaṭṭhena nāmabhāvo ekantiko, tabbibhāgarahite pana ekasabhāve nicce nibbāne vattabbameva natthīti dassento <hi rend="bold">‘‘nibbānaṃ pana…pe… nāmanaṭṭhena nāma’’</hi>nti āha. <hi rend="bold">Nāmanaṭṭhenā</hi>ti nāmakaraṇaṭṭhena. <hi rend="bold">Namantī</hi>ti ekantato sārammaṇattā tanninnā honti, tehi vinā nappavattantīti attho. <hi rend="bold">Sabba</hi>nti khandhacatukkaṃ, nibbānañca <pb ed="M" n="3.0172" />. Yasmiṃ ārammaṇeyeva vedanākkhandho pavattati, taṃsampayuttatāya saññākkhandhādayopi tattha pavattantīti so ne tattha nāmento viya hoti vinā appavattanato. Esa nayo saññākkhandhādīsupīti vuttaṃ <hi rend="bold">‘‘ārammaṇe aññamaññaṃ nāmentī’’</hi>ti. <hi rend="bold">Anavajjadhamme</hi> maggaphalādike <pb ed="V" n="3.0154" />. Kāmaṃ kesuci rūpadhammesupi ārammaṇādhipatibhāvo labbhateva, nibbāne panesa sātisayo tassa accantasantapaṇītatākappabhāvatoti tadeva ārammaṇādhipatipaccayatāya <hi rend="bold">‘‘attani nāmetī’’</hi>ti vuttaṃ. Tathā hi ariyā sakalampi divasabhāgaṃ taṃ ārabbha vītināmentāpi tittiṃ na gacchanti.</p>

<p rend="bodytext"><hi rend="bold">‘‘Ruppanaṭṭhenā’’</hi>ti etena ruppatīti rūpanti dasseti. Tattha sītādivirodhipaccayasannipāte visadisuppatti <hi rend="bold">ruppanaṃ.</hi> Nanu ca arūpadhammānampi virodhipaccayasamāgame visadisuppatti labbhatīti? Saccaṃ labbhati, na pana vibhūtataraṃ. Vibhūtatarañhettha ruppanaṃ adhippetaṃ sītādiggahaṇato. Vuttañhetaṃ ‘‘ruppatīti <pb ed="P" n="3.0223" /> kho bhikkhave tasmā ‘rūpa’nti vuccati. Kena ruppati? Sītenapi ruppati, uṇhenapi ruppatī’’tiādi (saṃ. ni. 3.79). Yadi evaṃ kathaṃ brahmaloke rūpasamaññāti? Tatthāpi taṃsabhāvānativattanato hotiyeva rūpasamaññā. Anuggāhakapaccayavasena vā visadisapaccayasannipāteti evamattho veditabbo. ‘‘Yo attano santāne vijjamānassayeva visadisuppattihetubhāvo, taṃ <hi rend="bold">ruppana’’</hi>nti aññe. Imasmiṃ pakkhe rūpayati vikāramāpādetīti <hi rend="bold">rūpaṃ.</hi> ‘‘Saṅghaṭṭanena vikārāpattiyaṃ <hi rend="bold">ruppana</hi>-saddo niruḷho’’ti keci. Etasmiṃ pakkhe arūpadhammesu rūpasamaññāya pasaṅgo eva natthi saṅghaṭṭanābhāvato. ‘‘Paṭighato <hi rend="bold">ruppana’’</hi>nti apare. <hi rend="bold">‘‘Tassā</hi>ti rūpassā’’ti vadanti, nāmarūpassāti pana yuttaṃ. Yathā hi rūpassa, evaṃ nāmassāpi vedanākkhandhādivasena, madanimmadanādivasena ca vitthārakathā <hi rend="bold">visuddhimagge</hi> (visuddhi. 2.456) vuttā evāti. Iti ayaṃ duko kusalattikena saṅgahite sabhāvadhamme pariggahetvā pavattoti.</p>

<p rend="bodytext"><hi rend="bold">Avijjā</hi>ti avindiyaṃ ‘‘attā, jīvo, itthī, puriso’’ti evamādikaṃ vindatīti <hi rend="bold">avijjā.</hi> Vindiyaṃ ‘‘dukkhaṃ, samudayo’’ti evamādikaṃ na vindatīti <hi rend="bold">avijjā.</hi> Sabbampi dhammajātaṃ aviditakaraṇaṭṭhena <hi rend="bold">avijjā.</hi> Antarahite saṃsāre satte javāpetīti <hi rend="bold">avijjā.</hi> Atthato pana sā dukkhādīnaṃ catunnaṃ saccānaṃ sabhāvacchādako sammoho hotīti āha <hi rend="bold">‘‘dukkhādīsu aññāṇa’’</hi>nti <pb ed="M" n="3.0173" />. <hi rend="bold">Bhavapatthanā</hi> nāma kāmabhavādīnaṃ patthanāvasena pavattataṇhā. Tenāha <hi rend="bold">‘‘yo bhavesu bhavacchando’’</hi>tiādi. Iti ‘‘ayaṃ duko vaṭṭamūlasamudācāradassanatthaṃ gahito.</p>

<p rend="bodytext"><hi rend="bold">Bhavadiṭṭhī</hi>ti khandhapañcakaṃ ‘‘attā ca loko cā’’ti gāhetvā taṃ ‘‘bhavissatī’’ti gaṇhanavasena niviṭṭhā sassatadiṭṭhīti <pb ed="P" n="3.0224" /> attho. Tenāha <hi rend="bold">‘‘bhavo vuccatī’’</hi>tiādi. Bhavissatīti <hi rend="bold">bhavo,</hi> tiṭṭhati sabbakālaṃ atthīti attho. <hi rend="bold">Sassata</hi>nti sassatabhāvo. <hi rend="bold">Vibhavadiṭṭhī</hi>ti khandhapañcakameva <pb ed="V" n="3.0155" /> ‘‘attā’’ti ca ‘‘loko’’ti ca gahetvā taṃ ‘‘na bhavissatī’’ti gaṇhanavasena niviṭṭhā ucchedadiṭṭhīti attho. Tenāha <hi rend="bold">‘‘vibhavo vuccatī’’</hi>tiādi. Vibhavissati vinassati ucchijjatīti <hi rend="bold">vibhavo,</hi> ucchedo.</p>

<p rend="bodytext"><hi rend="bold">Yaṃ na hirīyatī</hi>ti yena dhammena taṃsampayuttadhammasamūho, puggalo vā na hirīyati na lajjati, liṅgavipallāsaṃ vā katvā yo dhammoti attho veditabbo. <hi rend="bold">Hirīyitabbenā</hi>ti upayogatthe karaṇavacanaṃ, hirīyitabbayuttakaṃ kāyaduccaritādidhammaṃ na jigucchatīti attho. <hi rend="bold">Nillajjatā</hi>ti pāpassa ajigucchanā. <hi rend="bold">Yaṃ na ottappatī</hi>ti etthāpi vuttanayeneva attho veditabbo. <hi rend="bold">Ottappitabbenā</hi>ti pana hetuatthe karaṇavacanaṃ, ottappitabbayuttakena ottappassa hetubhūtena kāyaduccaritādināti attho. <hi rend="bold">Hirīyitabbenā</hi>ti etthāpi vā evameva attho veditabbo. <hi rend="bold">Abhāyanakaākāro</hi>ti pāpato anuttāsanākāro.</p>

<p rend="bodytext"><hi rend="bold">‘‘Yaṃ hirīyatī’’</hi>tiādīsu anantaraduke vuttanayena attho veditabbo. Niyakajjhattaṃ jātiādisamuṭṭhānaṃ etissāti <hi rend="bold">ajjhattasamuṭṭhānā.</hi> Niyakajjhattato bahibhāvato bahiddhā parasantāne samuṭṭhānaṃ etissāti <hi rend="bold">bahiddhā samuṭṭhānā.</hi> Attā eva adhipati <hi rend="bold">attādhipati,</hi> ajjhattasamuṭṭhānattā eva attādhipatito āgamanato <hi rend="bold">attādhipateyyā. Lokādhipateyya</hi>nti etthāpi eseva nayo. <hi rend="bold">Lajjāsabhāvasaṇṭhitā</hi>ti pāpato jigucchanarūpena avaṭṭhitā. <hi rend="bold">Bhayasabhāvasaṇṭhita</hi>nti tato uttāsanarūpena avaṭṭhitaṃ. Ajjhattasamuṭṭhānāditā ca hirottappānaṃ tattha tattha pākaṭabhāvena vuttā, na pana tesaṃ kadācipi aññamaññavippayogato. Na hi lajjanaṃ nibbhayaṃ, pāpabhayaṃ vā alajjanaṃ atthīti.</p>

<p rend="bodytext"><hi rend="bold">Dukkha</hi>nti <pb ed="P" n="3.0225" /> kicchaṃ, aniṭṭhanti vā attho. <hi rend="bold">Vippaṭikūlagāhimhī</hi>ti dhammānudhammapaṭipattiyā vilomagāhake. Tassā eva vipaccanīkaṃ duppaṭipatti sātaṃ iṭṭhaṃ etassāti <pb ed="M" n="3.0174" /> vipaccanīkasāto, tasmiṃ <hi rend="bold">vipaccanīkasāte.</hi> Evaṃbhūto ca ovādabhūte sāsanakkame ovādake ca ādarabhāvarahito hotīti āha <hi rend="bold">‘‘anādare’’</hi>ti. <hi rend="bold">Tassa kamma</hi>nti tassa dubbacassa puggalassa anādariyavasena pavattacetanā <hi rend="bold">dovacassaṃ. Tassa bhāvo</hi>ti tassa yathāvuttassa dovacassassa atthibhāvo <hi rend="bold">dovacassatā,</hi> atthato dovacassameva. Tenevāha <hi rend="bold">‘‘sā atthato saṅkhārakkhandho hotī’’</hi>ti. Cetanāppadhānatāya hi saṅkhārakkhandhassa evaṃ vuttaṃ. <hi rend="bold">Etenākārenā</hi>ti appadakkhiṇaggāhitākārena. Assaddhiyadussīlyādipāpadhammayogato puggalā pāpā nāma hontīti dassetuṃ <hi rend="bold">‘‘ye te puggalā assaddhā’’</hi>tiādi vuttaṃ. Yāya cetanāya puggalo pāpasampavaṅko nāma hoti, sā cetanā <hi rend="bold">pāpamittatā</hi><pb ed="V" n="3.0156" />, cattāropi vā arūpino khandhā tadākārappavattā <hi rend="bold">pāpamittatā</hi>ti dassento <hi rend="bold">‘‘sāpi atthato dovacassatā viya daṭṭhabbā’’</hi>ti āha.</p>

<p rend="bodytext">‘‘Sukhaṃ vaco etasmiṃ padakkhiṇaggāhimhi anulomasāte sādare puggaleti <hi rend="bold">subbaco</hi>tiādinā, ‘‘kalyāṇā saddhādayo puggalā etassa mittāti <hi rend="bold">kalyāṇamitto’’</hi>tiādinā ca anantaradukassa attho icchitoti āha <hi rend="bold">sovacassatā…pe… vuttapaṭipakkhanayena veditabbā’’</hi>ti. <hi rend="bold">Ubho</hi>ti sovacassatā, kalyāṇamittatā ca. Tesaṃ khandhānaṃ pavattiākāravisesā ‘‘sovacassatā, kalyāṇamittatā’’ti ca vuccanti, te lokiyāpi honti lokuttarāpīti āha <hi rend="bold">‘‘lokiyalokuttaramissakā kathitā’’</hi>ti.</p>

<p rend="bodytext">Vatthubhedādinā anekabhedabhinnā taṃtaṃjātivasena ekajjhaṃ katvā rāsito gayhamānā āpattiyova <hi rend="bold">āpattikkhandhā.</hi> Tā pana antarāpattīnaṃ aggahaṇe <hi rend="bold">pañcapi āpattikkhandhā āpattiyo,</hi> tāsaṃ pana gahaṇe <hi rend="bold">sattapi āpattikkhandhā āpattiyo.</hi> ‘‘Imā āpattiyo, ettakā āpattiyo, evañca tesaṃ āpajjanaṃ hotī’’ti jānanapaññā <hi rend="bold">āpattikusalatā</hi>ti <pb ed="P" n="3.0226" /> āha <hi rend="bold">‘‘yā tāsa’’</hi>ntiādi. <hi rend="bold">Tāsaṃ āpattīna</hi>nti tāsu āpattīsu. Tattha yaṃ sambhinnavatthukāsu viya ṭhitāsu, duviññeyyavibhāgāsu ca āpattīsu asaṅkarato vavatthāna, ayaṃ visesato <hi rend="bold">āpattikusalatā</hi>ti dassetuṃ dutiyaṃ āpattiggahaṇaṃ kataṃ. <hi rend="bold">Saha</hi><pb ed="M" n="3.0175" /><hi rend="bold">kammavācāyā</hi>ti kammavācāya saheva. Āpattito vuṭṭhāpanapayogatāya kammabhūtā vācā <hi rend="bold">kammavācā,</hi> tathābhūtā anusāvanavācā ceva ‘‘passissāmī’’ti evaṃ pavattavācā ca. Tāya kammavācāya saddhiṃ samakālameva ‘‘imāya kammavācāya ito āpattito vuṭṭhānaṃ hoti, hontañca paṭhame vā tatiye vā anusāvaneyyakārappatte, ‘saṃvarissāmī’ti vā pade pariyosite hotī’’ti evaṃ taṃ taṃ <hi rend="bold">āpattīhi vuṭṭhānaparicchedaparijānanapaññā</hi> āpattivuṭṭhānakusalatā. <hi rend="bold">Vuṭṭhāna</hi>nti ca yathāpannāya āpattiyā yathā tathā anantarāyatāpādanaṃ, evaṃ vuṭṭhānaggahaṇeneva desanāyapi saṅgaho siddho hoti.</p>

<p rend="bodytext">‘‘Ito pubbe parikammaṃ pavattaṃ, ito paraṃ bhavaṅga majjhe samāpattī’’ti evaṃ samāpattīnaṃ <hi rend="bold">appanāparicchedajānanapaññā</hi> samāpattikusalatā. Vuṭṭhāne kusalabhāvo <hi rend="bold">vuṭṭhānakusalatā,</hi> pageva vuṭṭhāna paricchedakaraṃ ñāṇaṃ. Tenāha <hi rend="bold">‘‘yathāparicchinnasamayavasenevā’’</hi>tiādi. <hi rend="bold">Vuṭṭhānasamatthā</hi>ti vuṭṭhāpane samatthā.</p>

<p rend="bodytext">‘‘Dhātukusalatā’’ti ettha pathavīdhātuādayo, sukhadhātuādayo, kāmadhātuādayo ca dhātuyo etāsveva <pb ed="V" n="3.0157" /> antogadhāti etāsu kosalle dassite tāsupi kosallaṃ dassitameva hotīti ‘‘aṭṭhārasa dhātuyo cakkhudhātu…pe… manoviññāṇadhātū’’ti vatvā <hi rend="bold">‘‘aṭṭhārasannaṃ dhātūnaṃ sabhāvaparicchedakā’’</hi>ti vuttaṃ. Tattha <hi rend="bold">sabhāvaparicchedakā</hi>ti yathābhūtasabhāvāvabodhinī. ‘‘Savanapaññā dhāraṇapaññā’’tiādinā paccekaṃ paññā-saddo yojetabbo. Dhātūnaṃ <pb ed="P" n="3.0227" /> savanadhāraṇapaññā <hi rend="bold">sutamayā,</hi> itarā <hi rend="bold">bhāvanāmayā.</hi> Tatthāpi sammasanapaññā lokiyā. Vipassanā paññā hi sā, itarā lokuttarā. Lakkhaṇādivasena, aniccādivasena ca manasikaraṇaṃ <hi rend="bold">manasikāro,</hi> tattha kosallaṃ <hi rend="bold">manasikārakusalatā.</hi> Taṃ pana ādimajjhapariyosānavasena tidhā bhinditvā dassento <hi rend="bold">‘‘sammasanapaṭivedhapaccavekkhaṇapaññā’’</hi>ti āha. <hi rend="bold">Sammasanapaññā</hi> hi tassā ādi, <hi rend="bold">paṭivedhapaññā</hi> majjhe, <hi rend="bold">paccavekkhaṇapaññā</hi> pariyosānaṃ.</p>

<p rend="bodytext">Āyatanānaṃ ganthato ca atthato ca uggaṇhanavasena tesaṃ dhātulakkhaṇādivibhāgassa jānanapaññā <hi rend="bold">uggahajānanapaññā.</hi> Sammasanapaṭivedhapaccavekkhaṇavidhino jānanapaññā <hi rend="bold">manasikārajānanapaññā.</hi> Yasmā āyatanānipi atthato dhātuyova manasikāro ca uggaṇhanādivasena tesameva manasikāravidhi <pb ed="M" n="3.0176" />, tasmā dhātukusalatādikā tissopi kusalatā ekadese katvā dassetuṃ <hi rend="bold">‘‘apicā’’</hi>tiādi vuttaṃ. Savanaṃ viya uggaṇhanapaccavekkhaṇānipi parittañāṇakattukānīti āha <hi rend="bold">‘‘savana uggahaṇapaccavekkhaṇā lokiyā’’</hi>ti. Ariyamaggakkhaṇe sammasanamanasikārānaṃ nipphatti pariniṭṭhānanti tesaṃ lokuttaratāpariyāyopi labbhatīti vuttaṃ <hi rend="bold">‘‘sammasanamanasikārā lokiyalokuttaramissakā’’</hi>ti. Paccayadhammānaṃ hetuādīnaṃ attano paccayuppannānaṃ hetupaccayādibhāvena paccayabhāvo <hi rend="bold">paccayākāro,</hi> so pana avijjādīnaṃ dvādasannaṃ paṭiccasamuppādaṅgānaṃ vasena dvādasavidhoti āha <hi rend="bold">‘‘dvādasannaṃ paccayākārāna’’</hi>nti. <hi rend="bold">Uggahādivasenā</hi>ti uggahamanasikārasavanasammasanapaṭivedhapaccavekkhaṇavasena.</p>

<p rend="bodytext"><hi rend="bold">Ṭhānañceva</hi> tiṭṭhati phalaṃ tadāyattavuttitāyāti <hi rend="bold">kāraṇañca</hi> hetupaccayabhāvena karaṇato nipphādanato. <hi rend="bold">Tesaṃ</hi> sotaviññāṇādīnaṃ. Etasmiṃ <pb ed="P" n="3.0228" /> duke attho veditabboti sambandho. Ye dhammā yassa dhammassa kāraṇabhāvato <hi rend="bold">ṭhānaṃ,</hi> teva dhammā taṃvidhurassa dhammassa akāraṇabhāvato <hi rend="bold">aṭṭhāna</hi>nti paṭhamanaye phalabhedena tasseva dhammassa <hi rend="bold">ṭhānāṭṭhānatā</hi> dīpitā; dutiyanaye pana abhinnepi phale paccayadhammabhedena tesaṃ <hi rend="bold">ṭhānāṭṭhānatā</hi> dīpitāti ayametesaṃ viseso. Na hi kadāci ariyā diṭṭhisampadā niccaggāhassa kāraṇaṃ hoti, akiriyatā pana siyā tassa kāraṇanti.</p>

<p rend="bodytext">Ujuno bhāvo <hi rend="bold">ajjavaṃ,</hi> ajimhatā akuṭilatā avaṅkatāti atthoti tamatthaṃ anajjavapaṭikkhepamukhena <pb ed="V" n="3.0158" /> dassetuṃ <hi rend="bold">‘‘gomuttavaṅkatā’’</hi>tiādi vuttaṃ. Svāyaṃ anajjavo bhikkhūnaṃ yebhuyyena anesanāya, agocaracāritāya ca hotīti āha <hi rend="bold">‘‘ekacco hi…pe… caratī’’</hi>ti. <hi rend="bold">Ayaṃ gomuttavaṅkatā nāma</hi> ādito paṭṭhāya yāva pariyosānā paṭipattiyā vaṅkabhāvato. <hi rend="bold">Purimasadiso</hi>ti paṭhamaṃ vuttabhikkhusadiso. <hi rend="bold">Candavaṅkatā nāma</hi> paṭipattiyā majjhaṭṭhāne vaṅkabhāvāpattito. <hi rend="bold">Naṅgalakoṭivaṅkatā nāma</hi> pariyosāne vaṅkabhāvāpattito. <hi rend="bold">Idaṃ ajjavaṃ nāma</hi> sabbatthakameva ujubhāvasiddhito. <hi rend="bold">Ajjavatā</hi>ti ākāraniddeso, yenākārenassa ajjavo pavattati, tadākāraniddesoti attho. Lajjatīti <hi rend="bold">lajjī,</hi> hirimā, tassa bhāvo <hi rend="bold">lajjavaṃ,</hi> hirīti attho. Lajjā etassa <pb ed="M" n="3.0177" /> atthīti <hi rend="bold">lajjī</hi> yathā ‘‘mālī, māyī’’ti ca, tassa bhāvo <hi rend="bold">lajjībhāvo,</hi> sā eva lajjā.</p>

<p rend="bodytext">Parāparādhādīnaṃ adhivāsanakkhamaṃ <hi rend="bold">adhivāsanakhanti.</hi> Sucisīlatā <hi rend="bold">soraccaṃ.</hi> Sā hi sobhanakammaratatā, suṭṭhu vā pāpato oratabhāvo viratatā <hi rend="bold">soraccaṃ.</hi> Tenāha <hi rend="bold">‘‘suratabhāvo’’</hi>ti.</p>

<p rend="bodytext"><hi rend="bold">‘‘Nāmañca rūpañcā’’</hi>tiādīsu ayaṃ aparo nayo – <hi rend="bold">nāmakaraṇaṭṭhenā</hi>ti aññaṃ anapekkhitvā sayameva attano nāmakaraṇasabhāvatoti attho. Yañhi parassa nāmaṃ karoti, tassa ca tadapekkhattā aññāpekkhaṃ nāmakaraṇanti nāmakaraṇasabhāvatā na hoti, tasmā mahājanassa <pb ed="P" n="3.0229" /> ñātīnaṃ, guṇānañca sāmaññanāmādikārakānaṃ nāmabhāvo nāpajjati. Yassa ca aññehi nāmaṃ karīyati, tassa ca nāmakaraṇasabhāvatā natthīti, natthiyeva nāmabhāvo. Vedanādīnaṃ pana sabhāvasiddhattā vedanādināmassa nāmakaraṇasabhāvato nāmatā vuttā. Pathavīādi nidassanena nāmassa sabhāvasiddhataṃyeva nidasseti, na nāmabhāvasāmaññaṃ, niruḷhattā pana nāma-saddo arūpadhammesu eva vattati, na pathavīādīsūti na tesaṃ nāmabhāvo. Na hi pathavīādināmaṃ vijahitvā kesādināmehi rūpadhammānaṃ viya vedanādināmaṃ vijahitvā aññena nāmena arūpadhammānaṃ voharitabbena piṇḍākārena pavatti atthīti.</p>

<p rend="bodytext">Atha vā rūpadhammā cakkhādayo rūpādayo ca, tesaṃ pakāsakapakāsitabbabhāvato vināpi nāmena pākaṭā honti, na evaṃ arūpadhammāti te adhivacanasamphasso viya nāmāyattaggahaṇīyabhāvena ‘‘nāma’’nti vuttā. Paṭighasamphasso ca na cakkhādīni viya nāmena vinā pākaṭoti ‘‘nāma’’nti vutto, arūpatāya vā aññanāmasabhāgattā saṅgahitoyaṃ, aññaphassasabhāgattā vā. Vacanatthopi hi rūpayatīti <hi rend="bold">rūpaṃ,</hi> nāmayatīti <hi rend="bold">nāma</hi>nti idha pacchimapurimānaṃ sambhavati. <hi rend="bold">Rūpayatī</hi>ti vināpi nāmena attānaṃ pakāsetīti attho. <hi rend="bold">Nāmayatī</hi>ti <pb ed="V" n="3.0159" /> nāmena vinā apākaṭabhāvato attano pakāsakaṃ nāmaṃ karotīti attho. <hi rend="bold">Ārammaṇādhipatipaccayatāyā</hi>ti satipi rūpassa ārammaṇādhipatipaccayabhāve na taṃ paramassāsabhūtaṃ nibbānaṃ viya sātisayaṃ nāmanabhāvena paccayoti nibbānameva ‘‘nāma’’nti vuttaṃ.</p>

<p rend="bodytext"><hi rend="bold">‘‘Avijjā</hi><pb ed="M" n="3.0178" /><hi rend="bold">ca bhavataṇhā cā’’</hi>ti ayaṃ duko sattānaṃ <pb ed="P" n="3.0230" /> vaṭṭamūlasamudācāradassanattho. Samudācaratīti hi <hi rend="bold">samudācāro,</hi> vaṭṭamūlameva samudācāro <hi rend="bold">vaṭṭamūlasamudācāro,</hi> vaṭṭamūladassanena vā vaṭṭamūlānaṃ pavatti dassitā hotīti vaṭṭamūlānaṃ samudācāro <hi rend="bold">vaṭṭamūlasamudācāro,</hi> taṃdassanatthoti attho.</p>

<p rend="bodytext">Ekekasmiñca ‘‘attā’’ti ca ‘‘loko’’ti ca gahaṇavisesaṃ upādāya ‘‘attā ca loko cā’’ti vuttaṃ, ekaṃ vā khandhaṃ ‘‘attā’’ti gahetvā aññaṃ attano upabhogabhūtaṃ ‘‘loko’’ti gaṇhantassa, attano attānaṃ ‘‘attā’’ti gahetvā parassa attānaṃ ‘‘loko’’ti gaṇhantassa vā vasena ‘‘attā ca loko cā’’ti vuttaṃ.</p>

<p rend="bodytext">Saha sikkhitabbo dhammo <hi rend="bold">sahadhammo,</hi> tattha bhavaṃ sahadhammikaṃ, tasmiṃ <hi rend="bold">sahadhammike.</hi> Dovacassa-saddato āya-saddaṃ anaññattaṃ katvā <hi rend="bold">‘‘dovacassāya’’</hi>nti vuttaṃ, dovacassassa vā ayanaṃ pavatti <hi rend="bold">dovacassāyaṃ.</hi> Āsevantassāpi anusikkhanā ajjhāsayena bhajanāti āha <hi rend="bold">‘‘sevanā…pe… bhajanā’’</hi>ti. Sabbatobhāgena bhatti <hi rend="bold">sambhatti.</hi></p>

<p rend="bodytext"><hi rend="bold">Saha kammavācāyā</hi>ti abbhānatiṇavatthārakakammavācāya, ‘‘ahaṃ bhante itthannāmaṃ āpattiṃ āpajji’’ntiādikāya ca saheva. Saheva hi kammavācāya āpattivuṭṭhānañca paricchijjati, ‘‘paññattilakkhaṇāya āpattiyā vā kāraṇaṃ vītikkamalakkhaṇaṃ kāyakammaṃ, vacīkammaṃ vā, vuṭṭhānassa kāraṇaṃ kammavācā’’ti kāraṇena saha phalassa jānanavasena ‘‘saha kammavācāyā’’ti vuttaṃ.‘‘Saha kammavācāyā’’ti. Iminā nayena <hi rend="bold">saha parikammenā</hi>ti etthāpi attho veditabbo.</p>

<p rend="bodytext">Dhātuvisayā <pb ed="P" n="3.0231" /> sabbāpi paññā <hi rend="bold">dhātukusalatā.</hi> Tadekadesā <hi rend="bold">manasikārakusalatā</hi>ti adhippāyena purimapadepi sammasanapaṭivedhapaññā vuttā. Yasmā pana nippariyāyato vipassanādipaññā eva manasikārakosallaṃ, tasmā <hi rend="bold">‘‘tāsaṃyeva dhātūnaṃ sammasanapaṭivedhapaccavekkhaṇapaññā’’</hi>ti vuttaṃ.</p>

<p rend="bodytext">Āyatanavisayā sabbāpi paññā <hi rend="bold">āyatanakusalatā</hi>ti dassento ‘‘dvādasannaṃ āyatanānaṃ uggahamanasikārajānanapaññā’’ti <pb ed="V" n="3.0160" /> vatvā puna <hi rend="bold">‘‘apicā’’</hi>tiādi vuttaṃ. Dvīsupi vā padesu vācuggatāya āyatanapāḷiyā, dhātupāḷiyā ca manasikaraṇaṃ <hi rend="bold">manasikāro.</hi> Tathā uggaṇhantī, manasi karontī <pb ed="M" n="3.0179" />, tadatthaṃ suṇantī, ganthato ca atthato ca dhārentī, ‘‘idaṃ cakkhāyatanaṃ nāma, ayaṃ cakkhudhātu nāmā’’tiādinā sabhāvato, gaṇanato ca paricchedaṃ jānantī ca paññā <hi rend="bold">uggahapaññādikā</hi> vuttā. Manasikārapade pana catubbidhāpi paññā uggahoti tato pavatto aniccādimanasikāro ‘‘uggahamanasikāro’’ti vutto. Tassa jānanaṃ pavattanameva, ‘‘yathā pavattaṃ vā uggahaṃ, evameva pavatto uggaho’’ti jānanaṃ <hi rend="bold">uggahajānanaṃ. </hi> ‘‘Manasikāro evaṃ pavattetabbo, evañca pavatto’’ti jānanaṃ <hi rend="bold">manasikārajānanaṃ.</hi> Tadubhayampi ‘‘manasikārakosalla’’nti vuttaṃ. Uggahopi hi manasikārasampayogato manasikāraniruttiṃ laddhuṃ arahati. Yo ca manasikātabbo, yo ca manasikaraṇūpāyo, sabbo so ‘‘manasikāro’’ti vattuṃ vaṭṭati, tattha kosallaṃ <hi rend="bold">manasikārakusalatā</hi>ti. <hi rend="bold">Sammasanaṃ</hi> paññā, sā maggasampayuttā aniccādisammasanakiccaṃ sādheti niccasaññādipajahanato. <hi rend="bold">Manasikāro</hi> sammasanasampayutto, so tattheva aniccādimanasikārakiccaṃ maggasampayutto sādhetīti āha <hi rend="bold">‘‘sammasanamanasikārā lokiyalokuttaramissakā’’</hi>ti. ‘‘Iminā <pb ed="P" n="3.0232" /> paccayenidaṃ hotī’’ti evaṃ avijjādīnaṃ saṅkhārādipaccayuppannassa paccayabhāvajānanaṃ <hi rend="bold">paṭiccasamuppādakusalatā. </hi></p>

<p rend="bodytext"><hi rend="bold">Adhivāsanaṃ</hi> khamanaṃ. Tañhi paresaṃ dukkaṭaṃ duruttañca paṭivirodhākaraṇena attano upari āropetvā vāsanaṃ ‘‘adhivāsana’’nti vuccati. <hi rend="bold">Acaṇḍikka</hi>nti akujjhanaṃ. Domanassavasena paresaṃ akkhīsu assūnaṃ anuppādanā <hi rend="bold">anassuropo. Attamanatā</hi>ti sakamanatā. Cittassa abyāpanno sako manobhāvo <hi rend="bold">attamanatā.</hi> Cittanti vā cittappabandhaṃ ekattena gahetvā tassa antarā uppannena pītisahagatamanena <hi rend="bold">sakamanatā.</hi> Attamano vā puggalo, tassa bhāvo <hi rend="bold">attamanatā,</hi> sā na sattassāti puggaladiṭṭhinivāraṇatthaṃ <hi rend="bold">‘‘cittassā’’</hi>ti vuttaṃ. Adhivāsanalakkhaṇā khanti <hi rend="bold">adhivāsanakhanti.</hi> Sucisīlatā <hi rend="bold">soraccaṃ.</hi> Sā hi sobhanakammaratatā. Suṭṭhu pāpato oratabhāvo viratatā soraccaṃ. Tenāha <hi rend="bold">‘‘suratabhāvo’’</hi>ti.</p>

<p rend="bodytext"><hi rend="bold">Sakhilo</hi> vuccati saṇhavāco, tassa bhāvo <hi rend="bold">sākhalyaṃ,</hi> saṇhavācatā. Taṃ pana byatirekamukhena vibhāventī yā pāḷi pavattā, taṃ dassento <hi rend="bold">‘‘tattha katamaṃ sākhalya’’</hi>ntiādimāha. Tattha <hi rend="bold">aṇḍakā</hi>ti sadosavaṇe rukkhe niyyāsapiṇḍiyo, ahicchattakādīni vā uṭṭhitāni ‘‘aṇḍakānī’’ti vadanti <pb ed="M" n="3.0180" />. Pheggurukkhassa pana kuthitassa aṇḍāni viya uṭṭhitā cuṇṇapiṇḍiyo, gaṇṭhiyo vā <hi rend="bold">aṇḍakā.</hi> Idha pana byāpajjanakakkasādibhāvato <pb ed="V" n="3.0161" /> aṇḍakapakatibhāvena <pb ed="P" n="3.0233" /> vācā <hi rend="bold">‘‘aṇḍakā’’</hi>ti vuttā. Padumanāḷaṃ viya sotaṃ ghaṃsayamānā pavisantī <hi rend="bold">kakkasā</hi> daṭṭhabbā. Kodhena nibbattattā tassa parivārabhūtā <hi rend="bold">kodhasāmantā.</hi> Pure saṃvaddhanārī <hi rend="bold">porī,</hi> sā viya sukumārā mudukā vācā porī viyāti <hi rend="bold">porī. Tatthā</hi>ti ‘‘bhāsitā hotī’’ti vuttāya kiriyāyātipi yojanā sambhavati, <hi rend="bold">tattha</hi> vācāyāti vā. <hi rend="bold">‘‘Saṇhavācatā’’</hi>tiādinā taṃ vācaṃ pavattayamānaṃ cetanaṃ dasseti. Sammodakassa puggalassa mudukabhāvo maddavaṃ <hi rend="bold">sammodakamudukabhāvo. Āmisena</hi> alabbhamānena, tathā <hi rend="bold">dhammena cā</hi>ti <hi rend="bold">dvīhi chiddo.</hi> Āmisassa, dhammassa ca alābhena attano parassa ca antare sambhavantassa hi chiddassa vivarassa bhedassa paṭisantharaṇaṃ pidahanaṃ saṅgaṇhanaṃ <hi rend="bold">paṭisanthāro.</hi> Taṃ sarūpato, paṭipattito ca pāḷidassanamukhena vibhāvetuṃ <hi rend="bold">‘‘abhidhammepī’’</hi>tiādimāha. <hi rend="bold">Aggaṃ aggahetvā</hi>ti aggaṃ attano aggahetvā. <hi rend="bold">Uddesadāna</hi>nti pāḷiyā, aṭṭhakathāya ca uddisanaṃ. <hi rend="bold">Pāḷivaṇṇanā</hi>ti pāḷiyā atthavaṇṇanā. <hi rend="bold">Dhammakathākathana</hi>nti sarabhaññasarabhaṇanādivasena dhammakathanaṃ.</p>

<p rend="bodytext"><hi rend="bold">Karuṇā</hi>ti karuṇābrahmavihāramāha. <hi rend="bold">Karuṇāpubbabhāgo</hi>ti tassa pubbabhāgaupacārajjhānaṃ vadati. Pāḷipade pana yā kāci karuṇā ‘‘karuṇā’’ti vuttā, <hi rend="bold">karuṇācetovimuttī</hi>ti pana appanāppattāva. <hi rend="bold">Mettāya</hi>pi eseva nayo. Suci-saddato bhāve yya-kāraṃ, i-kārassa ca e-kārādesaṃ katvā ayaṃ niddesoti āha <hi rend="bold">‘‘soceyyanti sucibhāvo’’</hi>ti. Hotu tāva sucibhāvo soceyyaṃ, tassa pana mettāpubbabhāgatā kathanti āha <hi rend="bold">‘‘vuttampi ceta’’</hi>ntiādi.</p>

<p rend="bodytext">Muṭṭhā sati etassāti <hi rend="bold">muṭṭhassati,</hi> tassa bhāvo <hi rend="bold">muṭṭhassaccaṃ,</hi> satipaṭipakkho dhammo, na satiyā abhāvamattaṃ <pb ed="P" n="3.0234" />. Yasmā paṭipakkhe sati tassa vasena sativigatā vippavutthā nāma hoti, tasmā vuttaṃ <hi rend="bold">‘‘sativippavāso’’</hi>ti. <hi rend="bold">‘‘Assatī’’</hi>tiādīsu <hi rend="bold">a</hi>-kāro paṭipakkhe daṭṭhabbo, na sattapaṭisedhe. Udake lābu viya yena cittaṃ ārammaṇe pilavantā viya tiṭṭhati, na ogāhati, sā <hi rend="bold">pilāpanatā.</hi> Yena gahitampi ārammaṇaṃ sammussati na <pb ed="M" n="3.0181" /> sarati, sā <hi rend="bold">sammussanatā.</hi> Yathā vijjāpaṭipakkhā avijjā vijjāya pahātabbato, evaṃ sampajaññapaṭipakkhaṃ <hi rend="bold">asampajaññaṃ,</hi> avijjāyeva.</p>

<p rend="bodytext"><hi rend="bold">Indriyasaṃvarabhedo</hi>ti indriyasaṃvaravināso. <hi rend="bold">Appaṭisaṅkhā</hi>ti apaccavekkhitvā ayoniso ca āhāraparibhoge ādīnavānisaṃse avīmaṃsitvā.</p>

<p rend="bodytext"><hi rend="bold">Appaṭisaṅkhāyā</hi>ti itikattabbatāsu appaccavekkhaṇāya nāmaṃ. Aññāṇaṃ appaṭisaṅkhāta nimittaṃ <pb ed="V" n="3.0162" />. <hi rend="bold">Akampanañāṇa</hi>nti tāya anabhibhavanīyaṃ ñāṇaṃ, tattha tattha paccavekkhaṇāñāṇañceva paccavekkhaṇāya muddhabhūtaṃ lokuttarañāṇañca. Nippariyāyato maggabhāvanā <hi rend="bold">bhāvanā</hi> nāma, yā ca tadatthā, tadubhayañca bhāventasseva icchitabbaṃ, na bhāvitabhāvanassāti vuttaṃ <hi rend="bold">‘‘bhāventassa uppannaṃ bala’’</hi>nti. Tenāha <hi rend="bold">‘‘yā kusalānaṃ dhammānaṃ āsevanā bhāvanā bahulīkamma’’</hi>nti.</p>

<p rend="bodytext">Kāmaṃ sampayuttadhammesu thirabhāvopi balaṭṭho eva, paṭipakkhehi pana akampanīyatā sātisayaṃ balaṭṭhoti vuttaṃ <hi rend="bold">‘‘assatiyā akampanavasenā’’</hi>ti. Paccanīkadhammasamanato <hi rend="bold">samatho samādhi. </hi> Aniccādinā vividhenākārena dassanato <hi rend="bold">vipassanā paññā <pb ed="P" n="3.0235" />. Taṃ ākāraṃ gahetvā</hi>ti samādhānākāraṃ gahetvā. Yenākārena pubbe alīnaṃ anuddhataṃ majjhimaṃ bhāvanāvīthipaṭipannaṃ hutvā cittaṃ samāhitaṃ hoti, taṃ ākāraṃ gahetvā sallakkhetvā. <hi rend="bold">Nimittavasenā</hi>ti kāraṇavasena. <hi rend="bold">‘‘Eseva nayo’’</hi>ti iminā paggahova taṃ ākāraṃ gahetvā puna pavattetabbassa paggāhassa nimittavasena paggāhanimittanti imamatthaṃ atidisati, tassattho samathe vuttanayānusārena veditabbo. <hi rend="bold">Paggāho vīriyaṃ</hi> kosajjapakkhato cittassa patituṃ adatvā paggaṇhanato. <hi rend="bold">Avikkhepo ekaggatā</hi> vikkhepassa uddhaccassa paṭipakkhabhāvato. Paṭisaṅkhānakiccanibbattibhāvato lokuttaradhammānaṃ paṭisaṅkhānabalabhāvo, tathā pubbe pavattākārasallakkhaṇavasena samathapaggāhānaṃ upari pavattisabbhāvato samathanimittadukassapi missakatā vuttā.</p>

<p rend="bodytext">Yathāsamādinnassa sīlassa bhedakaro <hi rend="bold">vītikkamo.</hi> Sīlavināsako <hi rend="bold">asaṃvaro. Sammādiṭṭhivināsikā</hi>ti ‘‘atthi dinna’’ntiādi (ma. ni. 1.441; 2.94; vibha. 793) nayappavattāya sammādiṭṭhiyā dūsikā.</p>

<p rend="bodytext"><hi rend="bold">Sīlassa</hi><pb ed="M" n="3.0182" /><hi rend="bold">sampādanaṃ</hi> nāma sabbabhāgato tassa anūnatāpādananti āha <hi rend="bold">‘‘sampādanato paripūraṇato’’</hi>ti. Pāripūrattho hi sampadā-saddoti. <hi rend="bold">Mānasikasīlaṃ</hi> nāma sīlavisodhanavasena abhijjhādippahānaṃ. <hi rend="bold">Diṭṭhipāripūribhūtaṃ ñāṇa</hi>nti atthikadiṭṭhiādisammādiṭṭhiyā pāripūribhāvena pavattaṃ ñāṇaṃ.</p>

<p rend="bodytext"><hi rend="bold">Visuddhiṃ</hi><pb ed="P" n="3.0236" /><hi rend="bold">pāpetuṃ samattha</hi>nti cittavisuddhiādiuparivisuddhiyā paccayo bhavituṃ samatthaṃ. Suvisuddhameva hi sīlaṃ tassā padaṭṭhānaṃ hotīti. <hi rend="bold">Visuddhiṃ pāpetuṃ samatthaṃ dassana</hi>nti ñāṇadassanavisuddhiṃ, paramatthavisuddhinibbānañca pāpetuṃ upanetuṃ samatthaṃ kammassakatāñāṇādisammādassanaṃ <pb ed="V" n="3.0163" />. Tenāha <hi rend="bold">‘‘abhidhamme’’</hi>tiādi. Ettha ca ‘‘idaṃ akusalaṃ kammaṃ no sakaṃ, idaṃ pana kammaṃ saka’’nti evaṃ byatirekato anvayato ca kammassakatājānanañāṇaṃ <hi rend="bold">kammassakatāñāṇaṃ.</hi> Tenāha <hi rend="bold">‘‘ettha cā’’</hi>tiādi. <hi rend="bold">‘‘Parena katampī’’</hi>ti idaṃ nidassanavasena vuttaṃ yathā parena kataṃ, evaṃ attanā katampi sakakammaṃ nāma na hotīti. Attanā vā ussāhitena parena kataṃpīti evaṃ vā attho daṭṭhabbo. Yañhi taṃ parassa ussāhanavasena kataṃ, tampi sakakammaṃ nāma hotīti ayañhettha adhippāyo. <hi rend="bold">Atthabhañjanato</hi>ti diṭṭhadhammikādisabbaatthavināsanato. <hi rend="bold">Atthajananato</hi>ti idhalokatthaparalokatthaparamatthānaṃ uppādanato. Ārabbhakāle ‘‘aniccaṃ dukkhaṃ anattā’’ti pavattampi <hi rend="bold">vacīsaccañca</hi> lakkhaṇāni paṭivijjhantaṃ <hi rend="bold">vipassanāñāṇaṃ anulometi</hi> tattheva paṭivijjhanato. <hi rend="bold">Paramatthasaccañca</hi> nibbānaṃ <hi rend="bold">na vilometi</hi> na virodheti ekanteneva sampāpanato.</p>

<p rend="bodytext"><hi rend="bold">Ñāṇadassana</hi>nti ñāṇabhūtaṃ dassanaṃ, tena maggaṃ vadati. <hi rend="bold">Taṃsampayuttameva vīriya</hi>nti paṭhamamaggasampayuttaṃ vīriyamāha. Sabbāpi maggapaññā diṭṭhivisuddhiyevāti dassetuṃ <hi rend="bold">‘‘apicā’’</hi>tiādi vuttaṃ. Ayameva ca nayo abhidhammapāḷiyā (dha. sa. 550) sametīti dassento <hi rend="bold">‘‘abhidhamme panā’’</hi>ti ādiṃ avoca.</p>

<p rend="bodytext">Yasmā saṃvego nāma sahottappañāṇaṃ, tasmā saṃvegavatthuṃ bhayato bhāyitabbato dassanavasena pavattañāṇaṃ <pb ed="P" n="3.0237" />. Tenāha <hi rend="bold">‘‘jātibhaya’’</hi>ntiādi. Bhāyanti etasmāti <hi rend="bold">bhayaṃ,</hi> jāti eva bhayaṃ <hi rend="bold">jātibhayaṃ. Saṃvejanīya</hi>nti saṃvijjitabbaṃ bhāyitabbaṃ uttāsitabbaṃ. <hi rend="bold">Ṭhāna</hi>nti kāraṇaṃ, vatthūti attho <pb ed="M" n="3.0183" />. <hi rend="bold">Saṃvegajātassā</hi>ti uppannasaṃvegassa. <hi rend="bold">Upāyapadhāna</hi>nti upāyena pavattetabbaṃ vīriyaṃ.</p>

<p rend="bodytext"><hi rend="bold">Kusalānaṃ dhammāna</hi>nti sīlādīnaṃ anavajjadhammānaṃ. <hi rend="bold">Bhāvanāyā</hi>ti uppādanena vaḍḍhanena ca. <hi rend="bold">Asantuṭṭhassā</hi>ti ‘‘alaṃ ettāvatā, kathaṃ ettāvatā’’ti saṅkocāpattivasena na santuṭṭhassa. <hi rend="bold">Bhiyyokamyatā</hi>ti bhiyyo bhiyyo uppādanicchā. <hi rend="bold">Vosāna</hi>nti saṅkocaṃ asamatthanti. Tussanaṃ tuṭṭhi <hi rend="bold">santuṭṭhi,</hi> natthi etassa santuṭṭhīti <hi rend="bold">asantuṭṭhi,</hi> tassa bhāvo <hi rend="bold">asantuṭṭhitā. </hi> Vīriyappavāhe vattamāne antarā eva paṭigamanaṃ nivattanaṃ <hi rend="bold">paṭivānaṃ,</hi> taṃ tassa atthīti <hi rend="bold">paṭivānī,</hi> na paṭivānī <hi rend="bold">appaṭivānī,</hi> tassa bhāvo <hi rend="bold">appaṭivānitā. Sakkaccakiriyatā</hi>ti kusalānaṃ karaṇe sakkaccakiriyatā ādarakiriyatā. <hi rend="bold">Sātaccakiriyatā</hi>ti satatameva karaṇaṃ. <hi rend="bold">Aṭṭhitakiriyatā</hi>ti antarā aṭṭhapetvā khaṇḍaṃ akatvā karaṇaṃ. <hi rend="bold">Anolīnavuttitā</hi>ti na līnappavattitā. <hi rend="bold">Anikkhittachandatā</hi>ti kusalacchandassa anikkhipanaṃ. <hi rend="bold">Anikkhittadhuratā</hi>ti kusalakaraṇe vīriyadhurassa <pb ed="V" n="3.0164" /> anikkhipanaṃ. <hi rend="bold">Āsevanā</hi>ti ādarena sevanā. <hi rend="bold">Bhāvanā</hi>ti vaḍḍhanā brūhanā. <hi rend="bold">Bahulīkamma</hi>nti punappunaṃ karaṇaṃ.</p>

<p rend="bodytext"><hi rend="bold">Tisso vijjā</hi>ti pubbenivāsānussatiñāṇaṃ, dibbacakkhuñāṇaṃ āsavakkhayañāṇanti imā tisso vijjā. Paṭipakkhavijjhanaṭṭhena pubbe nivutthakkhandhādīnaṃ viditakaraṇaṭṭhena visiṭṭhā muttīti <hi rend="bold">vimutti.</hi> Svāyaṃ viseso paṭipakkhavigamanena, paṭiyogivigamanena ca icchitabboti tadubhayaṃ dassetuṃ <hi rend="bold">‘‘ettha cā’’</hi>tiādi vuttaṃ. Tattha yena visesena samāpattiyo paccanīkadhammehi <pb ed="P" n="3.0238" /> suṭṭhu muttā, tato nirāsaṅkatāya ārammaṇe ca abhiratā, taṃ visesaṃ upādāya tā adhikaṃ muccanato, ārammaṇe adhimuccanato ca <hi rend="bold">adhimuttiyo nāmā</hi>ti vuttaṃ <hi rend="bold">‘‘cittassa ca adhimuttī’’</hi>ti. <hi rend="bold">Muttattā</hi>ti sabbasaṅkhārehi visesena nissaṭattā <hi rend="bold">vimutti.</hi></p>

<p rend="bodytext"><hi rend="bold">Khaye ñāṇa</hi>nti samucchedavasena kilese khepetīti <hi rend="bold">khayo,</hi> ariyamaggo, tappariyāpannaṃ ñāṇaṃ <hi rend="bold">khaye ñāṇaṃ.</hi><hi rend="bold">Paṭisandhivasenā</hi>ti kilesānaṃ taṃtaṃmaggavajjhānaṃ uppannamagge khandhasantāne puna sandahanavasena. <hi rend="bold">Anuppādabhūte</hi>ti taṃtaṃphale. <hi rend="bold">Anuppādapariyosāne</hi>ti anuppādakaro maggo <hi rend="bold">anuppādo,</hi> tassa pariyosāne, kilesānaṃ vā anuppajjanasaṅkhāte pariyosāne, bhaṅgeti atthoti.</p>

<p rend="centre">Dukavaṇṇanā niṭṭhitā.</p>

<p rend="subhead">Tikavaṇṇanā</p>

<p rend="bodytext" n="305"><hi rend="paranum">305</hi><hi rend="dot">.</hi> Dhammato <pb ed="M" n="3.0184" /> añño kattā natthīti dassetuṃ kattusādhanavasena <hi rend="bold">‘‘lubbhatīti lobho’’</hi>ti vuttaṃ. Lubbhati tena, lubbhanamattametanti karaṇabhāvasādhanavasenapi attho yujjateva. <hi rend="bold">Dussati muyhatī</hi>ti etthāpi eseva nayo. <hi rend="bold">Akusalañca taṃ</hi> akosallasambhūtaṭṭhena ekantākusalabhāvato <hi rend="bold">mūlañca</hi> attanā sampayuttadhammānaṃ suppatiṭṭhitabhāvasādhanato, na akusalabhāvasādhanato. Na hi mūlakato akusalānaṃ akusalabhāvo, kusalādīnañca kusalādibhāvo. Tathā sati momūhacittadvaye mohassa akusalabhāvo na siyā. <hi rend="bold">Tesa</hi>nti lobhādīnaṃ. ‘‘Na lubbhatīti alobho’’tiādinā <hi rend="bold">paṭipakkhanayena.</hi></p>

<p rend="bodytext"><hi rend="bold">Duṭṭhu</hi><pb ed="V" n="3.0165" /><hi rend="bold">caritānī</hi>ti paccayato, sampayuttadhammato, pavattiākārato <pb ed="P" n="3.0239" /> ca na suṭṭhu asammā pavattitāni. <hi rend="bold">Virūpānī</hi>ti bībhacchāni sampati, āyatiñca aniṭṭharūpattā. <hi rend="bold">Kāyenā</hi>ti kāyadvārena karaṇabhūtena. <hi rend="bold">Kāyato</hi>ti kāyadvārato. <hi rend="bold">‘‘Suṭṭhu caritānī’’</hi>tiādīsu vuttavipariyāyena attho veditabbo. Yassa sikkhāpadassa vītikkame kāyasamuṭṭhānā āpatti hoti, taṃ <hi rend="bold">kāyadvāre paññattasikkhāpadaṃ. Avītikkamo kāyasucarita</hi>nti vārittasīlassa vasena vadati, cārittasīlassapi vā, yassa akaraṇe āpatti hoti. Vacīduccaritasucaritaniddhāraṇampi vuttanayānusārena veditabbaṃ. <hi rend="bold">Ubhayattha paññattassā</hi>ti kāyadvāre, vacīdvāre ca paññattassa. <hi rend="bold">Sikkhāpadassa vītikkamova manoduccaritaṃ</hi> manodvāre paññattassa sikkhāpadassa abhāvato, tayidaṃ dvāradvaye akiriyasamuṭṭhānāya āpattiyā vasena veditabbaṃ. <hi rend="bold">Avītikkamo</hi>ti yathāvuttāya āpattiyā avītikkamo <hi rend="bold">manosucaritaṃ.</hi> ‘‘Sabbassāpi sikkhāpadassa avītikkamo <hi rend="bold">manosucarita’’</hi>nti keci. Tadubhayañhi cārittasīlaṃ uddissapaññattaṃ sikkhāpadaṃ, tassa avītikkamo siyā kāyasucaritaṃ, siyā vacīsucaritanti.</p>

<p rend="bodytext">Pāṇo atipātīyati etāyāti <hi rend="bold">pāṇātipāto,</hi> tathāpavattā cetanā, evaṃ adinnādānādayopīti āha <hi rend="bold">‘‘pāṇātipātādayo pana tisso cetanā’’</hi>ti. <hi rend="bold">Vacīdvārepi uppannā kāyaduccaritaṃ</hi><pb ed="M" n="3.0185" /> dvārantare uppannassāpi kammassa sanāmāpariccāgato yebhuyyavuttiyā, tabbahulavuttiyā ca. Tenāhu <hi rend="bold">aṭṭhakathācariyā –</hi></p>

<p rend="gatha1">‘‘Dvāre caranti kammāni, na dvārā dvāracārino;</p>

<p rend="gathalast">Tasmā dvārehi kammāni, aññamaññaṃ vavatthitā’’ti. (dha. sa. aṭṭha. kāmāvacarakusaladvārakathā);</p>

<p rend="unindented">Vacīduccaritaṃ kāyadvārepi vacīdvārepi uppannāti ānetvā sambandhitabbaṃ. <hi rend="bold">Cetanāsampayuttadhammā</hi>ti manokammabhūtāya cetanāya sampayuttadhammā. Kāyavacīkammabhūtāya pana cetanāya sampayuttā abhijjhādayo taṃ taṃ pakkhikā vā honti abbohārikā vāti. <hi rend="bold">Cetanāsampayuttadhammā manosucarita</hi>nti etthāpi eseva nayo. Tividhassa <pb ed="P" n="3.0240" /> duccaritassa akaraṇavasena pavattā <hi rend="bold">tisso cetanāpi viratiyopi kāyasucaritaṃ</hi> kāyikassa vītikkamassa akaraṇavasena pavattanato, kāyena pana sikkhāpadānaṃ samādiyane sīlassa kāyasucaritabhāve vattabbameva natthi. Eseva nayo <hi rend="bold">vacīsucarite. </hi></p>

<p rend="bodytext"><hi rend="bold">Kāmapaṭisaṃyutto</hi>ti <pb ed="V" n="3.0166" /> ettha dve kāmā vatthukāmo ca kilesakāmo ca. Tattha vatthukāmapakkhe ārammaṇakaraṇavasena kāmehi paṭisaṃyutto vitakko <hi rend="bold">kāmavitakko.</hi> Kilesakāmapakkhe pana sampayogavasena kāmena paṭisaṃyuttoti yojetabbaṃ. <hi rend="bold">‘‘Byāpādapaṭisaṃyutto’’</hi>tiādīsu sampayogavaseneva attho veditabbo. Byāpādavatthupaṭisaṃyuttopi <hi rend="bold">byāpādapaṭisaṃyutto</hi>ti gayhamāne ubhayathāpi yojanā labbhateva. <hi rend="bold">Vihiṃsāpaṭisaṃyutto</hi>ti etthāpi eseva nayo. Vihiṃsanti etāya satte, vihiṃsanaṃ vā esā sattānanti <hi rend="bold">vihiṃsā,</hi> tāya paṭisaṃyutto <hi rend="bold">vihiṃsāpaṭisaṃyutto</hi>ti evaṃ saddattho veditabbo. Appiye amanāpe saṅkhāre ārabbha byāpādavitakkappavatti aṭṭhānāghātavasena dīpetabbā. Byāpādavitakkassa avadhiṃ dassetuṃ <hi rend="bold">‘‘yāva vināsanā’’</hi>ti vuttaṃ. <hi rend="bold">Vināsanaṃ</hi> pana pāṇātipāto evāti. ‘‘Saṅkhāro’’ hi dukkhāpetabbo nāma natthī’’ti kasmā vuttaṃ, nanu ye ‘‘dukkhāpetabbā’’ti icchitā sattasaññitā, tepi atthato saṅkhārā evāti? Saccametaṃ, ye pana indriyabaddhā saviññāṇakatāya dukkhaṃ paṭisaṃvedenti, tasmā te vihiṃsāvitakkassa visayā icchitā sattasaññitā. Ye pana na dukkhaṃ paṭisaṃvedenti <pb ed="M" n="3.0186" /> vuttalakkhaṇāyogato, te sandhāya ‘‘vihiṃsāvitakko saṅkhāresu nuppajjatī’’ti vuttaṃ. Yattha pana uppajjati, yathā ca uppajjati, taṃ dassetuṃ <hi rend="bold">‘‘ime sattā’’</hi>tiādi vuttaṃ.</p>

<p rend="bodytext"><hi rend="bold">Nekkhammaṃ</hi> vuccati lobhato nikkhantattā alobho, nīvaraṇehi nikkhantattāpi paṭhamajjhānaṃ, sabbākusalehi nikkhantattā sabbo kusalo dhammo, sabbasaṅkhatehi pana <pb ed="P" n="3.0241" /> nikkhantattā, nibbānaṃ. Upanissayato, sampayogato, ārammaṇakaraṇato ca nekkhammena paṭisaṃyuttoti <hi rend="bold">nekkhammapaṭisaṃyutto. Nekkhammavitakko</hi> sammāsaṅkappo. Idāni taṃ bhūmivibhāgena dassetuṃ <hi rend="bold">‘‘so’’</hi>tiādi vuttaṃ. <hi rend="bold">Asubhapubbabhāge</hi>ti asubhajjhānassa pubbabhāge. Asubhaggahaṇañcettha kāmavitakkassa ujuvipaccanīkadassanatthaṃ kataṃ. Kāmavitakkapaṭipakkho hi nekkhammavitakkoti. Evañca katvā uparivitakkadvayassa bhūmiṃ dassentena sapubbabhāgāni mettākaruṇājhānādīni uddhaṭāni. <hi rend="bold">Asubhajjhāne</hi>ti asubhārammaṇe paṭhamajjhāne. Avayave hi samudāyavohāraṃ katvā niddisati yathā ‘‘rukkhe sākhā’’ti. <hi rend="bold">Jhānaṃ pādakaṃ katvā</hi>ti nidassanamattaṃ. Taṃ jhānaṃ sammasitvā uppannamaggaphalakālepi hi so lokuttaroti. Byāpādassa paṭipakkho, kiñcipi na byāpādeti etenāti vā <hi rend="bold">abyāpādo,</hi> mettā, tāya paṭisaṃyutto <hi rend="bold">abyāpādapaṭisaṃyutto. Mettājhāne</hi>ti mettābhāvanāvasena adhigate paṭhamajjhāne. <hi rend="bold">Karuṇājhāne</hi>ti etthāpi eseva nayo. Vihiṃsāya paṭipakkho, na vihiṃsanti vā etāya satteti <hi rend="bold">avihiṃsā,</hi> karuṇā.</p>

<p rend="bodytext">Nanu <pb ed="V" n="3.0167" /> ca alobhādosānaṃ aññamaññāvirahato tesaṃ vasena uppajjanakānaṃ imesaṃ nekkhammavitakkādīnaṃ aññamaññaṃ asaṅkaraṇato vavatthānaṃ na hotīti? Noti dassetuṃ <hi rend="bold">‘‘yadā’’</hi>tiādi āraddhaṃ. <hi rend="bold">Alobho sīsaṃ hotī</hi>ti alobho padhāno hoti. Niyamitapariṇatasamudācārādivasena yadā alobhappadhāno nekkhammagaruko cittuppādo hoti, tadā laddhāvasaro nekkhammavitakko patiṭṭhahati. Taṃsampayuttassa pana adosalakkhaṇassa abyāpādassa vasena yo tasseva abyāpādavitakkabhāvo sambhaveyya, sati ca abyāpādavitakkabhāve kassacipi aviheṭhanajātikatāya avihiṃsāvitakkabhāvo <pb ed="P" n="3.0242" /> ca sambhaveyya, te <hi rend="bold">itare dve. Tadanvayikā</hi>ti tasseva nekkhammavitakkassa anugāmino, sarūpato adissanato ‘‘tasmiṃ sati honti <pb ed="M" n="3.0187" />, asati na hontī’’ti tadanumānaneyyā bhavanti. Sesadvayepi iminā nayena attho veditabbo. <hi rend="bold">Vuttanayenevā</hi>ti ‘‘kāmapaṭisaṃyutto saṅkappo <hi rend="bold">kāmasaṅkappo’’</hi>tiādinā <hi rend="bold">vitakkattike</hi> vuttanayeneva (dī. ni. 3.288) <hi rend="bold">veditabbo</hi> atthato abhinnattā. Yadi evaṃ kasmā puna desanā katāti? Tathā desanāya bujjhanakānaṃ ajjhāsayavasena desanāmattamevetaṃ.</p>

<p rend="bodytext"><hi rend="bold">Kāmavitakkādīnaṃ viya uppajjanākāro veditabbo</hi> ‘‘tāsu dve sattesupi saṅkhāresupi uppajjantī’’tiādinā. Tattha kāraṇamāha <hi rend="bold">‘‘taṃsampayuttāyeva hi etā’’</hi>ti. <hi rend="bold">Tathevā</hi>ti yathā nekkhammavitakkādīnaṃ <hi rend="bold">‘‘asubhapubbabhāge kāmāvacaro hotī’’</hi>tiādinā kāmāvacarādibhāvo vutto, tatheva <hi rend="bold">tāsampi</hi> nekkhammasaññādīnampi <hi rend="bold">kāmāvacarādibhāvo veditabbo.</hi></p>

<p rend="bodytext"><hi rend="bold">Kāmapaṭisaṃyutto</hi>ti sampayogavasena kāmena paṭisaṃyutto. Takkanavasena <hi rend="bold">takko.</hi> Visesato takkanavasena <hi rend="bold">vitakko.</hi> Saṅkappanaparikappanavasena <hi rend="bold">saṅkappo.</hi> Aññesupi kāmapaṭisaṃyuttesu dhammesu vijjamānesu vitakke eva kāmopapado dhātu-saddo niruḷho veditabbo vitakkassa kāmasaṅkappappavattiyā sātisayattā. Esa nayo <hi rend="bold">byāpādadhātu</hi>ādīsu. <hi rend="bold">Sabbepi akusalā dhammā kāmadhātū</hi> hīnajjhāsayehi kāmitabbadhātubhāvato kilesakāmassa ārammaṇasabhāvattāti attho. <hi rend="bold">Viheṭhetī</hi>ti vibādhati. <hi rend="bold">Tatthā</hi>ti tasmiṃ yathāvutte kāmadhātuttike. Sabbākusalasaṅgāhikāya kāmadhātuyā itarā <hi rend="bold">dve</hi> saṅgahetvā kathanaṃ <hi rend="bold">sabbasaṅgāhikā kathā.</hi> Tisso dhātuyo aññamaññaṃ asaṅkarato kathā <hi rend="bold">asambhinnā. Itarā dve gahitāva hontī</hi>ti itarā dve dhātuyo gahitā eva honti sabbepi akusalā <pb ed="P" n="3.0243" /> dhammā kāmadhātū’’ti vuttattā sāmaññajotanāya savisayassa atibyāpanena. <hi rend="bold">Tato</hi>ti itaradhātudvayasaṅgāhikāya kāmadhātuyā. <hi rend="bold">Nīharitvā</hi>ti niddhāretvā. <hi rend="bold">Dassetī</hi>ti evaṃ bhagavā dassetīti vattuṃ vaṭṭati. <hi rend="bold">Byāpādadhātuṃ…pe… kathesi.</hi> Kasmā? Pageva <pb ed="V" n="3.0168" /> apavādā abhinivisanti, tato paraṃ ussaggo pavattati, ṭhapetvā vā apavādavisayaṃ taṃ pariharantova ussaggo pavattatīti, ñāyo hesa loke niruḷhoti.</p>

<p rend="bodytext"><hi rend="bold">Dve</hi><pb ed="M" n="3.0188" /><hi rend="bold">kathā</hi>ti ‘‘sabbasaṅgāhikā, asambhinnā cā’’ti (dī. ni. aṭṭha. 3.305) anantarattike vuttā dve kathā. Tattha <hi rend="bold">vuttanayena</hi> ānetvā kathanavasena <hi rend="bold">veditabbā.</hi> Tasmā tattha vuttaattho idhāpi āharitvā veditabbo ‘‘nekkhammadhātuyā gahitāya itarā dve gahitāva hontī’’tiādinā.</p>

<p rend="bodytext"><hi rend="bold">Suññataṭṭhenā</hi>ti attasuññatāya. Kāmabhavo kāmo uttarapadalopena suññataṭṭhena dhātu cāti <hi rend="bold">kāmadhātu. Brahmaloka</hi>nti paṭhamajjhānabhūmisaññitaṃ brahmalokaṃ. <hi rend="bold">Dhātuyā āgataṭṭhānamhī</hi>ti ‘‘kāmadhātu rūpadhātū’’tiādinā dhātuggahaṇe kate. <hi rend="bold">Bhavena paricchinditabbā</hi>ti ‘‘kāmabhavo rūpabhavo’’tiādinā bhavavasena tadattho paricchinditabbo, na yāya kāyaci dhātuyā vasena. Yadaggena ca dhātuyā āgataṭṭhāne bhavena paricchedo kātabbo, tadaggena bhavassa āgataṭṭhāne dhātuyā paricchedo kātabbo bhavavasena dhātuyā paricchijjanato. Nirujjhati kilesavaṭṭametthāti <hi rend="bold">nirodho,</hi> sā eva suññataṭṭhena <hi rend="bold">dhātū</hi>ti <hi rend="bold">nirodhadhātu,</hi> nibbānaṃ. Niruddhe ca kilesavaṭṭe kammavipākavaṭṭā niruddhā eva honti.</p>

<p rend="bodytext">Hīnadhātuttiko <hi rend="bold">abhidhamme</hi> (dha. sa. tikamātikā 14) hīnattikena paricchinditabboti vuttaṃ <hi rend="bold">‘‘hīnā dhātūti dvādasa akusalacittuppādā’’</hi>ti. Te hi lāmakaṭṭhena <hi rend="bold">hīnadhātu.</hi> Hīnapaṇītānaṃ majjhe bhavāti <hi rend="bold">majjhimadhātu,</hi> avasesā tebhūmakadhammā. Uttamaṭṭhena atappakaṭṭhena <pb ed="P" n="3.0244" /> ca <hi rend="bold">paṇītadhātu,</hi> navalokuttaradhammā.</p>

<p rend="bodytext">Pañcakāmaguṇā visayabhūtā etassa santīti <hi rend="bold">pañcakāmaguṇiko,</hi> kāmarāgo. <hi rend="bold">Rūpārūpabhavesū</hi>ti rūpārūpūpapattibhavesu yathādhigatesu. Anadhigatesu pana so patthanā nāma na hotīti <hi rend="bold">bhavavasena patthanā</hi>ti imināva gahito. <hi rend="bold">Jhānanikantī</hi>ti rūpārūpajjhānesu nikanti. <hi rend="bold">Bhavavasena patthanā</hi>ti bhavesu patthanāti. Evaṃ catūhipi padehi yathākkamaṃ mahaggatūpapattibhavavisayā, mahaggatakammabhavavisayā, bhavadiṭṭhisahagatā, bhavapatthanābhūtā ca taṇhā <hi rend="bold">‘‘bhavataṇhā’’</hi>ti vuttā. Vibhavadiṭṭhi <hi rend="bold">vibhavo</hi> uttarapadalopena, vibhavasahagatā taṇhā <hi rend="bold">vibhavataṇhā. </hi> Rūpādipañcavatthu kāmavisayā balavarāgabhūtā taṇhā <hi rend="bold">kāmataṇhā</hi>ti paṭhamanayo, ‘‘sabbepi <pb ed="M" n="3.0189" /> tebhūmakadhammā <pb ed="V" n="3.0169" /> kāmanīyaṭṭhena kāmā’’ti (mahāni. 1) vacanato te ārabbha pavattā diṭṭhivippayuttā sabbāpi taṇhā <hi rend="bold">kāmataṇhā</hi>ti dutiyanayoti ayametesaṃ viseso.</p>

<p rend="bodytext"><hi rend="bold">Abhidhamme panā</hi>ti <hi rend="bold">pana</hi>-saddo visesatthajotano, tena pañcakāmaguṇikarāgato aññopi kāmāvacaradhammavisayo lobho <hi rend="bold">abhidhamme</hi> (vibha. 915) ‘‘kāmataṇhā’’ti āgatoti imaṃ visesaṃ joteti. Tikantarampi samānaṃ taṇhaṃyeva nissāya pavattitadesanānantaratāya taṃ ‘‘vāro’’ti vattabbataṃ arahatīti <hi rend="bold">‘‘iminā vārenā’’</hi>ti vuttaṃ. <hi rend="bold">Iminā vārenā</hi>ti iminā pariyāyenāti attho. <hi rend="bold">Rajanīyaṭṭhenā</hi>ti kāmanīyaṭṭhena. <hi rend="bold">Pariyādiyitvā</hi>ti pariggahetvā. <hi rend="bold">Tato</hi>ti kāmataṇhāya. <hi rend="bold">Nīharitvā</hi>ti niddhāretvā. <hi rend="bold">Itarā dve taṇhā</hi>ti rūpataṇhaṃ, arūpataṇhañca <hi rend="bold">dasseti.</hi> Etena ‘‘kāmataṇhā’’ti sādhāraṇavacanametaṃ sabbassapi lobhassa, tassa pana ‘‘rūpataṇhā <pb ed="P" n="3.0245" /> arūpataṇhā’’ti visesavacanaṃ yathā kāmaguṇikarāgo rūparāgo arūparāgoti dasseti. <hi rend="bold">Nirodhataṇhā</hi>ti bhavanirodhe bhavasamucchede taṇhā. Yasmā hi ucchedadiṭṭhi manussattabhāve, kāmāvacaradevattabhāve, rūpāvacaraarūpāvacarattabhāve ṭhitassa attano sammā samucchedo hotīti bhavanirodhaṃ ārabbha pavattati, tasmā taṃsahagatāpi taṇhā tameva ārabbha pavattatīti.</p>

<p rend="bodytext"><hi rend="bold">Vaṭṭasmi</hi>nti tividhepi vaṭṭe. Yathā te hi nissarituṃ appadānavasena kammavipākavaṭṭe taṃsamaṅgisattaṃ tesaṃ parāparuppattiyā paccayabhāvena <hi rend="bold">saṃyojenti,</hi> evaṃ kilesavaṭṭepīti. <hi rend="bold">Satī</hi>ti paramatthato vijjamāne. <hi rend="bold">Rūpādibhede</hi>ti rūpavedanādivibhāge. <hi rend="bold">Kāye</hi>ti khandhasamūhe. <hi rend="bold">Vijjamānā</hi>ti satī paramatthato upalabbhamānā. Diṭṭhiyā parikappito hi attādi paramatthato natthi, diṭṭhi pana ayaṃ atthevāti. <hi rend="bold">Vicinanto</hi>ti dhammasabhāvaṃ vīmaṃsanto. <hi rend="bold">Kicchatī</hi>ti kilamati. <hi rend="bold">Parāmasatī</hi>ti parato āmasati. ‘‘Sīlena suddhi, vatena suddhī’’ti gaṇhanto hi visuddhimaggaṃ atikkamitvā tassa parato āmasati nāma. <hi rend="bold">Vīsativatthukā diṭṭhī</hi>ti rūpādi-dhamme, paccekaṃ te vā nissitaṃ, tesaṃ vā nissayabhūtaṃ, sāmibhūtaṃ vā katvā parikappanavasena pavattiyā vīsativatthukā attadiṭṭhi vīsati. <hi rend="bold">Vimatī</hi>ti dhammesu <pb ed="M" n="3.0190" /> sammā, micchā vā mananābhāvato saṃsayitaṭṭhena amati, appaṭipajjananti attho. <hi rend="bold">Vipariyāsaggāho</hi>ti asuddhimagge ‘‘suddhimaggo’’ti viparītaggāho.</p>

<p rend="bodytext"><hi rend="bold">Cirapārivāsiyaṭṭhenā</hi>ti ciraparivutthatāya purāṇabhāvena. <hi rend="bold">Āsavanaṭṭhenā</hi>ti sandanaṭṭhena, pavattanaṭṭhenāti attho. <hi rend="bold">Savatī</hi>ti pavattati. Avadhiattho <hi rend="bold">ā</hi>-kāro, <hi rend="bold">avadhi</hi><pb ed="P" n="3.0246" /> ca mariyādābhividhibhedato duvidho. Tattha <hi rend="bold">mariyādo</hi> kiriyaṃ bahi katvā pavattati yathā ‘‘ā pāṭaliputtā <pb ed="V" n="3.0170" /> vuṭṭho devo’’ti. <hi rend="bold">Abhividhi</hi> kiriyaṃ byāpetvā pavattati yathā ‘‘ā bhavaggā bhagavato yaso pavatto’’ti. Abhividhiattho ayaṃ ā-kāro veditabbo.</p>

<p rend="bodytext"><hi rend="bold">Katthaci dve āsavā āgatā</hi>ti vinayapāḷiṃ (pārā. 39) sandhāyāha. Tattha hi ‘‘diṭṭhadhammikānaṃ āsavānaṃ saṃvarāya, samparāyikānaṃ āsavānaṃ paṭighātāyā’’ti (pārā. 39) dvidhā āsavā āgatāti. <hi rend="bold">Katthacī</hi>ti tikanipāte āsavasutte, (itivu. 56; saṃ. ni. 5.163) aññesu ca saḷāyatanasuttādīsu (saṃ. ni. 4.321). Saḷāyatanasuttesupi hi ‘‘tayome āvuso āsavā kāmāsavo bhavāsavo avijjāsavo’’ti tayo eva āgatāti. Nirayaṃ gamentīti <hi rend="bold">nirayagāminīyā.</hi> Yasmā idha sāsavaṃ kusalākusalaṃ kammaṃ āsavapariyāyena desitaṃ, tasmā pañcagatisaṃvattanīyabhāvena āsavā āgatā. <hi rend="bold">Imasmiṃ saṅgītisutte tayo</hi> āgatāti. Ettha yasmā aññesu ca ā bhavaggaṃ ā gotrabhuṃ pavattantesu mānādīsu vijjamānesu attattaniyādiggāhavasena, abhibyāpanamadakaraṇavasena āsavasadisatā ca etesaṃyeva, na aññesaṃ, tasmā etesveva āsava-saddo niruḷho daṭṭhabbo. Na cettha ‘‘diṭṭhāsavo nāgato’’ti cintetabbaṃ bhavataṇhāya, bhavadiṭṭhiyāpi bhavāsavaggahaṇeneva gahitattā. <hi rend="bold">Kāmāsavo nāma</hi> kāmanaṭṭhena, āsavanaṭṭhena ca. <hi rend="bold">Vuttāyeva atthato ninnānākaraṇato.</hi></p>

<p rend="bodytext">Kāme esati gavesati etāyāti <hi rend="bold">kāmesanā,</hi> kāmānaṃ abhipatthanāvasena, pariyeṭṭhivasena, paribhuñjanavasena vā pavattarāgo. <hi rend="bold">Bhavesanā</hi> pana bhavapatthanā, bhavābhiratibhavajjhosānavasena pavattarāgo <pb ed="P" n="3.0247" />. <hi rend="bold">Diṭṭhigatikasammatassā</hi>ti aññatitthiyehi parikappitassa, sambhāvitassa <pb ed="M" n="3.0191" /> ca. <hi rend="bold">Brahmacariyassā</hi>ti tapopakkamassa. <hi rend="bold">Tadekaṭṭha</hi>nti tāhi rāgadiṭṭhīhi sahajekaṭṭhaṃ. <hi rend="bold">Kamma</hi>nti akusalakammaṃ. Tampi hi kāmādike nibbattanādhiṭṭhānādivasena pavattaṃ ‘‘esatī’’ti vuccati. <hi rend="bold">Antaggāhikā diṭṭhī</hi>ti nidassanamattametaṃ. Yā kāci pana micchādiṭṭhi tapopakkamahetukā <hi rend="bold">brahmacariyesanā</hi> eva.</p>

<p rend="bodytext"><hi rend="bold">Ākārasaṇṭhāna</hi>nti visiṭṭhākārāvaṭṭhānaṃ <hi rend="bold">kathaṃvidha</hi>nti hi kena pakārena saṇṭhitaṃ, samavaṭṭhitanti attho. Saddatthato pana vidahanaṃ visiṭṭhākārena avaṭṭhānaṃ <hi rend="bold">vidhā,</hi> vidhīyati visadisākārena ṭhapīyatīti <hi rend="bold">vidhā,</hi> koṭṭhāso. Vidahanato hīnādivasena vividhenākārena dahanato upadhāraṇato <hi rend="bold">vidhā,</hi> mānova. <hi rend="bold">Seyyasadisahīnānaṃ vasenā</hi>ti seyyasadisahīnabhāvānaṃ yāthāvā’ yāthāvabhūtānaṃ vasena. <hi rend="bold">Tayo mānā vuttā</hi> seyyasseva uppajjanakā. Esa nayo sadisahīnesupi. Tenāha <hi rend="bold">‘‘ayañhi māno’’</hi>tiādi. Idāni yathāuddiṭṭhe navavidhepi māne vatthuvibhāgena <pb ed="V" n="3.0171" /> dassetuṃ <hi rend="bold">‘‘tatthā’’</hi>tiādi vuttaṃ. <hi rend="bold">Rājūnañceva pabbajitānañca uppajjati</hi> kasmā? Te visesato attānaṃ seyyato dahantīti. Idāni tamatthaṃ vitthārato dassento <hi rend="bold">‘‘rājā hī’’</hi>tiādimāha. <hi rend="bold">Ko mayā sadiso atthī</hi>ti <hi rend="bold">ko</hi>-saddo paṭikkhepattho, añño sadiso natthīti adhippāyo. <hi rend="bold">Etesaṃyevā</hi>ti rājūnaṃ, pabbajitānañca. <hi rend="bold">Uppajjati</hi> seṭṭhavatthukattā tassa. ‘‘Hīnohamasmī’’ti mānepi eseva nayo.</p>

<p rend="bodytext"><hi rend="bold">‘‘Ko mayā sadiso añño rājapuriso atthī’’ti vā ‘‘mayhaṃ aññehi saddhiṃ kiṃ nānākaraṇa’’nti vā ‘‘amacco ti nāmāmeva…pe… nāmāha’’nti vā</hi>ti sadisassa seyyamānādīnaṃ tiṇṇaṃ pavattiākāradassanaṃ.</p>

<p rend="bodytext"><hi rend="bold">Dāsādīna</hi>nti <hi rend="bold">ādi</hi>-saddena bhatika kammakarādīnaṃ parādhīnavuttikānaṃ gahaṇaṃ <pb ed="P" n="3.0248" />. <hi rend="bold">Ādi</hi>-saddena vā gahite eva ‘‘pukkusacaṇḍālādayopī’’ti sayameva dasseti. Nanu ca māno nāmāyaṃ saṃpaggaharaso, so kathaṃ omāne sambhavatīti? Sopi avakaraṇamukhena vidhānavatthunā paggaṇhanavaseneva pavattatīti nāyaṃ virodho. Tenevāha ‘‘kiṃ dāso nāma ahanti ete māne karotī’’ti. Tathā hissa yāthāvamānatā vuttā.</p>

<p rend="bodytext">Yāthāvamānā <pb ed="M" n="3.0192" /> bhavanikanti viya, attadiṭṭhi viya ca na mahāsāvajjā, tasmā te na apāyagamanīyā. Yathābhūtavatthukatāya hi te yāthāvamānā. <hi rend="bold">‘‘Arahattamaggavajjhā’’</hi>ti ca tassa anavasesappahāyitāya vuttaṃ. Dutiyatatiyamaggehi ca te yathākkamaṃ pahīyanti, ye oḷārikatarā, oḷārikatamā ca. Māno hi ‘‘ahaṃ asmī’’ti pavattiyā uparimaggesu sammādiṭṭhiyā ujuvipaccanīko hutvā pahīyati. <hi rend="bold">Ayāthāvamānā nāma</hi> ayathābhūtavatthukatāya, teneva te mahāsāvajjabhāvena <hi rend="bold">paṭhamamaggavajjhā</hi> vuttā.</p>

<p rend="bodytext">Atati satataṃ gacchati pavattatīti <hi rend="bold">addhā,</hi> kāloti āha <hi rend="bold">‘‘tayo addhāti tayo kālā’’</hi>ti. <hi rend="bold">Suttantapariyāyenā</hi>ti bhaddekarattasuttādīsu (ma. ni. 3.283) āgatanayena. Tattha hi ‘‘yo cāvuso mano, ye ca dhammā, ubhayametaṃ paccuppannaṃ, tasmiṃ ce paccuppanne chandarāgapaṭibaddhaṃ hoti viññāṇaṃ, chandarāgapaṭibaddhattā viññāṇassa tadabhinandati, tadabhinandanto paccuppannesu dhammesu saṃhīratī’’ti (ma. ni. 3.284) addhāpaccuppannaṃ sandhāya evaṃ vuttaṃ. Tenāha <hi rend="bold">‘‘paṭisandhito pubbe’’</hi>tiādi. <hi rend="bold">Tadantara</hi>nti tesaṃ cutipaṭisandhīnaṃ vemajjhaṃ <hi rend="bold">paccuppanno addhā,</hi> yo pubbantāparantānaṃ vemajjhatāya ‘‘pubbantāparante kaṅkhati, (dha. sa. 1123) pubbantāparante <pb ed="V" n="3.0172" /> aññāṇa’’nti (dha. sa. 1067, 1106, 1128) evamādīsu <pb ed="P" n="3.0249" /> ‘‘pubbantāparanto’’ti ca vuccati. Bhaṅgo dhammo atītaṃsena saṅgahitoti āha <hi rend="bold">‘‘bhaṅgato uddhaṃ atīto addhā nāmā’’</hi>ti. Tathā anuppanno dhammo anāgataṃsena saṅgahitoti āha <hi rend="bold">‘‘uppādato pubbe anāgato addhā nāmā’’</hi>ti. <hi rend="bold">Khaṇattaye</hi>ti uppādo, ṭhiti, bhaṅgoti tīsu khaṇesu. Yadā hi dhammo hetupaccayassa samavāye uppajjati, yadā ca veti, iti dvīsupi khaṇesu ṭhitikkhaṇe viya paccuppannoti. Dhammānañhi pākabhāvūpādhikaṃ pattabbaṃ <hi rend="bold">udayo,</hi> viddhaṃsabhāvūpādhikaṃ <hi rend="bold">vayo,</hi> tadubhayavemajjhaṃ <hi rend="bold">ṭhiti.</hi> Yadi evaṃ addhā nāmāyaṃ dhammo eva āpannoti? Na dhammo, dhammassa pana avatthābhedo, tañca upādāya loke kālasamaññāti dassetuṃ <hi rend="bold">‘‘atītādibhedo ca nāma aya’’</hi>ntiādi vuttaṃ. <hi rend="bold">Idhā</hi>ti imasmiṃ loke. <hi rend="bold">Teneva vohārenā</hi>ti taṃ taṃ avatthāvisesaṃ upādāya dhammo ‘‘atīto anāgato paccuppanno’’ti yena vohārena <pb ed="M" n="3.0193" /> voharīyati, dhammappavattimattatāya hi paramatthato avijjamānopi kālo tasseva dhammassa pavattiavatthāvisesaṃ upādāya teneva vohārena ‘‘atīto addhā’’tiādinā vutto.</p>

<p rend="bodytext"><hi rend="bold">Anta</hi>-saddo loke pariyosāne, koṭiyaṃ niruḷhoti tadatthaṃ dassento <hi rend="bold">‘‘antoyeva anto’’</hi>ti āha, koṭi antoti attho. <hi rend="bold">Parabhāgo</hi>ti pārimanto. Amati gacchati bhavappabandho niṭṭhānaṃ etthāti <hi rend="bold">anto,</hi> koṭi. Amanaṃ niṭṭhānagamananti <hi rend="bold">anto,</hi> osānaṃ. So pana ‘‘esevanto dukkhassā’’ti (ma. ni. 3.393; saṃ. ni. 2.51) vuttattā dukkhaṇṇavassa pārimantoti āha <hi rend="bold">‘‘parabhāgo’’</hi>ti. Ammati paribhuyyati hīḷīyatīti <hi rend="bold">anto,</hi> lāmako. Ammati bhāgaso ñāyatīti <hi rend="bold">anto,</hi> aṃsoti āha <hi rend="bold">‘‘koṭṭhāso anto’’</hi>ti. Santo <pb ed="P" n="3.0250" /> paramatthato vijjamāno kāyo dhammasamūhoti <hi rend="bold">sakkāyo,</hi> khandhā, te pana ariyasaccabhūtā idhādhippetāti vuttaṃ <hi rend="bold">‘‘pañcupādānakkhandhā’’</hi>ti. <hi rend="bold">Purimataṇhā</hi>ti yesaṃ nibbattikā, tannibbattito pageva siddhā taṇhā. <hi rend="bold">Appavattibhūta</hi>nti nappavattati tadubhayaṃ etthāti tesaṃ appavattiṭṭhānabhūtaṃ. Yadi ‘‘sakkāyo anto’’tiādinā aññamaññaṃ vibhattitāya dukkhasaccādayo gahitā, atha kasmā maggo na gahitoti āha <hi rend="bold">‘‘maggo panā’’</hi>tiādi. Tattha <hi rend="bold">upāyattā</hi>ti upāyabhāvato, sampāpakahetubhāvatoti attho.</p>

<p rend="bodytext">Yadi pana hetumantaggahaṇeneva hetu gahito hoti, nanu evaṃ sakkāyaggahaṇeneva tassa hetubhūto sakkāyasamudayo gahito hotīti? Tassa gahaṇe saṅkhataduko viya, sappaccayaduko viya ca dukovāyaṃ āpajjati, na tiko. Yathā pana sakkāyaṃ gahetvā sakkāyasamudayopi gahito, evaṃ sakkāyanirodhaṃ gahetvā sakkāyanirodhupāyo gayheyya, evaṃ sati catukko ayaṃ āpajjeyya, <pb ed="V" n="3.0173" /> na tiko, tasmā hetumantaggahaṇena hetuggahaṇaṃ na cintetabbaṃ. Ayaṃ panettha adhippāyo yutto siyā – idha sakkāyasakkāyasamudayā anādikālikā, asati maggabhāvanāyaṃ paccayānuparamena apariyantā ca, nibbānaṃ pana appaccayattā attano niccatāya eva sabbadābhāvīti anādikāliko, apariyanto ca. Iti imāni tīṇi saccāni mahāthero imāya sabhāgatāya ‘‘tayo antā’’ti tikaṃ katvā dasseti <pb ed="M" n="3.0194" />. Ariyamaggo pana kadāci karahaci labbhamāno na tathāti tassa ativiya dullabhapātubhāvataṃ dīpetuṃ tikato bahikatoti ayamettha attanomati.</p>

<p rend="bodytext"><hi rend="bold">Dukkhatā</hi>ti dukkhabhāvo, dukkhaṃyeva vā yathā devo eva devatā. Dukkha-saddo cāyaṃ adukkhasabhāvesupi <pb ed="P" n="3.0251" /> sukhupekkhāsu kañci aniṭṭhatāvisesaṃ upādāya pavattatīti tato nivattento sabhāvadukkhavācinā ekena dukkha-saddena visesetvā <hi rend="bold">‘‘dukkhadukkhatā’’</hi>ti āha. Bhavati hi ekantato taṃsabhāvepi atthe aññassa dhammassa yena kenaci sadisatālesena byabhicārāsaṅkāti visesitabbatā yathā ‘‘rūparūpaṃ tilatela’’nti (vibha. aṭṭha. pakiṇṇakathā) ca. <hi rend="bold">Saṅkhārabhāvenā</hi>ti saṅkhatabhāvena. Paccayehi saṅkharīyantīti <hi rend="bold">saṅkhārā,</hi> adukkhamasukhavedanā. Saṅkhariyamānattā eva hi asārakatāya paridubbalabhāvena bhaṅgabhaṅgābhimukhakkhaṇesu viya attalābhakkhaṇepi vibādhappattā eva hutvā saṅkhārā pavattantīti āha <hi rend="bold">‘‘saṅkhatattā uppādajarābhaṅgapīḷitā’’</hi>ti. <hi rend="bold">Tasmā</hi>ti yathāvuttakāraṇato. <hi rend="bold">Aññadukkhasabhāvavirahato</hi>ti dukkhadukkhatāvipariṇāmadukkhatāsaṅkhātassa aññassa dukkhasabhāvassa abhāvato. <hi rend="bold">Vipariṇāme</hi>ti pariṇāme, vigameti attho. Tenāha <hi rend="bold">papañcasūdaniyaṃ</hi> ‘‘vipariṇāmadukkhāti natthibhāvo dukkha’’nti. Apariññātavatthukānañhi sukhavedanuparamo dukkhato upaṭṭhāti, svāyamattho piyavippayogena dīpetabbo. Tenāha <hi rend="bold">‘‘sukhassa hī’’</hi>tiādi. Pubbe vuttanayo padesanissito vedanāvisesamattavisayattāti anavasesato saṅkhāradukkhataṃ dassetuṃ <hi rend="bold">‘‘apicā’’</hi>ti dutiyanayo vutto. Nanu ca ‘‘sabbe saṅkhārā dukkhā’’ti (dha. pa. 278) vacanato sukhadukkhavedanānampi saṅkhāradukkhatā āpannāti <pb ed="P" n="3.0252" />? Saccametaṃ, sā pana sāmaññajotanāapavādabhūtena itaradukkhatāvacanena nivattīyatīti nāyaṃ virodho. Tenevāha <hi rend="bold">‘‘ṭhapetvā dukkhavedanaṃ sukhavedanañcā’’</hi>ti.</p>

<p rend="bodytext"><hi rend="bold">Micchāsabhāvo</hi>ti ‘‘hitasukhāvaho me bhavissatī’’ti evaṃ āsīsitopi tathā abhāvato, asubhādīsuyeva ‘‘subha’’ntiādiviparītappavattito ca micchāsabhāvo, musāsabhāvoti attho. Mātughātakādīsu pavattamānāpi hi hitasukhaṃ icchantāva pavattantīti te <pb ed="M" n="3.0195" /> dhammā ‘‘hitasukhāvahā me <pb ed="V" n="3.0174" /> bhavissantī’’ti āsīsitā honti. Tathā asubhāsukhāniccānattesu subhādivipariyāsadaḷhatāya ānantariyakammaniyatamicchādiṭṭhīsu pavatti hotīti te dhammā asubhādīsu subhādiviparītappavattikā honti. Vipākadāne sati khandhabhedānantarameva vipākadānato <hi rend="bold">niyato,</hi> micchatto ca so niyato cāti <hi rend="bold">micchattaniyato.</hi> Anekesu ānantariyesu katesu yaṃ tattha balavaṃ, taṃ vipaccati, na itarānīti ekantavipākajanakatāya niyatatā na sakkā vattunti <hi rend="bold">‘‘vipākadāne satī’’</hi>ti vuttaṃ. <hi rend="bold">Khandhabhedānantara</hi>nti cutianantaranti attho. Cuti hi maraṇaniddese ‘‘khandhānaṃ bhedo’’ti (dī. ni. 2.390; ma. ni. 1.123; 3.373; vibha. 193) vuttā, etena vacanena sati phaladāne cutianantaro eva etesaṃ phalakālo, na aññoti phalakālaniyamena niyatatā vuttā hoti, na phaladānaniyamenāti niyataphalakālānaṃ aññesampi upapajjavedanīyānaṃ, diṭṭhadhammavedanīyānampi niyatatā āpajjati, tasmā vipākadhammadhammānaṃ paccayantaravikalatādīhi avipaccamānānampi attano sabhāvena vipākadhammatā viya balavatā ānantariyena vipāke dinne avipaccamānānampi ānantariyānaṃ phaladāne niyatasabhāvā, ānantariyasabhāvā ca pavattīti attano sabhāvena <pb ed="P" n="3.0253" /> phaladānaniyameneva niyatatā, ānantariyatā ca veditabbā. Avassañca niyatasabhāvā, ānantariyasabhāvā ca tesaṃ pavattīti sampaṭicchitabbametaṃ aññassa balavato ānantariyassa abhāve cutianantaraṃ ekantena phaladānato.</p>

<p rend="bodytext">Nanu evaṃ aññesampi upapajjavedanīyānaṃ aññasmiṃ vipākadāyake asati cutianantarameva ekantena phaladānato ānantariyasabhāvā, niyatasabhāvā ca pavatti āpajjatīti? Nāpajjati asamānajātikena cetopaṇidhivasena, upaghātakena ca nivattetabbavipākattā anantarekantaphaladāyakattābhāvā, na pana ānantariyānaṃ paṭhamajjhānādīnaṃ dutiyajjhānādīni viya asamānajātikaṃ phalanivattakaṃ atthi sabbānantariyānaṃ avīciphalattā, na ca heṭṭhūpapattiṃ icchato sīlavato cetopaṇidhi viya uparūpapattijanakakammabalaṃ ānantariyabalaṃ nivattetuṃ samattho cetopaṇidhi atthi anicchantasseva avīcipātanato, na ca ānantariyupaghātakaṃ kiñci kammaṃ atthi. Tasmā tesaṃyeva anantarekantavipākajanakasabhāvā pavattīti. Anekāni <pb ed="M" n="3.0196" /> ca ānantariyāni katāni ekante vipāke niyatattā uparatāvipaccanasabhāvāsaṅkattā nicchitāni sabhāvato niyatāneva. Cutianantaraṃ pana phalaṃ <hi rend="bold">anantaraṃ</hi> nāma, tasmiṃ anantare niyuttāni, tannibbattanena anantarakaraṇasīlāni anantarapayojanāni cāti sabhāvato <hi rend="bold">ānantariyāneva</hi> ca honti. Tesu pana samānasabhāvesu ekena vipāke dinne itarāni attanā kātabbakiccassa teneva katattā na dutiyaṃ tatiyañca paṭisandhiṃ <pb ed="V" n="3.0175" /> karonti, na samatthatāvighātattāti natthi tesaṃ niyatānantariyatānivattīti. Na hi samānasabhāvaṃ samānasabhāvassa <pb ed="P" n="3.0254" /> samatthataṃ vihanatīti. Ekassa pana aññānipi upatthambhakāni hontīti daṭṭhabbānīti. <hi rend="bold">Sammāsabhāve</hi>ti saccasabhāve. Niyato ekantiko anantarameva phaladānenāti <hi rend="bold">sammattaniyamato.</hi><hi rend="bold">Na niyato</hi>ti ubhayathāpi na niyato. <hi rend="bold">Avasesānaṃ dhammāna</hi>nti kilesānantariyakammaniyyānikadhammehi aññesaṃ dhammānaṃ.</p>

<p rend="bodytext"><hi rend="bold">Tamandhakāro</hi>ti tamo andhakāroti padavibhāgo. <hi rend="bold">Avijjā tamo nāma</hi> ārammaṇassa chādanaṭṭhena. Tenevāha ‘‘tamo vihato, āloko uppanno (ma. ni. 1.385; pārā. 12), tamokkhandho padālito’’ti (saṃ. ni. 1.164) ca ādi. <hi rend="bold">Avijjāsīsena vicikicchā vuttā</hi> mahatā sammohena sabbakālaṃ aviyujjanato. <hi rend="bold">Āgammā</hi>ti patvā. <hi rend="bold">Kaṅkhatī</hi>ti ‘‘ahosiṃ nu kho ahaṃ atītamaddhāna’’ntiādinā (ma. ni. 1.18; saṃ. ni. 2.20) kaṅkhaṃ uppādeti saṃsayaṃ āpajjati. <hi rend="bold">Adhimuccituṃ na sakkotī</hi>ti pasādādhimokkhavasena adhimuccituṃ na sakkoti. Tenāha <hi rend="bold">‘‘na sampasīdatī’’</hi>ti. Yāvattakañhi yasmiṃ vatthusmiṃ vicikicchā na vigacchati, tāva tattha saddhādhimokkho anavasarova. Na kevalaṃ saddhādhimokkho, nicchayādhimokkhopi tattha na patiṭṭhahati eva.</p>

<p rend="bodytext"><hi rend="bold">Na rakkhitabbānī</hi>ti ‘‘imāni mayā rakkhitabbānī’’ti evaṃ katthaci rakkhākiccaṃ natthi parato rakkhitabbasseva abhāvato. <hi rend="bold">Satiyā eva rakkhitānīti</hi> muṭṭhassaccassa bodhimūle <pb ed="P" n="3.0255" /> eva savāsanaṃ samucchinnattā satiyā rakkhitabbāni nāma sabbadāpi rakkhitāni eva. <hi rend="bold">Natthi tathāgatassa kāyaduccarita</hi>nti tathāgatassa kāyaduccaritaṃ nāma nattheva, yato suparisuddho kāyasamācāro bhagavato. <hi rend="bold">No aparisuddhā,</hi> parisuddhā eva aparisuddhihetūnaṃ kilesānaṃ pahīnattā. Tathāpi vinaye apakataññutāvasena siyā <pb ed="M" n="3.0197" /> tesaṃ apārisuddhileso, na bhagavatoti dassetuṃ <hi rend="bold">‘‘na panā’’</hi>tiādi vuttaṃ. Tattha <hi rend="bold">vihārakāraṃ</hi> āpattinti ekavacanavasena ‘‘āpattiyo’’ti ettha āpatti-saddaṃ ānetvā yojetabbaṃ. Abhidheyyānurūpañhi liṅgavacanāni honti. Esa nayo sesesupi. <hi rend="bold">‘‘Manodvāre’’</hi>ti idaṃ tassā āpattiyā akiriyasamuṭṭhānatāya vuttaṃ. Na hi manodvāre paññattā āpatti atthīti. <hi rend="bold">Saupārambhavasenā</hi>ti savattabbatāvasena, na pana duccaritalakkhaṇāpattivasena, yato naṃ bhagavā paṭikkhipati. Yathā āyasmato mahākappinassāpi ‘‘gaccheyyaṃ vāhaṃ uposathaṃ, na vā gaccheyyaṃ. Gaccheyyaṃ vāhaṃ saṅghakammaṃ, na vā gaccheyya’’nti (mahāva. 137) parivitakkitaṃ. <hi rend="bold">Manoduccarita</hi>nti manodvārikaṃ appasatthaṃ caritaṃ. Satthārā appasatthatāya hi taṃ duccaritaṃ nāma jātaṃ, na sabhāvato.</p>

<p rend="bodytext">Yasmā <pb ed="V" n="3.0176" /> mahākāruṇiko bhagavā sadevakassa lokassa hitasukhāya eva paṭipajjamāno accantavivekajjhāsayatāya tabbidhuraṃ dhammasenāpatino cittuppādaṃ paṭikkhipanto <pb ed="P" n="3.0256" /> ‘‘na kho te…pe… uppādetabba’’nti avoca, tasmā so therassa cittuppādo bhagavato na pāsaṃsoti katvā <hi rend="bold">manoduccaritaṃ</hi> nāma jāto, tassa ca paṭikkhepo upārambhoti āha <hi rend="bold">‘‘tasmiṃ manoduccarite upārambhaṃ āropento’’</hi>ti. <hi rend="bold">Bhagavato pana ettakampi natthi,</hi> yato pavāraṇāsutte ‘‘handa dāni, bhikkhave, pavāremi vo, na ca me kiñci garahatha kāyikaṃ vā vācasikaṃ vā’’ti (saṃ. ni. 1.215) vutto bhikkhusaṅgho ‘‘na kho mayaṃ bhante bhagavato kiñci garahāma kāyikaṃ vā vācasikaṃ vā’’ti satthu parisuddhakāyasamācārādikaṃ sirasā sampaṭicchi. Ayañhi lokanāthassa duccaritābhāvo bodhisattabhūmiyampi cariyācirānugato ahosi, pageva buddhabhūmiyanti dassento <hi rend="bold">‘‘anacchariyañceta’’</hi>ntiādimāha.</p>

<p rend="bodytext">Buddhānaṃyeva dhammā guṇā, na aññesanti <hi rend="bold">buddhadhammā.</hi> Tathā hi te buddhānaṃ āveṇikadhammāti vuccanti. Tattha <hi rend="bold">‘‘natthi tathāgatassa kāyaduccarita’’</hi>ntiādinā kāyavacīmanoduccaritābhāvavacanaṃ yathādhikāraṃ kāyakammādīnaṃ ñāṇānuparivattitāya laddhaguṇakittanaṃ, na āveṇikadhammantaradassanaṃ. Sabbasmiñhi kāyakammādike ñāṇānuparivattini kuto kāyaduccaritādīnaṃ sambhavo. <hi rend="bold">‘‘Buddhassa appaṭihatañāṇa’’</hi>ntiādinā vuttāni sabbaññutaññāṇato visuṃyeva <pb ed="M" n="3.0198" /> tīṇi ñāṇāni catuyonipañcagatiparicchedakañāṇāni viyā’’ti vadanti. Ekaṃyeva hutvā tīsu kālesu appaṭihatañāṇaṃ nāma sabbaññutaññāṇameva. <hi rend="bold">Natthi chandassa hānī</hi>ti sattesu hitachandassa hāni natthi. <hi rend="bold">Natthi vīriyassa</hi><pb ed="P" n="3.0257" /><hi rend="bold">hānī</hi>ti khemapavivekavitakkānugatassa vīriyassa hāni natthi. <hi rend="bold">‘‘Natthi davā</hi>ti khiḍḍādhippāyena kiriyā natthi. <hi rend="bold">Natthi ravā</hi>ti sahasā kiriyā natthī’’ti vadanti, sahasā pana kiriyā <hi rend="bold">davā</hi> ‘‘aññaṃ karissāmī’’ti aññakaraṇaṃ <hi rend="bold">ravā. Khalita</hi>nti virajjhanaṃ ñāṇena apphuṭaṃ. <hi rend="bold">Sahasā</hi>ti vegāyitattaṃ turitakiriyā. <hi rend="bold">Abyāvaṭo mano</hi>ti niratthako cittasamudācāro. <hi rend="bold">Akusalacitta</hi>nti aññāṇupekkhamāha, ayañca dīghabhāṇakānaṃ pāṭho ākulo viya. Ayaṃ pana pāṭho anākulo –</p>

<p rend="indent">Atītaṃse buddhassa bhagavato appaṭihatañāṇaṃ, anāgataṃse, paccuppannaṃse. Imehi tīhi dhammehi samannāgatassa buddhassa bhagavato sabbaṃ kāyakammaṃ ñāṇapubbaṅgamaṃ ñāṇānuparivatti, sabbaṃ vacīkammaṃ, sabbaṃ manokammaṃ. Imehi chahi dhammehi samannāgatassa buddhassa bhagavato natthi chandassa hāni, natthi dhammadesanāya, natthi vīriyassa, natthi samādhissa <pb ed="V" n="3.0177" />, natthi paññāya, natthi vimuttiyā. Imehi dvādasahi dhammehi samannāgatassa buddhassa bhagavato natthi davā, natthi ravā, natthi apphuṭaṃ, natthi vegāyitattaṃ, natthi abyāvaṭamano, natthi appaṭisaṅkhānupekkhāti.</p>

<p rend="bodytext">Tattha <hi rend="bold">appaṭisaṅkhānupekkhā</hi>ti aññāṇupekkhā. Sesaṃ vuttanayameva. Ettha ca tathāgatassa ājīvapārisuddhiṃ kāyavacīmanosamācārapārisuddhiyāva saṅgahetvā samācārattayavasena mahātherena tiko desito.</p>

<p rend="bodytext"><hi rend="bold">Kiñcanā</hi>ti kiñcikkhā. Ime pana rāgādayo palibundhanaṭṭhena kiñcanā viyāti <hi rend="bold">kiñcanā.</hi> Tenāha <hi rend="bold">‘‘kiñcanāti palibodhā’’</hi>ti.</p>

<p rend="bodytext"><hi rend="bold">Anudahanaṭṭhenā</hi>ti anu anu dahanaṭṭhena. Rāgādayo arūpadhammā ittarakkhaṇā kathaṃ anudahantīti āsaṅkaṃ nivattetuṃ <hi rend="bold">‘‘tattha vatthūnī’’</hi>ti vuttaṃ, daṭṭhabbānīti vacanaseso. <hi rend="bold">Tatthā</hi>ti tasmiṃ rāgādīnaṃ anudahanaṭṭhe. <hi rend="bold">Vatthūnī</hi>ti sāsane, loke ca pākaṭattā paccakkhabhūtāni kāraṇāni. <hi rend="bold">Rāgo</hi><pb ed="M" n="3.0199" /><hi rend="bold">uppanno</hi> tikhiṇakaro hutvā. Tasmā <pb ed="P" n="3.0258" /> taṃsamuṭṭhānā tejodhātu ativiya tikhiṇabhāvena saddhiṃ attanā sahajātadhammehi hadayappadesaṃ jhāpesi yathā taṃ bāhirā tejodhātu sanissayaṃ. Tena sā bhikkhunī supato viya byādhi jhāyitvā matā. Tenāha <hi rend="bold">‘‘teneva jhāyitvā kālamakāsī’’</hi>ti. Dosassa nissayānaṃ dahanatā pākaṭā evāti itaraṃ dassetuṃ <hi rend="bold">‘‘mohavasena hī’’</hi>tiādi vuttaṃ. <hi rend="bold">Ativattitvā</hi>ti atikkamitvā.</p>

<p rend="bodytext">Kāmaṃ āhuneyyaggiādayo tayo aggī brāhmaṇehi icchitā santi, te pana tehi icchitamattā, na sattānaṃ tādisā atthasādhakā. Ye pana sattānaṃ atthasādhakā, te dassetuṃ <hi rend="bold">‘‘āhunaṃ vuccatī’’</hi>tiādi vuttaṃ. Tattha ādarena hunanaṃ pūjanaṃ <hi rend="bold">āhuna</hi>nti sakkāro ‘‘āhuna’’nti vuccati, taṃ <hi rend="bold">āhunaṃ arahanti.</hi> Tenāha bhagavā ‘‘āhuneyyāti bhikkhave mātāpitūnametaṃ adhivacana’’nti (itivu. 106). Yadaggena ca te puttānaṃ bahukāratāya āhuneyyāti tesu sammāpaṭipatti nesaṃ hitasukhāvahā, tadaggena tesu micchāpaṭipatti ahitadukkhāvahāti āha <hi rend="bold">‘‘tesu…pe… nibbattantī’’</hi>ti. <hi rend="bold">Svāyamattho</hi>ti yo mātāpitūnaṃ attano upari vippaṭipannānaṃ puttānaṃ anudahanassa paccayabhāvena anudahanaṭṭho, so ayamattho. <hi rend="bold">Mittavindakavatthunā</hi>ti mittavindakassa nāma mātari vippaṭipannassa purisassa tāya eva vippaṭipattiyā cirataraṃ kālaṃ āpāyikadukkhānubhavanadīpanena vatthunā veditabbo.</p>

<p rend="bodytext">Idāni <pb ed="V" n="3.0178" /> tamatthaṃ kassapassa bhagavato kāle pavattaṃ vibhāvetuṃ <hi rend="bold">‘‘mittavindako hī’’</hi>tiādi vuttaṃ. <hi rend="bold">Dhanalobhena,</hi> na <pb ed="P" n="3.0259" /> dhammacchandenāti adhippāyo. <hi rend="bold">Akutobhayaṃ</hi> kenaci anuṭṭhāpanīyatāya. <hi rend="bold">Nivāresi</hi> samuddapayātā nāma bahvantarāyāti adhippāyena. <hi rend="bold">Antaraṃ katvā</hi>ti atikkamanavasena dvinnaṃ pādānaṃ antare katvā.</p>

<p rend="bodytext"><hi rend="bold">Nāvā aṭṭhāsi</hi> tassa pāpakammabalena vātassa avāyanato. Ekadivasaṃ rakkhitauposathakammānubhāvena <hi rend="bold">sampattiṃ anubhavanto. </hi> Yathā purimāhi parato mā agamāsīti vutto, evaṃ aparāparāhipīti āha <hi rend="bold">‘‘tāhi ‘parato parato mā agamāsī’ti vuccamāno’’</hi>ti. <hi rend="bold">Khuracakkadhara</hi>nti khuradhārūpamacakkadharaṃ <hi rend="bold">ekaṃ</hi> purisaṃ. <hi rend="bold">Upaṭṭhāsi</hi> pāpakammassa balena.</p>

<p rend="bodytext"><hi rend="bold">Catubbhī</hi>ti <pb ed="M" n="3.0200" /> catūhi accharāsadisīhi vimānapetīhi, sampattiṃ anubhavitvāti vacanaseso. <hi rend="bold">Aṭṭhajjhagamā</hi>ti rūpādikāmaguṇehi tato visiṭṭhatarā aṭṭha vimānapetiyo adhigacchi. <hi rend="bold">Atriccha</hi>nti atricchāsaṅkhātena atilobhena samannāgatattā atra atra kāmaguṇe icchanto. <hi rend="bold">Cakka</hi>nti khuracakkaṃ. <hi rend="bold">Āsado</hi>ti anatthāvahabhāvena āsādeti.</p>

<p rend="bodytext"><hi rend="bold">So</hi>ti gehasāmiko bhattā. <hi rend="bold">Purimanayenevā</hi>ti anudahanassa paccayatāya.</p>

<p rend="bodytext"><hi rend="bold">Aticārinī</hi>ti sāmikaṃ atikkamitvā cārinī micchācārinī. <hi rend="bold">Rattiṃ dukkha</hi>nti attano pāpakammānubhāvasamupaṭṭhitena sunakhena khāditabbatādukkhaṃ. <hi rend="bold">Vañcetvā</hi>ti taṃ ajānāpetvāva kāraṇaṭṭhānagamanaṃ sandhāya vuttaṃ. <hi rend="bold">Paṭapaṭantī</hi>ti paṭapaṭā katvā. Anuravadassanañhetaṃ. Muṭṭhiyogo kirāyaṃ tassa sunakhantaradhānassa, yadidaṃ kheḷapiṇḍaṃ bhūmiyaṃ niṭṭhubhitvā pādena ghaṃsanaṃ. Tena vuttaṃ <hi rend="bold">‘‘so tathā akāsi.</hi><hi rend="bold">Sunakhā antaradhāyiṃsū’’</hi>ti.</p>

<p rend="bodytext"><hi rend="bold">Dakkhiṇāti</hi><pb ed="P" n="3.0260" /><hi rend="bold">cattāro paccayā</hi> diyyamānā dakkhanti etehi hitasukhānīti. Taṃ dakkhiṇaṃ arahatīti <hi rend="bold">dakkhiṇeyyo,</hi> bhikkhusaṅgho. <hi rend="bold">Revatīvatthu</hi> vimānavatthupetavatthūsu (vi. va. 861 ādayo) tesaṃ aṭṭhakathāyañca (vi. va. 977-980; pe. va. aṭṭha. 714-736) āgatanayena veditabbaṃ.</p>

<p rend="bodytext">‘‘Tividhena rūpasaṅgaho’’ti ettha nanu saṅgaho ekavidhova, so kasmā ‘‘catubbidho’’ti vuttoti? ‘‘Saṅgaho’’ti atthaṃ avatvā aniddhāritatthassa saddasseva vuttattā. ‘‘Tividhena rūpasaṅgaho’’tiādīsu (dha. sa. rūpakaṇḍa-tike) padesu saṅgaha-saddo tāva attano atthavasena catubbidhoti ayañhettha attho. Atthopi vā aniddhāritaviseso sāmaññena gahetabbataṃ patto ‘‘tividhena rūpasaṅgaho’’tiādīsu <pb ed="V" n="3.0179" /> (dha. sa. rūpakaṇḍa-tike) ‘‘saṅgaho’’ti vuttoti na koci doso. Niddhārite hi visese tassa ekavidhatā siyā, na tato pubbeti. <hi rend="bold">‘‘Jātisaṅgaho’’</hi>ti vuttepi jāti-saddassa sāpekkhasaddattā attano jātiyā saṅgahoti ayamattho viññāyateva sambandhārahassa aññassa avuttattā yathā ‘‘mātāpitu upaṭṭhāna’’nti <pb ed="M" n="3.0201" /> (khu. pā. 5.6; su. ni. 265). Aṭṭhakathāyaṃ pana yathādhippetamatthaṃ aparipuṇṇaṃ katvā dassetuṃ <hi rend="bold">‘‘jātisaṅgaho’’</hi> icceva vuttaṃ. Samānajātikānaṃ saṅgaho, samānajātiyā vā saṅgaho sajātisaṅgaho. Sañjāyati etthāti <hi rend="bold">sañjāti,</hi> sañjātiyā saṅgaho <hi rend="bold">sañjātisaṅgaho,</hi> sañjātidesena saṅgahoti attho. Kiriyāya evarūpāya saṅgaho <hi rend="bold">kiriyāsaṅgaho. Rūpakkhandhagaṇana</hi>nti ‘‘rūpakkhandho’’ti gaṇanaṃ saṅkhyaṃ <hi rend="bold">gacchati</hi> ruppanasabhāvattā. <hi rend="bold">Tīhi koṭṭhāsehi rūpagaṇanā</hi>ti vakkhamānehi tīhi bhāgehi rūpassa saṅgaho, gaṇetabbatāti attho.</p>

<p rend="bodytext">Rūpāyatanaṃ nipassati paccakkhato vijānātīti <hi rend="bold">nidassanaṃ</hi><pb ed="P" n="3.0261" />, cakkhuviññāṇaṃ, nidassatīti vā <hi rend="bold">nidassanaṃ,</hi> daṭṭhabbabhāvo, cakkhuviññāṇassa gocarabhāvo, tassa ca rūpāyatanato anaññattepi aññehi dhammehi rūpāyatanaṃ visesetuṃ aññaṃ viya katvā <hi rend="bold">‘‘saha nidassanenāti sanidassana’’</hi>nti evamettha attho veditabbo. Dhammasabhāvasāmaññena hi ekībhūtesu dhammesu yo nānattakaro sabhāvo, so añño viya katvā upacarituṃ yutto. Evañhi atthavisesāvabodho hotīti. <hi rend="bold">Cakkhupaṭihananasamatthato</hi>ti cakkhuno ghaṭṭanasamatthatāya. Ghaṭṭanaṃ viya ca <hi rend="bold">ghaṭṭanaṃ</hi> daṭṭhabbaṃ. Dutiyena atthavikappena daṭṭhabbabhāvasaṅkhātaṃ nāssa nidassananti anidassananti yojanā. Ettha ca dasannaṃ āyatanānaṃ yathārahaṃ sayaṃ, nissayavasena ca sampattānaṃ, asampattānañca paṭimukhabhāvo aññamaññapatanaṃ <hi rend="bold">paṭihananaṃ,</hi> yena byāpārādivikārapaccayantarasannidhāne cakkhādīnaṃ visayesu vikāruppatti. Tattha <hi rend="bold">byāpāro</hi> cakkhādīnaṃ savisayesu āvicchannaṃ, rūpādīnaṃ iṭṭhāniṭṭhatā, tattha ca cittassa ābhujananti ime ādisaddasaṅgahitā. Tehi vikārappattiyā paccayantarabyāpārato aññanti katvā anuggahūpaghāto <hi rend="bold">vikāro.</hi> Upanissayo pana appadhānassa paccayo idha gahito. Kāraṇakāraṇampi kāraṇamevāti gayhamāne siyā tassāpi saṅgahoti. <hi rend="bold">Vuttappakāra</hi>nti ‘‘cakkhuviññāṇasaṅkhāta’’nti vuttappakāraṃ. <hi rend="bold">Nāssa paṭigho</hi>ti etthāpi <pb ed="P" n="3.0262" /> ‘‘vuttappakāra’’nti ānetvā sambandho. <hi rend="bold">Avasesaṃ</hi> soḷasavidhaṃ <hi rend="bold">sukhumarūpaṃ.</hi></p>

<p rend="bodytext"><hi rend="bold">Saṅkharontī</hi>ti <pb ed="V" n="3.0180" /> sampiṇḍenti. Cetanā hi āyūhanarasatāya yathā sampayuttadhamme yathāsakaṃ kiccesu saṃvidahantī viya abhisandahantī vattamānā <pb ed="M" n="3.0202" /> teneva kiccavisesena te sampiṇḍentī viya hoti, evaṃ attano vipākadhammepi paccayasamavāye saṅkharontī sampiṇḍentī viya hoti. Tenāha <hi rend="bold">‘‘sahajāta…pe… rāsī karontī’’</hi>ti. <hi rend="bold">Abhisaṅkharotī</hi>ti abhivisiṭṭhaṃ katvā saṅkharoti. Puññābhisaṅkhāro hi attano phalaṃ itarassa phalato ativiya visiṭṭhaṃ bhinnaṃ katvā saṅkharoti paccayato, sabhāvato, pavattiākārato ca sayaṃ itarehi visiṭṭhasabhāvattā. Esa nayo itarehipi. Pujjabhavaphalanibbattanato, attano santānassa punanato ca <hi rend="bold">puñño.</hi></p>

<p rend="bodytext"><hi rend="bold">Mahācittacetanāna</hi>nti asaṅkhyeyyāyunipphādanādimahānubhāvatāya mahācittesu pavattacetanānaṃ. <hi rend="bold">Aṭṭheva cetanā honti,</hi> yā kāmāvacarā kusalā. ‘‘Terasapī’’ti kasmā vuttaṃ, nanu ‘‘navā’’ti vattabbaṃ. Na hi bhāvanā ñāṇarahitā yuttāti anuyogaṃ sandhāyāha <hi rend="bold">‘‘yathā hī’’</hi>tiādi. <hi rend="bold">Kasiṇaparikammaṃ karontassā</hi>ti kasiṇesu jhānaparikammaṃ karontassa. ‘‘Pathavī pathavī’’tiādi bhāvanā hi kasiṇaparikammaṃ. Tassa hi parikammassa supaguṇabhāvato anuyuttassa tattha ādarākaraṇena siyā ñāṇarahitacittaṃ. Jhānapaccavekkhaṇāyapi eseva nayo. Keci maṇḍalakaraṇampi bhāvanaṃ bhajāpenti.</p>

<p rend="bodytext">Dānavasena pavattacittacetasikadhammā <hi rend="bold">dānaṃ,</hi> tattha byāpārabhūtā āyūhanacetanā dānaṃ ārabbha, dānañca adhikicca uppajjatīti vuttā. Evaṃ itaresupi. <hi rend="bold">Ayaṃ saṅkhepadesanā</hi>ti ayaṃ puññābhisaṅkhāre saṅkhepato atthadesanā, atthavaṇṇanāti attho.</p>

<p rend="bodytext"><hi rend="bold">Somanassacittenā</hi>ti <pb ed="P" n="3.0263" /> anumodanāpavattidassanamattametaṃ daṭṭhabbaṃ. Upekkhāsahagatenāpi hi anussarati evāti. Kāmaṃ niccasīlaṃ, uposathasīlaṃ, niyamasīlampi sīlameva, paripuṇṇaṃ pana sabbaṅgasampannaṃ sīlaṃ dassetuṃ <hi rend="bold">‘‘sīlapūraṇatthāyā’’</hi>tiādi vuttaṃ. Nayadassanaṃ vā etaṃ, tasmā ‘‘niccasīlaṃ, uposathasīlaṃ, niyamasīlaṃ samādiyissāmī’’ti vihāraṃ gacchantassa, samādiyitvā samādinnasīle ca tasmiṃ, ‘‘sādhu suṭṭhū’’ti āvajjantassa, taṃ sīlaṃ sodhentassa ca pavattā cetanā sīlamayāti evamettha yojanā veditabbā.</p>

<p rend="bodytext">Pubbe <pb ed="M" n="3.0203" /> samathavasena bhāvanānayo gahitoti idāni sammasananayena taṃ dassetuṃ <hi rend="bold">‘‘paṭisambhidāyaṃ vuttenā’’</hi>tiādi vuttaṃ. Tattha <hi rend="bold">aniccato</hi>ti aniccabhāvato. <hi rend="bold">Dukkhato, anattato</hi>ti etthāpi eseva nayo.</p>

<p rend="bodytext">Tattha <pb ed="V" n="3.0181" /> ye pañcupādānakkhandhā nāmarūpabhāvena pariggahitā, te yasmā dvārārammaṇehi saddhiṃ dvārappavattadhammavasena vibhāgaṃ labhanti, tasmā dvārachakkādivasena cha chakkā gahitā. Yasmā pana lakkhaṇesu anattalakkhaṇaṃ dubbibhāvaṃ, tasmā tassa vibhāvanāya cha dhātuyo gahitā. Tato yesu kasiṇesu ito bāhirakānaṃ attābhiniveso, tāni imesaṃ jhānānaṃ ārammaṇabhāvena upaṭṭhānākāramattāni, imāni pana tāni jhānānīti dassanatthaṃ dasa kasiṇāni gahitāni. Tato dukkhānupassanāya parivārabhāvena paṭikkūlākāravasena dvattiṃsa koṭṭhāsā gahitā. Pubbe khandhavasena saṅkhepato ime dhammā gahitā, idāni nātisaṅkhepavitthāranayena ca manasi kātabbāti dassanatthaṃ dvādasāyatanāni, aṭṭhārasa dhātuyo ca gahitā. Tesu ime dhammā satipi suññānirīhaabyāpārabhāve dhammasabhāvato <pb ed="P" n="3.0264" /> ādhipaccabhāvena pavattantīti anattabhāvavibhāvanatthaṃ indriyāni gahitāni. Evaṃ anekabhedabhinnāpi ime dhammā bhūmittayapariyāpannatāya tividhāva hontīti dassanatthaṃ tisso dhātuyo gahitā. Ettāvatā nimittaṃ dassetvā pavattaṃ dassetuṃ kāmabhavādayo nava bhavā gahitā. Ettake abhiññeyyavisese pavattamanasikārakosallena saṇhasukhumesu nibbattitamahaggatadhammesu manasikāro pavattetabboti dassanatthaṃ jhānaappamaññārūpāni gahitāni. Tattha jhānāni nāma vuttāvasesārammaṇāni rūpāvacarajjhānāni. Puna paccayapaccayuppannavibhāgato ime dhammā vibhajja manasikātabbāti dassanatthaṃ paṭiccasamuppādaṅgāni gahitāni. Paccayākāramanasikāro hi sukhena, suṭṭhutarañca lakkhaṇattayaṃ vibhāveti, tasmā so pacchato gahito. Evaṃ ete sammasanīyabhāvena gahitā khandhādivasena koṭṭhāsato pañcavīsatividhā, pabhedato pana atītādibhedaṃ anāmasitvā gayhamānā dvīhi ūnāni dvesatāni honti. Idaṃ tāvettha pāḷivavatthānaṃ, atthavicāraṃ pana icchantehi paramatthamañjūsāyaṃ <hi rend="bold">visuddhimaggasaṃvaṇṇanāyaṃ</hi> vuttanayeneva veditabbaṃ.</p>

<p rend="bodytext">Na <pb ed="M" n="3.0204" /> puññoti <hi rend="bold">apuñño.</hi> Tassa puñña-sadde vuttavipariyāyena attho veditabbo. Santānassa iñjanahetūnaṃ nīvaraṇādīnaṃ suvikkhambhanato rūpataṇhāsaṅkhātassa iñjitassa abhāvato <hi rend="bold">aniñjaṃ,</hi> aniñjameva <hi rend="bold">‘‘āneñja’’</hi>nti vuttaṃ. Tathā hi rūpārammaṇaṃ rūpanimittārammaṇaṃ sabbampi catutthajjhānaṃ nippariyāyena ‘‘āneñja’’nti vuccati.</p>

<p rend="bodytext">Cattāro maggaṭṭhā, heṭṭhimā tayo phalaṭṭhāti evaṃ <hi rend="bold">sattavidho.</hi><hi rend="bold"> Tisso sikkhā</hi>ti adhisīlādikā tisso sikkhā. Tāsu jātoti vā <hi rend="bold">sekkho,</hi> ariyapuggalo hi ariyāya jātiyā jāyamāno sikkhāsu jāyati, na yoniyaṃ. Sikkhanasīloti <pb ed="P" n="3.0265" /> vā <hi rend="bold">sekkho.</hi> Puggalādhiṭṭhānāya vā kathāya sekkhassa ayanti aññāsādhāraṇamaggaphalattayadhammā sekkhapariyāyena <pb ed="V" n="3.0182" /> vuttā. <hi rend="bold">Asekkho</hi>ti ca yattha sekkhabhāvāsaṅkā atthi, tatthāyaṃ paṭisedhoti lokiyanibbānesu asekkhabhāvanāpatti daṭṭhabbā. Sīlasamādhipaññāsaṅkhātā hi sikkhā attano paṭipakkhakilesehivippamuttā parisuddhā upakkilesānaṃ ārammaṇabhāvampi anupagamanato etā ‘‘sikkhā’’ti vattuṃ yuttā aṭṭhasupi maggaphalesu vijjanti, tasmā catumaggaheṭṭhimaphalattayasamaṅgino viya arahattaphalasamaṅgīpi tāsu sikkhāsu jātoti ca taṃsamaṅgino arahato itaresaṃ viya sekkhatte sati sekkhassa ayanti ca sikkhā sīlaṃ etassāti ca ‘‘sekkho’’ti vattabbo siyāti tannivattanatthaṃ <hi rend="bold">asekkho</hi>ti yathāvuttasekkhabhāvapaṭisedho kato. Arahattaphale hi pavattamānā sikkhā pariniṭṭhitasikkhākiccattā na sikkhākiccaṃ karonti, kevalaṃ sikkhāphalabhāveneva pavattanti, tasmā na tā sikkhāvacanaṃ arahanti, nāpi taṃsamaṅgī sekkhavacanaṃ, na ca ‘‘sikkhanasīlo, sikkhāsu jāto’’ti ca vattabbataṃ arahati. Heṭṭhimaphalesu pana sikkhā sakadāgāmimaggavipassanādīnaṃ upanissayabhāvato sikkhākiccaṃ karontīti sikkhāvacanaṃ arahanti, taṃsamaṅgino ca sekkhavacanaṃ, ‘‘sikkhanasīlā, sikkhāsu jātā’’ti ca vattabbataṃ arahanti.</p>

<p rend="bodytext">‘‘Sikkhatīti sekkho’’ti ca apariyositasikkho dassitoti. Anantarameva ‘‘khīṇāsavo’’ti ādiṃ vatvā ‘‘na sikkhatīti asekkho’’ti vuttattā pariyositasikkho dassito, na sikkhārahito tassa tatiyapuggalabhāvena gahitattā. Vuddhippattasikkho vā asekkhoti etasmiṃ <pb ed="M" n="3.0205" /> atthe sekkhadhammesu <pb ed="P" n="3.0266" /> eva ṭhitassa kassaci ariyassa asekkhabhāvāpattīti arahattamaggadhammā vuddhippattā, yathāvuttehi ca atthehi sekkhoti katvā taṃsamaṅgino aggamaggaṭṭhassa asekkhabhāvo āpannoti? Na taṃsadisesu tabbohārato. Arahattamaggato hi ninnānākaraṇaṃ arahattaphalaṃ ṭhapetvā pariññādikiccakaraṇaṃ, vipākabhāvañca, tasmā te eva sekkhadhammā ‘‘aggaphaladhammabhāvaṃ āpannā’’ti sakkā vattuṃ, kusalasukhato ca vipākasukhaṃ santataratāya paṇītataranti, vuddhippattā ca te dhammā hontīti taṃsamaṅgī ‘‘asekkho’’ti vuccatīti.</p>

<p rend="bodytext"><hi rend="bold">Jātimahallako</hi>ti jātiyā vuḍḍhataro addhagato vayoanuppatto. So hi rattaññutāya yebhuyyena jātidhammakuladhammapadesu thāvariyappattiyā <hi rend="bold">jātithero nāma. Therakaraṇā dhammā</hi>ti sāsane thirabhāvakarā guṇā paṭipakkhanimmadanakā. <hi rend="bold">Thero</hi>ti vakkhamānesu dhammesu thirabhāvappatto. <hi rend="bold">Sīlavā</hi>ti pāsaṃsena sātisayena sīlena samannāgato, sīlasampannoti attho, etena dussīlyasaṅkhātassa <pb ed="V" n="3.0183" /> bālyassa abhāvamāha. Suttageyyādi bahu sutaṃ etenāti <hi rend="bold">bahussuto,</hi> etenāssa sutavirahasaṅkhātassa bālyassa abhāvaṃ, paṭisaṅkhānabalena ca patiṭṭhitabhāvaṃ vadati. <hi rend="bold">‘‘Catunnaṃ jhānānaṃ lābhī’’</hi>ti iminā nīvaraṇādisaṅkhātassa bālyassa abhāvaṃ, bhāvanābalena ca patiṭṭhitabhāvaṃ katheti. <hi rend="bold">‘‘Āsavānaṃ khayā’’</hi>tiādinā avijjāsaṅkhātassa bālyassa sabbaso abhāvaṃ, khīṇāsavattherabhāvena patiṭṭhitabhāvañcassa dasseti. Na cettha samudāye vākyaparisamāpanaṃ, atha kho paccekaṃ vākyaparisamāpananti <pb ed="P" n="3.0267" /> dassento <hi rend="bold">‘‘evaṃ vuttesu dhammesū’’</hi>tiādimāha. <hi rend="bold">Theranāmako vā</hi> ‘‘thero’’ti evaṃ nāmako vā.</p>

<p rend="bodytext">Anuggahavasena, pūjāvasena vā attano santakaṃ parassa dīyati etenāti <hi rend="bold">dānaṃ,</hi> pariccāgacetanā. Dānameva <hi rend="bold">dānamayaṃ.</hi> Padapūraṇamattaṃ maya-saddo. Puññañca taṃ yathāvuttenatthena kiriyā ca kammabhāvatoti <hi rend="bold">puññakiriyā.</hi> Paresaṃ piyamanāpatāsevanīyatādīnaṃ <hi rend="bold">ānisaṃsānaṃ. Pubbe…pe… vasenevā</hi>ti saṅkhārattike (dī. ni. 3.305; dī. ni. aṭṭha. 3.305) vuttadānamayasīlamayabhāvanāmayacetanāvaseneva. Imāni veditabbānīti sambandho. <hi rend="bold">Etthā</hi>ti etesu puññakiriyavatthūsu. <hi rend="bold">Kāyena karontassā</hi>ti attano kāyena pariccāgapayogaṃ <pb ed="M" n="3.0206" /> pavattentassa. <hi rend="bold">Tadattha</hi>nti dānatthaṃ. ‘‘Imaṃ deyyadhammaṃ dehī’’ti <hi rend="bold">vācaṃ nicchārentassa. Dānapāramiṃ āvajjetvā vā</hi>ti yathā kevalaṃ ‘‘annadānādīni demī’’ti dānakāle taṃ dānamayaṃ puññakiriyavatthu hoti, evaṃ ‘‘imaṃ dānamayaṃ sammāsambodhiyā paccayo hotū’’ti dānapāramiṃ āvajjetvā <hi rend="bold">dānakālepi</hi> dānasīseneva pavattitattā. <hi rend="bold">Vattasīse ṭhatvā</hi>ti ‘‘etaṃ dānaṃ nāma mayhaṃ kulavaṃso kulatanti kulapaveṇī kulacāritta’’nti cārittasīle ṭhatvā <hi rend="bold">dadato cārittasīlamayaṃ.</hi> Yathā deyyadhammapariccāgavasena pavattamānāpi dānacetanā vattasīse ṭhatvā dadato sīlamayaṃ puññakiriyavatthu hoti pubbābhisaṅkhārassa, aparabhāgacetanāya ca tathā pavattattā, evaṃ deyyadhamme <hi rend="bold">khayato, vayato sammasanaṃ paṭṭhapetvā dadato bhāvanāmayaṃ puññakiriyavatthu hoti</hi> pubbabhāgacetanāya, deyyadhamme aparabhāgacetanāya ca tathā pavattattā.</p>

<p rend="bodytext">Apacīticetanā <hi rend="bold">apacitisahagataṃ</hi> apacīyati etāyāti yathā nandīrāgo eva nandīrāgasahagatā, yathāvuttāya vā apacitiyā sahagataṃ sahapavattanti <hi rend="bold">apacitisahagataṃ</hi><pb ed="P" n="3.0268" />. Apacāyanavasena pavattaṃ <hi rend="bold">puññakiriyavatthu.</hi> Vayasā guṇehi ca vuḍḍhatarānaṃ vattapaṭipattīsu byāvaṭo hoti yāya cetanāya, sā <hi rend="bold">veyyāvaccaṃ,</hi> veyyāvaccameva <hi rend="bold">veyyāvaccasahagataṃ.</hi> Veyyāvaccasaṅkhātāya vā vattapaṭipattiyā samuṭṭhāpanavaseneva sahagataṃ pavattanti <hi rend="bold">veyyāvaccasahagataṃ,</hi> tathāpavattaṃ puññakiriyavatthu. Attano santāne pattaṃ puññaṃ anuppadīyati etenāti <hi rend="bold">pattānuppadānaṃ.</hi> Tathā parena <pb ed="V" n="3.0184" /> anuppadinnatāya pattaṃ abbhanumodati etenāti <hi rend="bold">pattabbhanumodanaṃ.</hi> Ananuppadinnaṃ pana kevalaṃ abbhanumodīyati etenāti <hi rend="bold">abbhanumodanaṃ.</hi> Dhammaṃ deseti etāyāti <hi rend="bold">desanā,</hi> desanāva <hi rend="bold">desanāmayaṃ.</hi> Suṇāti etenāti <hi rend="bold">savanaṃ,</hi> savanameva <hi rend="bold">savanamayaṃ.</hi> Diṭṭhiyā ñāṇassa ujugamanaṃ <hi rend="bold">diṭṭhijugataṃ.</hi> Sabbattha ‘‘puññakiriyavatthū’’ti padaṃ apekkhitvā napuṃsakaliṅgatā.</p>

<p rend="bodytext">Pūjāvasena sāmīcikiriyā apacāyanaṃ <hi rend="bold">apaciti.</hi> Vayasā guṇehi ca jeṭṭhānaṃ gilānānañca taṃtaṃkiccakaraṇaṃ <hi rend="bold">veyyāvaccaṃ.</hi> Ayametesaṃ visesoti āha <hi rend="bold">‘‘tatthā’’</hi>tiādi. <hi rend="bold">Cattāro paccaye datvā sabbasattāna</hi>nti ca ekadesato ukkaṭṭhaniddeso, yaṃ kiñci deyyadhammaṃ datvā, puññaṃ vā katvā ‘‘katipayānaṃ, ekasseva vā patti hotū’’ti pariṇāmanampi pattānuppadānameva. Taṃ na mahapphalaṃ taṇhāya parāmaṭṭhattā. Paresaṃ deseti <pb ed="M" n="3.0207" /> hitapharaṇena muducittenāti ānetvā sambandhitabbaṃ. <hi rend="bold">Eva</hi>nti evaṃ imaṃ dhammaṃ sutvā bahussuto hutvā pare dhammadesanāya anuggaṇhissāmīti <hi rend="bold">hitapharaṇena muducittena dhammaṃ suṇāti.</hi> Evañhissa savanaṃ attano, paresañca sammāpaṭipattiyā paccayabhāvato mahapphalaṃ bhavissatīti. <hi rend="bold">Sabbesa</hi>nti sabbesampi dasannaṃ puññakiriyavatthūnaṃ. <hi rend="bold">Niyamalakkhaṇa</hi>nti mahapphalabhāvassa niyāmakasabhāvaṃ <pb ed="P" n="3.0269" />. <hi rend="bold">Diṭṭhiyā ujubhāvenevā</hi>ti ‘‘atthi, natthī’’ti antadvayassa durasamussāritatāya ‘‘atthi dinna’’ntiādi (ma. ni. 2.94; 3.136; vibha. 793) nayappavattāya sammādiṭṭhiyā ujukameva pavattiyā. Dānādīsu hi yaṃ kiñci imāya eva sammādiṭṭhiyā parisodhitaṃ mahājutikaṃ mahāvipphāraṃ bhavati.</p>

<p rend="bodytext"><hi rend="bold">Purimeheva tīhī</hi>ti pāḷiyaṃ āgateheva tīhi. <hi rend="bold">Sīlamaye</hi> puññakiriyavatthumhi <hi rend="bold">saṅgahaṃ gacchanti</hi> cārittasīlabhāvato. <hi rend="bold">Dānamaye</hi> saṅgahaṃ gacchanti dānasabhāvattā, dānavisayattā ca. Kāmaṃ desanā dhammadānasabhāvato dānamaye saṅgahaṃ gacchatīti vattuṃ yuttā, kusaladhammāsevanabhāvato pana vimuttāyatanasīse ṭhatvā pavattitā viya savanena saddhiṃ <hi rend="bold">bhāvanāmaye</hi> saṅgahaṃ gacchantīti vuttaṃ. ‘‘Diṭṭhijugataṃ bhāvanāmaye’’ti keci. <hi rend="bold">Diṭṭhijugate</hi> eva ca attanā katassa puññassa anussaraṇaṃ, tassa ca paresaṃ atthāya pariṇāmanaṃ, guṇapasaṃsā, aññehi kariyamānāya puññakiriyāya, sammāpaṭipattiyā ca anumodanaṃ saraṇagamananti evaṃ ādayo puññavisesā saṅgahaṃ gacchanti diṭṭhijukammavaseneva tesaṃ ijjhanato.</p>

<p rend="bodytext">Parassa paṭipattiyā sodhanattho anuyogo <hi rend="bold">codanā,</hi> sā yāni nissāya pavattati, tāni <hi rend="bold">codanāvatthūni</hi> diṭṭhasutaparisaṅkitāni. Tenāha <hi rend="bold">‘‘codanākāraṇānī’’</hi>ti. <hi rend="bold">Diṭṭhenā</hi>ti ca hetumhi karaṇavacanaṃ <pb ed="V" n="3.0185" />, diṭṭhena hetunāti attho. Kiṃ pana taṃ diṭṭhanti āha <hi rend="bold">‘‘vītikkama’’</hi>nti <pb ed="P" n="3.0270" />. <hi rend="bold">Disvā</hi>ti ca dassanahetūti ayamettha attho yathā ‘‘paññāya cassa disvā’’ti. <hi rend="bold">‘‘Sutenā’’</hi>tiādīsupi iminā nayena attho veditabbo. <hi rend="bold">Parassā</hi>ti parato, <hi rend="bold">parassa</hi> vā vacanaṃ <hi rend="bold">sutvā.</hi><hi rend="bold">Diṭṭhaparisaṅkitenā</hi>ti diṭṭhānugatena parisaṅkitena, tathā parisaṅkitena vā vītikkamena. Sesapadadvayepi eseva nayo. <hi rend="bold">Codeti</hi> vatthusandassanena vā saṃvāsappaṭikkhepena <pb ed="M" n="3.0208" /> vā sāmīcippaṭikkhepena vā. Imasmiṃ pana atthe vitthāriyamāne atippapañco hotīti āha <hi rend="bold">‘‘ayamettha saṅkhepo’’</hi>ti. Vitthāraṃ pana icchantānaṃ tassa adhigamupāyaṃ dassento <hi rend="bold">‘‘vitthāro pana…pe… veditabbo’’</hi>ti āha.</p>

<p rend="bodytext"><hi rend="bold">Kāmūpapattiyo</hi>ti kāmehi upapannatā, samannāgatatāti attho. Samannāgamo ca tesaṃ paṭisevanaṃ, samadhigamo cāti āha <hi rend="bold">‘‘kāmūpasevanā kāmapaṭilābhā vā’’</hi>ti. <hi rend="bold">Paccupaṭṭhitakāmā</hi>ti dutiyatatiyarāsīnaṃ viya sayaṃ, parehi ca animmitā. Uṭṭhānakammaphalūpajīvibhāvato pana tadubhayavasena paccupaṭṭhitā kāmā etesanti <hi rend="bold">paccupaṭṭhitakāmā.</hi> Te pana tesaṃ yebhuyyena nibaddhāni hontīti <hi rend="bold">‘‘nibaddhakāmā’’</hi>ti vuttaṃ. <hi rend="bold">Catudevalokavāsino</hi>ti cātumahārājikato paṭṭhāya yāva tusitā devā. <hi rend="bold">Vinipātikā</hi>ti āpāyikā. Paranimmitā kāmā etesanti <hi rend="bold">paranimmitakāmā.</hi></p>

<p rend="bodytext"><hi rend="bold">Pakatisevanavasenā</hi>ti anumānato jānanaṃ vadati, na paccakkhato. <hi rend="bold">Vasaṃ vattentī</hi>ti yathāruci pātabyataṃ āpajjanti. <hi rend="bold">‘‘Methunaṃ paṭisevantī’’</hi>ti idaṃ pana kecivādapaṭisedhanatthaṃ vuttaṃ. Tenāha <hi rend="bold">‘‘keci panā’’</hi>tiādi. Te ‘‘yāmānaṃ aññamaññaṃ <hi rend="bold">āliṅgitamattena</hi><pb ed="P" n="3.0271" />, tusitānaṃ hatthāmasanamattena, nimmānaratīnaṃ <hi rend="bold">hasitamattena,</hi> paranimmitavasavattīnaṃ <hi rend="bold">olokitamattena kāmakiccaṃ ijjhatī’’ti vadanti.</hi> ‘‘Itaresaṃ dvinnaṃ dvayaṃdvayasamāpattiyā vā’’ti vadanti tādisassa kāmesu virajjanassa tesu abhāvato, kāmānañca uttaruttari paṇītapaṇītatarapaṇītatamabhāvato. Kevalaṃ pana nissandābhāvo tesaṃ vattabbo. <hi rend="bold">Kāmakicca</hi>nti taṅkhaṇikapariḷāhūpasamāvahaṃ phassasukhaṃ. <hi rend="bold">Kāmā</hi>ti kāmūpabhogā. <hi rend="bold">Pākatikā evā</hi>ti heṭṭhimehi ekasadisā eva. <hi rend="bold">Ekasaṅkhāta</hi>nti ekarūpaṃ samānarūpanti, samaññātaṃ samānabhāvanti vā attho.</p>

<p rend="bodytext"><hi rend="bold">Sukhapaṭilābhā</hi>ti sukhasamadhigamā. <hi rend="bold">Heṭṭhā</hi>ti paṭhamajjhānabhūmito heṭṭhā manussesu, devesu vā. <hi rend="bold">Paṭhamajjhānasukha</hi>nti kusalapaṭhamajjhānaṃ. Bhūmivasenapi heṭṭhuparibhāvo labbhateva brahmakāyikesu, brahmapurohitesu vā kusalajjhānaṃ nibbattetvā brahmapurohitesu, mahābrahmesu vā vipākasukhānubhavanassa labbhanato. Ettha ca dutiyatatiyajjhānabhūmivasena dutiyatatiyasukhūpapattīnaṃ <pb ed="V" n="3.0186" /> vuccamānattā paṭhamajjhānabhūmivaseneva paṭhamajjhānasukhūpapatti <pb ed="M" n="3.0209" /> vuttā. <hi rend="bold">Tintā</hi>ti temitā, jhānasukhena ceva jhānasamuṭṭhānapaṇītarūpaphuṭṭhakāyena ca paṇītā vittāti attho. Tenevāha <hi rend="bold">‘‘samantato tintā’’</hi>tiādi. Yasmā kusalasukhato vipākasukhaṃ santataratāya paṇītataraṃ bahulañca pavattati, tasmā vuttaṃ <hi rend="bold">‘‘idampi vipākajjhānasukhaṃ eva sandhāya vutta’’</hi>nti. <hi rend="bold">Tesa</hi>nti ābhassarānaṃ. Sappītikassa sukhassa ativiya uḷārabhāvato <pb ed="P" n="3.0272" /> tena ajjhotthatacittānaṃ <hi rend="bold">bhavalobho mahā uppajjati. Santamevā</hi>ti vitakkavicārasaṅkhobhapītiubbilāvivigamena ativiya upasantaṃyeva. Tathā santabhāveneva hi taṃ attano paccayehi padhānabhāvaṃ nītatāya ‘‘paṇīta’’nti vuccati. Tenāha <hi rend="bold">‘‘paṇītamevā’’</hi>ti. Atappakena sukhapāramippattena sukhena saṃyuttāya tusāya pītiyā itā pavattāti <hi rend="bold">tusitā.</hi> Yasmā te tato uttari sukhassa abhāvato eva na patthenti, tasmā vuttaṃ <hi rend="bold">‘‘tato…pe… santuṭṭhā hutvā’’</hi>ti. <hi rend="bold">Tatiyajjhānasukha</hi>nti tatiyajjhānavipākasukhaṃ.</p>

<p rend="bodytext"><hi rend="bold">Satta ariyapaññā</hi>ti aṭṭhamakato paṭṭhāya sattannaṃ ariyānaṃ tesaṃ tesaṃ āveṇikapaññā. Ṭhapetvā lokuttaraṃ paññaṃ <hi rend="bold">avasesā paññā</hi> nāma. Sabbāpi tebhūmikā paññā ‘‘sekkhā’’tipi na vattabbā, ‘‘asekkhā’’tipi na vattabbāti <hi rend="bold">nevasekkhānāsekkhā,</hi> puthujjanapaññā.</p>

<p rend="bodytext"><hi rend="bold">Yogavihitesū</hi>ti paññāvihitesu paññāpariṇāmitesu upāyapaññāya sampāditesu. <hi rend="bold">Kammāyatanesū</hi>ti ettha kammameva <hi rend="bold">kammāyatanaṃ,</hi> kammañca taṃ āyatanañca ājīvādīnanti vā <hi rend="bold">kammāyatanaṃ.</hi> Esa nayo <hi rend="bold">sippāyatanesu</hi>pi. Tattha ca duvidhaṃ kammaṃ hīnañca vaḍḍhakikammādi, ukkaṭṭhañca kasivāṇijjādi. Sippampi duvidhaṃ hīnañca naḷakārasippādi, ukkaṭṭhañca muddagaṇanādi. Vijjāva <hi rend="bold">vijjāṭṭhānaṃ,</hi> taṃ dhammikameva nāgamaṇḍalaparittaphudhamanakamantasadisaṃ veditabbaṃ. Tāni panetāni ekacce paṇḍitā bodhisattasadisā manussānaṃ phāsuvihāraṃ ākaṅkhantā neva aññehi kariyamānāni passanti, na vā katāni uggaṇhanti. Na karontānaṃ suṇanti, atha kho attano dhammatāya <pb ed="P" n="3.0273" /> cintāya karonti. Paññavantehi attano dhammatāya cintāya katānipi aññehi uggaṇhitvā karontehi katasadisāneva honti. <hi rend="bold">Kammassakata</hi>nti ‘‘idaṃ kammaṃ sattānaṃ sakaṃ, idaṃ no saka’’nti evaṃ jānanañāṇaṃ. <hi rend="bold">Saccānulomika</hi>nti vipassanāñāṇaṃ. Tañhi saccapaṭivedhassa anulomanato ‘‘saccānulomika’’nti vuccati. Idānissa pavattanākāraṃ dassetuṃ <hi rend="bold">‘‘rūpaṃ aniccanti vā’’</hi>tiādi <pb ed="M" n="3.0210" /> vuttaṃ. Tattha <hi rend="bold">vā</hi>-saddena aniyamatthena dukkhānattalakkhaṇānipi gahitānevāti daṭṭhabbaṃ nānantariyakabhāvato. Yañhi aniccaṃ, taṃ dukkhaṃ. Yaṃ dukkhaṃ, tadanattāti [(sijjhanato) adhikapāṭho viya dissati]. <hi rend="bold">Yaṃ evarūpa</hi>nti yaṃ evaṃ heṭṭhā niddiṭṭhasabhāvaṃ. <hi rend="bold">‘‘Anulomikaṃ khanti’’</hi>ntiādīni paññāvevacanāni <pb ed="V" n="3.0187" />. Sā hi heṭṭhā vuttānaṃ kammāyatanādīnaṃ pañcannaṃ kāraṇānaṃ apaccanīkadassanena anulomanato, tathā sattānaṃ hitacariyāya maggasaccassa, paramatthasaccassa ca nibbānassa avilomanato anulometīti ca <hi rend="bold">anulomikā.</hi> Sabbānipi etāni kāraṇāni khamati sahati daṭṭhuṃ sakkotīti <hi rend="bold">khanti.</hi> Passatīti <hi rend="bold">diṭṭhi.</hi> Rocetīti <hi rend="bold">ruci.</hi> Munātīti <hi rend="bold">muti.</hi> Pekkhatīti <hi rend="bold">pekkhā.</hi> Te ca kammāyatanādayo dhammā nijjhāyamānā etāya nijjhānaṃ khamantīti <hi rend="bold">dhammanijjhānakkhanti. Parato asutvā paṭilabhatī</hi>ti aññassa upadesavacanaṃ asutvā sayameva cintento paṭilabhati. <hi rend="bold">Ayaṃ vuccatī</hi>ti ayaṃ cintāmayā paññā nāma vuccati. Sā panesā abhiññātānaṃ bodhisattānameva uppajjati. Tatthāpi saccānulomikañāṇaṃ dvinnameva bodhisattānaṃ antimabhavikānaṃ, sesapaññā sabbesampi pūritapāramīnaṃ mahāpaññānaṃ uppajjati.</p>

<p rend="bodytext"><hi rend="bold">Parato sutvā paṭilabhatī</hi>ti kammāyatanādīni parena kariyamānāni, parena katāni vā disvāpi parassa kathayamānassa vacanaṃ sutvāpi ācariyasantike uggahetvāpi <pb ed="P" n="3.0274" /> paṭiladdhā sabbā parato sutvā paṭiladdhanāmāti veditabbā. <hi rend="bold">Samāpannassā</hi>ti samāpattisamaṅgissa, nidassanamattametaṃ. Vipassanāmaggapaññā hi idha ‘‘bhāvanāpaññā’’ti visesato icchitāti.</p>

<p rend="bodytext">Āvudhaṃ nāma paṭipakkhavimathanatthaṃ icchitabbaṃ, rāgādisadiso ca paṭipakkho natthi, tassa ca vimathanaṃ buddhavacanamevāti ‘‘sutameva āvudha’’nti vatvā <hi rend="bold">‘‘taṃ atthato tepiṭakaṃ buddhavacana’’</hi>nti āha. Idāni tamatthaṃ vivaranto ‘‘taṃ hī’’ti ādiṃ vatvā <hi rend="bold">‘‘sutāvudho’’</hi>tiādinā (a. ni. 7.67) suttapadena samattheti. Tattha <hi rend="bold">akusalaṃ pajahatī</hi>ti tadaṅgādivasena akusalaṃ pariccajati. <hi rend="bold">Kusalaṃ bhāvetī</hi>ti samathavipassanādikusalaṃ dhammaṃ uppādeti vaḍḍheti ca. <hi rend="bold">Suddhaṃ attānaṃ pariharatī</hi>ti tena akusalappahānena, tāya ca kusalabhāvanāya rāgādisaṃkilesato visuddhaṃ attabhāvaṃ pavatteti.</p>

<p rend="bodytext"><hi rend="bold">Vivekaṭṭhakāyāna</hi>nti <pb ed="M" n="3.0211" /> gaṇasaṅgaṇikaṃ vajjetvā tato apakaḍḍhitakāyānaṃ. Svāyaṃ kāyaviveko na kevalaṃ ekākībhāvo, atha kho paṭhamajjhānādi nekkhammayogatoti āha <hi rend="bold">‘‘nekkhammābhiratāna’’</hi>nti. <hi rend="bold">Cittaviveko</hi>ti kilesasaṅgaṇikaṃ pahāya tato cittassa vivittatā. Sā pana jhānavimokkhādīnaṃ vasena hotīti āha <hi rend="bold">‘‘parisuddhacittānaṃ paramavodānappattāna’’</hi>nti. <hi rend="bold">Upadhiviveko</hi>ti nibbānaṃ. Tadadhigamena hi puggalassa nirupadhitā. Tenāha <hi rend="bold">‘‘nirupadhīnaṃ puggalāna’’</hi>nti, visaṅkhāragatānaṃ adhigatanibbānānaṃ, phalasamāpattisamaṅgīnañcāti attho. Sutampi avassayaṭṭheneva āvudhaṃ vuttanti āha <hi rend="bold">‘‘ayampī’’</hi>ti. Tathā hi vuttaṃ ‘‘tañhi nissāyā’’ti. Kāmañcettha <pb ed="V" n="3.0188" /> sutapavivekāpi paññāvaseneva yathādhippetaāvudhattasādhakā <pb ed="P" n="3.0275" />, paññā pana sutena, ekaccapavivekena vā vināpi idhādhippetaāvudhattasādhanīti tato paññā sāmatthiyadassanatthaṃ visuṃ āvudhabhāvena vuttā. Tenāha <hi rend="bold">‘‘yassa sā atthi, so na kutocī’’</hi>tiādi.</p>

<p rend="bodytext"><hi rend="bold">Nāññātaṃ aviditaṃ dhamma</hi>nti anamatagge saṃsāravaṭṭe na aññātaṃ aviditaṃ amatadhammaṃ, catusaccadhammameva vā <hi rend="bold">jānissāmīti paṭipannassa</hi> iminā pubbābhogena <hi rend="bold">uppannaṃ indriyaṃ.</hi> Yaṃ pāḷiyaṃ saṅgahavāre ‘‘nava indriyāni hontī’’ti vuttaṃ, taṃ pubbābhogasiddhaṃ pavattiākāravisesaṃ dīpetuṃ vuttaṃ, atthato pana maggasammādiṭṭhi eva sāti āha <hi rend="bold">‘‘sotāpattimaggañāṇassetaṃ adhivacana’’</hi>nti. <hi rend="bold">Aññindriya</hi>nti ājānanakaindriyaṃ, paṭhamamaggena ñātamariyādaṃ anatikkamitvā tesaṃyeva tena maggena ñātānaṃ catusaccadhammānaṃ jānanakaindriyanti vuttaṃ hoti. Tenāha <hi rend="bold">‘‘aññābhūtaṃ ājānanabhūtaṃ indriya’’</hi>nti. Ājānātīti <hi rend="bold">añño,</hi> aññassa bhūtaṃ, ājānanavasena vā bhūtanti <hi rend="bold">aññabhūtaṃ.</hi><hi rend="bold">Aññātāvīsū</hi>ti jānitabbaṃ catuariyasaccaṃ ājānitvā ṭhitesu. Tenāha <hi rend="bold">‘‘jānanakiccapariyosānappattesū’’</hi>ti, pariññādibhedassa jānanakiccassa pariniṭṭhānappattesu.</p>

<p rend="bodytext"><hi rend="bold">Maṃsacakkhu cakkhupasādo</hi>ti maṃsacakkhu nāma catasso dhātuyo, vaṇṇo, gandho, raso, ojā, sambhavo, saṇṭhānaṃ, jīvitaṃ, bhāvo, kāyappasādo, cakkhupasādoti evaṃ cuddasasambhāro maṃsapiṇḍo.</p>

<p rend="bodytext">Kasiṇālokaṃ <pb ed="M" n="3.0212" /><pb ed="P" n="3.0276" /> vaḍḍhetvā tattha rūpadassanato <hi rend="bold">‘‘dibbacakkhu ālokanissitaṃ ñāṇa’’</hi>nti vuttaṃ. Dibbacakkhupaññāvinimuttā eva lokiyapaññā <hi rend="bold">paññācakkhū</hi>ti ayamattho avuttasiddho dibbacakkhussa visuṃ gahitattāti vuttaṃ <hi rend="bold">‘‘paññācakkhu lokiyalokuttarapaññā’’</hi>ti.</p>

<p rend="bodytext">Adhikaṃ visiṭṭhaṃ sīlanti <hi rend="bold">adhisīlaṃ. Sikkhitabbato</hi>ti āsevitabbato. <hi rend="bold">Adhisīlaṃ</hi> nāma anavasesakāyikavācasikasaṃvarabhāvato, maggasīlassa padaṭṭhānabhāvato ca. <hi rend="bold">Adhicittaṃ</hi> maggasamādhissa adhiṭṭhānabhāvato. <hi rend="bold">Adhipaññā</hi> maggapaññāya adhiṭṭhānabhāvato. Idāni nesaṃ adhisīlādibhāvaṃ kāraṇena paṭipādetuṃ <hi rend="bold">‘‘anuppannepi hī’’</hi>tiādi vuttaṃ. Tattha <hi rend="bold">anuppanne</hi>ti appavatte. <hi rend="bold">Adhisīlameva</hi> nibbānādhigamassa paccayabhāvato. <hi rend="bold">Samāpannā</hi>ti ettha ‘‘nibbānaṃ patthayantenā’’ti padaṃ ānetvā sambandhitabbaṃ.</p>

<p rend="gatha1">‘‘Kalyāṇakārī <pb ed="V" n="3.0189" /> kalyāṇaṃ, pāpakārī ca pāpakaṃ;</p>

<p rend="gathalast">Anubhoti dvayampetuṃ, anubandhañhi kāraka’’nti. (saṃ. ni. 1.256);</p>

<p rend="bodytext">Evaṃ atīte, anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya paccayabhūtā kammassakatāpaññā adhipaññā’’ti vadanti. Lokiyasīlādīnaṃ adhisīlādibhāvo pariyāyenāti nippariyāyameva taṃ dassetuṃ <hi rend="bold">‘‘sabbaṃ vā’’</hi>tiādi vuttaṃ.</p>

<p rend="bodytext"><hi rend="bold">Pañcadvārikakāyo</hi>ti pañcadvāresu kāyo phassādidhammasamūho. Kāyo ca so bhāvitabhāvena bhāvanā cāti <hi rend="bold">kāyabhāvanā nāma. </hi> Yasmā khīṇāsavānaṃ aggamaggādhigamanena sabbasaṃkilesā pahīnāti pahīnakālato paṭṭhāya sabbaso āsevanābhāvato natthi <pb ed="P" n="3.0277" /> tesaṃ bhāviniyāpi cakkhusotaviññeyyā dhammā, pageva kāḷakā, tasmā pañcadvārikakāyo subhāvito eva hoti. Tena vuttaṃ <hi rend="bold">‘‘khīṇāsavassa hi…pe… subhāvito hotī’’</hi>ti. <hi rend="bold">Na aññesaṃ viya dubbalā</hi> dubbalabhāvakarānaṃ kilesānaṃ sabbaso pahīnattā.</p>

<p rend="bodytext"><hi rend="bold">Vipassanā dassanānuttariyaṃ</hi> aniccānupassanādivasena saṅkhārānaṃ sammadeva dassanato. <hi rend="bold">Maggo paṭipadānuttariyaṃ</hi> taduttaripaṭipadāya abhāvato. <hi rend="bold">Phalaṃ vimuttānuttariyaṃ</hi> akuppabhāvato. <hi rend="bold">Phalaṃ vā dassanānuttariyaṃ</hi> divasampi nibbānaṃ <pb ed="M" n="3.0213" /> paccakkhato disvā pavattanato. <hi rend="bold">Nibbānaṃ vimuttānuttariyaṃ</hi> sabbasaṅkhatavinissaṭattā. Dassana-saddaṃ kammasādhanaṃ gahetvā nibbānassa dassanānuttariyatā vuttāti dassento <hi rend="bold">‘‘tato uttarañhi daṭṭhabbaṃ nāma natthī’’</hi>ti āha. Natthi ito uttaranti <hi rend="bold">anuttaraṃ,</hi> anuttarameva <hi rend="bold">anuttariya</hi>nti āha <hi rend="bold">‘‘uttamaṃ jeṭṭhaka’’</hi>nti.</p>

<p rend="bodytext"><hi rend="bold">Seso</hi>ti vuttāvaseso pañcakanayena, catukkanayena ca tividho samādhi, iminā eva ca samādhittayāpadesena suttantesupi pañcakanayo āgato evāti veditabbaṃ. Tattha yaṃ vattabbaṃ, taṃ paramatthamañjūsāyaṃ <hi rend="bold">visuddhimaggasaṃvaṇṇanāyaṃ</hi> (visuddhi. ṭī. 1.38) vuttameva, tasmā tattha vuttanayeneva veditabbaṃ.</p>

<p rend="bodytext">Āgacchati nāmaṃ etasmāti āgamanaṃ, tato <hi rend="bold">āgamanato.</hi><hi rend="bold">Saguṇato</hi>ti sarasato. <hi rend="bold">Ārammaṇato</hi>ti ārammaṇadhammato. <hi rend="bold">Anattato abhinivisitvā</hi>ti ‘‘sabbe saṅkhārā anattā’’ti vipassanaṃ paṭṭhapetvā. <hi rend="bold">Anattato disvā</hi>ti paṭhamaṃ saṅkhārānaṃ ‘‘anattā’’ti anattalakkhaṇaṃ paṭivijjhitvā. <hi rend="bold">Anattato vuṭṭhātī</hi>ti vuṭṭhānagāminivipassanāya anattākārato pavattāya maggavuṭṭhānaṃ <pb ed="V" n="3.0190" /> pāpuṇāti. <hi rend="bold">Asuññatattakārakānaṃ kilesānaṃ</hi><pb ed="P" n="3.0278" /><hi rend="bold">abhāvā</hi>ti attābhinivesapaccayānaṃ diṭṭhekaṭṭhānaṃ kilesānaṃ vikkhambhanato vipassanā suññatā nāma attasuññatāya yāthāvato gahaṇato. Nanu evaṃ vipassanāya saguṇato suññatā, na āgamanatoti nippariyāyato natthīti? Saccametaṃ nāmalābhe, na pana nāmadāneti nāyaṃ doso. Atha vā suttantakathā nāma pariyāyakathā, na abhidhammakathā viya nippariyāyāti bhiyyopi na koci doso.</p>

<p rend="bodytext">Yasmā saguṇato, ārammaṇato ca nāmalābhe saṅkaro hoti ekasseva nāmantaralābhasambhavato. Āgamanato pana nāmalābhe saṅkaro natthi nāmantaralābhābhāvato, asambhavato ca, tasmā <hi rend="bold">‘‘aparo’’</hi>tiādi vuttaṃ. <hi rend="bold">Nimittakārakakilesābhāvā</hi>ti niccanimittādiggāhakapaccayānaṃ kilesānaṃ vikkhambhanato. Kāmañcāyaṃ vipassanā niccanimittādiṃ ugghāṭentī pavattati, saṅkhāranimittassa pana avissajjanato na nippariyāyato animittanāmaṃ labhatīti. Pariyāyena panetaṃ vuttaṃ. Tathā hi nippariyāyadesanattā abhidhamme maggassa animittanāmaṃ uddhaṭaṃ. Sutte ca –</p>

<p rend="gatha1">‘‘Animittañca <pb ed="M" n="3.0214" /> bhāvehi, mānānusayamujjaha;</p>

<p rend="gathalast">Tato mānābhisamayā, upasanto carissasī’’ti. (su. ni. 344; saṃ. ni. 1.212);</p>

<p rend="unindented">Animittapariyāyo āgato. <hi rend="bold">Paṇidhikārakakilesābhāvā</hi>ti sukhapaṇidhiādipaccayānaṃ kilesānaṃ vikkhambhanato.</p>

<p rend="bodytext"><hi rend="bold">Rāgādīhi suññattā</hi>ti samucchedavasena pajahanato rāgādīhi vivittattā. Rāgādayo eva <hi rend="bold">rāganimittādīni.</hi> Purimuppannā hi rāgādayo parato uppajjanakarāgādīnaṃ kāraṇaṃ hoti. Rāgādayo eva tathā paṇidhānassa paccayabhāvato <hi rend="bold">rāgapaṇidhiādayo.</hi> Nibbānaṃ visaṅkhārabhāveneva sabbasaṅkhāravinissaṭattā rāgādīhi suññaṃ, rāgādinimittapaṇidhivirahitañcāti daṭṭhabbaṃ. Ettha ca saṅkhārupekkhā <pb ed="P" n="3.0279" /> sānulomā vuṭṭhānagāminivipassanā, sā suññato vipassantī ‘‘suññatā’’ti vuccati, dukkhato passantī taṇhāpaṇidhisosanato ‘‘appaṇihitā’’ti. Sā maggādhigamāya āgamanapaṭipadāṭhāne ṭhatvā maggassa ‘‘suññataṃ animittaṃ appaṇihita’’nti nāmaṃ deti. Āgamanato ca nāme laddhe saguṇato ca ārammaṇato ca nāmaṃ siddhameva hoti, na pana saguṇārammaṇehi nāmalābhe sabbattha āgamanato nāmaṃ siddhaṃ hotīti paripuṇṇanāmasiddhihetuttā, ‘‘saguṇārammaṇehi <pb ed="V" n="3.0191" /> sabbesampi nāmattayayogo, na āgamanato’’ti vavatthānakarattā ca nippariyāyato āgamanatova nāmalābho padhānaṃ, na itarehi, pariyāyato pana tidhā nāmalābho icchitabboti aṭṭhakathāyaṃ ‘‘tividhā kathā’’tiādinā ayaṃ vicāro katoti daṭṭhabbaṃ.</p>

<p rend="bodytext"><hi rend="bold">Sucibhāvo</hi>ti kilesāsucivigamena suddhabhāvo asaṃkiliṭṭhabhāvo. Tenāha <hi rend="bold">‘‘tiṇṇaṃ sucaritānaṃ vasena veditabbo’’</hi>ti.</p>

<p rend="bodytext">Munino etānīti <hi rend="bold">moneyyāni.</hi> Yehi dhammehi ubhayahitamunanato <hi rend="bold">muni</hi> nāma hoti, te evaṃ vuttāti āha <hi rend="bold">‘‘munibhāvakarā moneyyapaṭipadā dhammā’’</hi>ti. Tattha yasmā kāyena akattabbassa akaraṇaṃ, kattabbassa ca karaṇaṃ, ‘‘atthi imasmiṃ kāye kesā’’tiādinā (dī. ni. 2.377; ma. ni. 1.110; 3.153; a. ni. 6.29; 10.60; vibha. 356; khu. pā. 3.1; netti. 47) kāyasaṅkhātassa ārammaṇassa jānanaṃ, kāyassa ca samudayato atthaṅgamato assādato ādīnavato nissaraṇato ca yāthāvato parijānanaṃ, tathā <pb ed="M" n="3.0215" /> parijānanavasena pavatto vipassanāmaggo, tena ca kāye chandarāgassa pajahanaṃ, kāyasaṅkhāraṃ nirodhetvā pattabbasamāpatti cāti sabbe ete kāyamukhena <pb ed="P" n="3.0280" /> pavattā moneyyapaṭipadā dhammā kāyamoneyyaṃ nāma. Tasmā tamatthaṃ dassetuṃ <hi rend="bold">‘‘tividhakāyaduccaritassa pahāna’’</hi>ntiādinā pāḷi āgatā. Sesadvayepi eseva nayo. Tattha copanavācañceva saddavācañca ārabbha pavattā paññā <hi rend="bold">vācārammaṇe ñāṇaṃ.</hi> Tassa vācāya samudayādito parijānanaṃ <hi rend="bold">vācāpariññā.</hi> Ekāsītividhaṃ lokiyacittaṃ ārabbha pavattañāṇaṃ <hi rend="bold">manārammaṇe ñāṇaṃ.</hi> Tassa samudayādito parijānanaṃ <hi rend="bold">manopariññā</hi>ti ayameva viseso.</p>

<p rend="bodytext">Ayanti ito sampattiyoti <hi rend="bold">āyo,</hi> kusalānaṃ dhammānaṃ abhibuddhīti āha <hi rend="bold">‘‘āyoti vuḍḍhī’’</hi>ti. Apenti sampattiyo etenāti <hi rend="bold">apāyo,</hi> kusalānaṃ dhammānaṃ hānīti āha <hi rend="bold">‘‘apāyoti avuḍḍhī’’</hi>ti. <hi rend="bold">Tassa tassā</hi>ti āyassa ca apāyassa ca. <hi rend="bold">Kāraṇaṃ upāyo</hi> upeti upagacchati etena āyo, apāyo cāti. Tattha duvidhā vuḍḍhi anatthahānito, atthuppattito ca, tathā avuḍḍhi atthahānito, anatthuppattito ca. <hi rend="bold">Tesaṃ pajānanā</hi>ti tesaṃ āyāpāyasaññitānaṃ yathāvuttappabhedānaṃ vuḍḍhiavuḍḍhīnaṃ yāthāvato pajānanā. <hi rend="bold">Kosallaṃ</hi> kusalatā nipuṇatā. Tadubhayampi pāḷivaseneva dassetuṃ <hi rend="bold">‘‘vuttañheta’’</hi>ntiādi vuttaṃ.</p>

<p rend="bodytext">Tattha <hi rend="bold">idaṃ vuccatī</hi>ti yā imesaṃ akusaladhammānaṃ anuppattinirodhesu, kusaladhammānañca uppattibhiyyobhāvesu <pb ed="V" n="3.0192" /> paññā, idaṃ <hi rend="bold">āyakosallaṃ</hi> nāma vuccati. Idāni apāyakosallampi pāḷivaseneva dassetuṃ <hi rend="bold">‘‘tattha katama’’</hi>ntiādi vuttaṃ. Tattha <hi rend="bold">idaṃ vuccatī</hi>ti yā imesaṃ kusaladhammānaṃ anuppajjananirujjhanesu, akusaladhammānañca uppattibhiyyobhāvesu paññā, idaṃ <hi rend="bold">apāyakosallaṃ</hi> nāma vuccatīti. Etthāhaāyakosallaṃ tāva paññā hotu, apāyakosallaṃ kathaṃ paññā nāma jātāti evaṃ maññati ‘‘apāyuppādanasamatthatā apāyakosallaṃ nāmā’’ti, taṃ pana tassa matimattaṃ. Paññavā eva hi ‘‘mayhaṃ evaṃ manasi karoto anuppannā <pb ed="P" n="3.0281" /> kusalā dhammā nuppajjanti, uppannā nirujjhanti. Anuppannā akusalā dhammā uppajjanti, uppannā vaḍḍhantī’’ti pajānāti, so evaṃ ñatvā anuppanne akusale dhamme na uppādeti, uppanne pajahati. Anuppanne kusale dhamme uppādeti, uppanne bhāvanāpāripūriṃ pāpeti. Evaṃ apāyakosallampi paññā <pb ed="M" n="3.0216" /> evāti. <hi rend="bold">Sabbāpī</hi>ti āyakosallapakkhikāpi apāyakosallapakkhikāpi. <hi rend="bold">Tatrupāyā</hi>ti tatra tatra karaṇīye upāyabhūtā.</p>

<p rend="bodytext"><hi rend="bold">Tassa tikicchanattha</hi>nti accāyikassa kiccassa, bhayassa vā pariharaṇatthaṃ <hi rend="bold">ṭhānuppattiyakāraṇajānanavasenevā</hi>ti ṭhāne taṅkhaṇe eva uppatti etassa atthīti ṭhānuppattikaṃ, ṭhānaso uppajjanakakāraṇaṃ, tassa jānanavaseneva.</p>

<p rend="bodytext"><hi rend="bold">Majjanākāravasena pavattamānā</hi>ti attano vatthuno madanīyatāya madassa āpajjanākārena pavattamānā uṇṇatiyo. <hi rend="bold">Nirogo</hi>ti arogo. <hi rend="bold">Mānakaraṇa</hi>nti mānassa uppādanaṃ. <hi rend="bold">Yobbane ṭhatvā</hi>ti yobbane patiṭṭhāya, yobbanaṃ apassāyāti attho. Sabbesampi jīvitaṃ nāma maraṇapabhaṅguraṃ dukkhānubandhañca, tadubhayaṃ anoloketvā, pabandhaṭṭhitipaccayā sulabhatañca nissāya uppajjanakamado <hi rend="bold">jīvitamado</hi>ti dassetuṃ <hi rend="bold">‘‘ciraṃ jīvi’’</hi>ntiādi vuttaṃ.</p>

<p rend="bodytext"><hi rend="bold">Adhipati</hi> vuccati jeṭṭhako, issaroti attho. Tato adhipatito āgataṃ <hi rend="bold">ādhipateyyaṃ.</hi> Kiṃ taṃ? Pāpassa akaraṇaṃ. Tenāha <hi rend="bold">‘‘ettakomhī’’</hi>tiādi. Tattha sīlādayo lokiyā eva daṭṭhabbā, tasmā <hi rend="bold">vimuttiyā</hi>ti lokiyavimuttiyā. <hi rend="bold">Jeṭṭhaka</hi>nti issaraṃ, garunti attho. Ettha ca attānaṃ, dhammañca adhipatiṃ katvā pāpassa akaraṇaṃ hiriyā vasena veditabbaṃ. Lokaṃ adhipatiṃ katvā akaraṇaṃ ottappassa vasena.</p>

<p rend="bodytext"><hi rend="bold">Kathāvatthūnī</hi>ti kathāya pavattiṭṭhānāni. Yasmā <pb ed="P" n="3.0282" /> tehi vinā kathā nappavattati, tasmā <hi rend="bold">‘‘kathākāraṇānī’’</hi>ti vuttaṃ. Addhāna-saddassa attho heṭṭhā vutto eva, so panatthato dhammappavattimattaṃ <pb ed="V" n="3.0193" />. <hi rend="bold">Dhammā</hi> cettha khandhā eva, tabbinimuttā ca tesaṃ gati natthīti āha <hi rend="bold">‘‘atītaṃ dhammaṃ, atītakkhandheti attho’’</hi>ti. Ayañca addhā nāma disādi viya atthato dhammappavattiṃ upādāya paññattimattaṃ, na upādā na bhūtadhammoti tamatthaṃ dassetuṃ <hi rend="bold">‘‘apicā’’</hi>tiādi vuttaṃ.</p>

<p rend="bodytext">‘‘Tamavijjhanaṭṭhena viditakaraṇaṭṭhenā’’ti saṅkhepato vuttamatthaṃ vivarituṃ <hi rend="bold">‘‘pubbenivāsā’’</hi>tiādi vuttaṃ. <hi rend="bold">Pubbenivāsa</hi>nti pubbe nivutthakkhandhe. <hi rend="bold">Tama</hi>nti mohatamaṃ. <hi rend="bold">Vijjhatī</hi>ti vihanati, pajahatīti attho. Teneva ca paṭicchādakatamavijjhanena <pb ed="M" n="3.0217" /><hi rend="bold">pubbenivāsañca viditaṃ</hi> pākaṭaṃ <hi rend="bold">karotīti vijjā</hi>ti. <hi rend="bold">Ta</hi>nti cutūpapātaṃ.</p>

<p rend="bodytext">Upapattidevavisesabhāvāvaho vihāroti katvā <hi rend="bold">dibbo vihāro. </hi> Nanu evaṃ aññamaññānampi dibbavihārabhāvo āpajjatīti? Na tāsaṃ sattesu hitūpasaṃhārādivasena pavattiyā savisesaṃ niddosaṭṭhena, seṭṭhaṭṭhena ca brahmavihārasamaññāya niruḷhabhāvato. Suvisuddhito paṭipakkhasamucchindanavasena araṇīyato pattabbato, ariyabhāvappattiyā vā anantaraṃ <hi rend="bold">ariyo.</hi> Ariyānaṃ ayanti vā <hi rend="bold">ariyo</hi> vihāro.</p>

<p rend="bodytext">Sesaṃ heṭṭhā vuttanayameva.</p>

<p rend="centre">Tikavaṇṇanā niṭṭhitā.</p>

<p rend="subhead">Catukkavaṇṇanā</p>

<p rend="bodytext" n="306"><hi rend="paranum">306</hi><hi rend="dot">.</hi><hi rend="bold">Pubbe</hi>ti heṭṭhā mahāsatipaṭṭhānavaṇṇanāyaṃ.</p>

<p rend="bodytext"><hi rend="bold">Yo chando</hi>ti yo chandiyanavasena chando. <hi rend="bold">Chandikatā</hi>ti chandabhāvo, chandikaraṇākāro vā. <hi rend="bold">Kattukamyatā</hi>ti kattukāmatā. <hi rend="bold">Kusalo</hi>ti cheko kosallasambhūto <pb ed="P" n="3.0283" />. <hi rend="bold">Dhammacchando</hi>ti sabhāvacchando. Ayañhi <hi rend="bold">chando</hi> nāma taṇhāchando, diṭṭhichando, vīriyachando, dhammacchandoti bahuvidho. Idha kattukamyatākusaladhammacchando adhippeto. <hi rend="bold">Chandaṃ janetī</hi>ti taṃ chandaṃ uppādeti. Taṃ pavattento hi janeti nāma. <hi rend="bold">Vāyāmaṃ karotī</hi>ti payogaṃ parakkamaṃ karoti. <hi rend="bold">Vīriyaṃ ārabhatī</hi>ti kāyikacetasikavīriyaṃ <pb ed="V" n="3.0194" /> pavatteti. <hi rend="bold">Cittaṃ upatthambhetī</hi>ti teneva sahajātavīriyena cittaṃ ukkhipati. <hi rend="bold">Padahatī</hi>ti padhānaṃ vīriyaṃ karoti. Paṭipāṭiyā panetāni padāni uppādanāsevanābhāvanābahulīkammasātaccakiriyāhi yojetabbāni. Vitthāraṃ pariharanto <hi rend="bold">‘‘ayamettha saṅkhepo’’</hi>tiādimāha.</p>

<p rend="bodytext"><hi rend="bold">Chandaṃ nissāyā</hi>ti ‘‘chandavato cetosamādhi hoti, mayhaṃ evaṃ hotī’’ti evaṃ chandaṃ nissāya chandaṃ dhuraṃ jeṭṭhakaṃ pubbaṅgamaṃ katvā <hi rend="bold">pavatto samādhi chandasamādhi</hi>. <hi rend="bold">Padhānabhūtā</hi>ti padhānajātā, padhānabhāvaṃ vā pattā. <hi rend="bold">Saṅkhārā</hi>ti catukiccasādhakaṃ sammappadhānavīriyaṃ vadati. <hi rend="bold">Tehi dhammehī</hi>ti <pb ed="M" n="3.0218" /> yathāvuttasamādhivīriyehi <hi rend="bold">upetaṃ</hi> sampayuttaṃ. <hi rend="bold">Iddhiyā pāda</hi>nti nipphattipariyāyena ijjhanaṭṭhena, ijjhanti etāya sattā iddhā vuddhā ukkaṃsagatā hontīti iminā vā pariyāyena ‘‘iddhī’’ti saṅkhyaṃ gatānaṃ upacārajjhānādikusalacittasampayuttānaṃ chandasamādhipadhānasaṅkhārānaṃ adhiṭṭhānaṭṭhena pādabhūtaṃ. Yasmā purimā iddhi pacchimāya iddhiyā pādo pādakaṃ padaṭṭhānaṃ hoti, tasmā <hi rend="bold">‘‘iddhibhūtaṃ vā pāda’’</hi>nti ca vuttaṃ. <hi rend="bold">Sesesupī</hi>ti dutiyaiddhipādādīsu. Kāmañcettha <pb ed="P" n="3.0284" /><hi rend="bold">janavasabhasuttepi</hi> iddhipādavicāro āgato, sopi saṅkhepato evāti āha <hi rend="bold">‘‘vitthāro pana…pe… dīpito’’</hi>ti.</p>

<p rend="bodytext" n="307"><hi rend="paranum">307</hi><hi rend="dot">.</hi><hi rend="bold">Diṭṭhadhammo</hi> vuccati paccakkhabhūto attabhāvoti āha <hi rend="bold">‘‘imasmiṃyeva attabhāve’’</hi>ti. <hi rend="bold">Sukhavihāratthāyā</hi>ti nikkilesatāya nirāmisena sukhena viharaṇatthāya. <hi rend="bold">Phalasamāpattijhānānī</hi>ti cattāripi phalasamāpattijhānāni. <hi rend="bold">Aparabhāge</hi>ti āsavakkhayādhigamato aparabhāge. <hi rend="bold">Nibbattitajjhānānī</hi>ti adhigatarūpārūpajjhānāni.</p>

<p rend="bodytext"><hi rend="bold">Sūriyacandapajjotamaṇiādīna</hi>nti pajjotaggahaṇena padīpaṃ vadati. <hi rend="bold">Ādi</hi>-saddena ukkāvijjulatādīnaṃ saṅgaho. <hi rend="bold">Ālokoti manasi karotī</hi>ti sūriyacandālokādiṃ divā, rattiñca upaladdhaṃ yathāladdhavaseneva manasi karoti citte ṭhapeti. Tathāva naṃ manasi karoti, yathāssa subhāvitālokakasiṇassa viya kasiṇāloko yadicchakaṃ yāvadicchakaṃ. So āloko rattiyaṃ upatiṭṭhati, yena tattha divāsaññaṃ ṭhapeti divā viya vigatathinamiddho hoti. Tenāha <hi rend="bold">‘‘yathā divā tathā ratti’’</hi>nti. <hi rend="bold">Yathā rattiṃ āloko diṭṭho</hi>ti yathā rattiyā candālokādiāloko diṭṭho upaladdho. <hi rend="bold">Evameva divā manasi karotī</hi>ti rattiṃ diṭṭhākāreneva divā taṃ ālokaṃ manasi karoti citte ṭhapeti. <hi rend="bold">Apihitenā</hi>ti thinamiddhapidhānena na pihitena. <hi rend="bold">Anaddhenā</hi>ti asañchāditena. <hi rend="bold">Saobhāsa</hi>nti sañāṇobhāsaṃ. Thinamiddhavinodanaālokopi <pb ed="V" n="3.0195" /> vā hotu kasiṇālokopi vā parikammālokopi vā, upakkilesāloko viya sabbāyaṃ āloko ñāṇasamuṭṭhāno vāti. <hi rend="bold">Ñāṇadassanapaṭilābhatthāyā</hi>ti dibbacakkhuñāṇapaṭilābhatthāya. Dibbacakkhuñāṇañhi rūpagatassa dibbassa, itarassa ca dassanaṭṭhena idha ‘‘ñāṇadassana’’nti <pb ed="P" n="3.0285" /> adhippetaṃ. ‘‘Ālokasaññaṃ manasi karotī’’ti <pb ed="M" n="3.0219" /> ettha vuttaāloko <hi rend="bold">thinamiddhavinodanaāloko. Parikammaāloko</hi>ti dibbacakkhuñāṇāya parikammakaraṇavasena pavattitaāloko. Tattha purimassa vasena <hi rend="bold">‘‘khīṇāsavassā’’</hi>ti visesetvā vuttaṃ. Tassa hi thinamiddhaṃ suppahīnaṃ hoti, na aññesaṃ. Dutiyassa vasena <hi rend="bold">‘‘tasmiṃ vā āgatepī’’</hi>tiādi vuttaṃ. Tattha <hi rend="bold">tasmi</hi>nti dibbacakkhuñāṇe. <hi rend="bold">Āgatepī</hi>ti paṭiladdhepi. <hi rend="bold">Anāgatepī</hi>ti appaṭiladdhepi. Yasmā tathārūpassa pādakajjhānasseva vasena parikammaālokassa sambhavo, yato taṃ parisuddhapariyodātatādiguṇavisesupasaṃhitaṃ, tasmā āha <hi rend="bold">‘‘pādaka…pe… bhāvetīti vutta’’</hi>nti.</p>

<p rend="bodytext"><hi rend="bold">Sattaṭṭhānikassā</hi>ti ‘‘abhikkante paṭikkante sampajānakārī hotī’’tiādinā (dī. ni. 1.214; 2.69; ma. ni. 1.102) vuttassa sattaṭṭhānikassa. Satipi sekkhānaṃ pariññātabhāve ekantato pariññātavatthukā nāma arahanto evāti vuttaṃ <hi rend="bold">‘‘khīṇāsavassa vatthu viditaṃ hotī’’</hi>tiādi. <hi rend="bold">Vatthārammaṇaviditatāyā</hi>ti vatthuno, ārammaṇassa ca yāthāvato viditabhāvena. Yathā hi sappapariyesanaṃ carantena tassa āsaye vidite sopi vidito eva ca hoti mantāgadabalena tassa gahaṇassa sukarattā, evaṃ vedanāya āsayabhūte vatthumhi, ārammaṇe ca vidite ādikammikassapi vedanā viditā eva hoti salakkhaṇato, sāmaññalakkhaṇato ca tassā gahaṇassa sukarattā, pageva pariññātavatthukassa khīṇāsavassa. Tassa hi uppādakkhaṇepi ṭhitikkhaṇepi bhaṅgakkhaṇepi vedanā viditā pākaṭā honti. Tenāha <hi rend="bold">‘‘evaṃ vedanā uppajjantī’’</hi>tiādi. Nidassanamattañcetaṃ, yadidaṃ pāḷiyaṃ vedanāsaññāvitakkaggahaṇanti dassento <hi rend="bold">‘‘na kevala’’</hi>ntiādimāha <pb ed="P" n="3.0286" />, tena avasesato sabbadhammānampi uppādādito viditabhāvaṃ dasseti.</p>

<p rend="bodytext">Idāni na kevalaṃ khaṇato eva, atha kho paccayatopi aniccāditopi na kevalaṃ khīṇāsavānaṃyeva vasena, atha kho ekaccānaṃ sekkhānampi vasena vedanādīnaṃ viditabhāvaṃ dassetuṃ <hi rend="bold">‘‘apicā’’</hi>tiādi vuttaṃ. Tattha <hi rend="bold">avijjāsamudayā</hi>ti avijjāya uppādā, atthibhāvāti attho. Nirodhavirodhī hi uppādo atthibhāvavācakopi hotīti tasmā purimabhavasiddhāya avijjāya sati imasmiṃ bhave vedanāya <pb ed="M" n="3.0220" /> uppādo hotīti attho. Avijjādīhi atītakālikādīhi <pb ed="V" n="3.0196" /> tesaṃ sahakāraṇabhūtāni uppādādīnipi gahitānevāti veditabbaṃ. Vedanāya pavattipaccayesu phassassa balavabhāvato so eva gahito <hi rend="bold">‘‘phassasamudayā’’</hi>ti. Tasmiṃ pana gahite pavattipaccayatāsāmaññena vatthārammaṇādīnipi gahitāneva hontīti sabbassāpi vedanāya anavasesato paccayato udayadassanaṃ vibhāvitanti daṭṭhabbaṃ. <hi rend="bold">‘‘Nibbattilakkhaṇa’’</hi>ntiādinā khaṇavasena udayadassanamāha. Uppajjati etasmāti <hi rend="bold">uppādo,</hi> uppajjanaṃ <hi rend="bold">uppādo</hi>ti paccayalakkhaṇaṃ, khaṇalakkhaṇañca ubhayaṃ ekajjhaṃ gahetvā āha <hi rend="bold">‘‘evaṃ vedanāya uppādo vidito hotī’’</hi>ti.</p>

<p rend="bodytext"><hi rend="bold">Aniccato manasi karoto</hi>ti vedanā nāmāyaṃ anaccantikatāya ādiantavatī udayabbayaparicchinnā khaṇabhaṅgurā tāvakālikā, tasmā ‘‘aniccā’’ti aniccato manasi karoto. Tassā khayato, vayato ca <hi rend="bold">upaṭṭhānaṃ viditaṃ</hi> pākaṭaṃ <hi rend="bold">hoti. Dukkhato manasi karoto</hi>ti aniccattā eva vedanā udayabbayapaṭipīḷitatāya, dukkhamatāya, dukkhavatthutāya ca ‘‘dukkhā’’ti manasi karoto <hi rend="bold">bhayato</hi> bhāyitabbato tassā <hi rend="bold">upaṭṭhānaṃ viditaṃ</hi> pākaṭaṃ <hi rend="bold">hotī</hi>ti. Tathā aniccattā, dukkhattā eva ca <pb ed="P" n="3.0287" /> vedanā attarahitā asārā nissārā avasavattinī tucchāti vedanaṃ <hi rend="bold">anattato manasi karoto suññato</hi> rittato asāmikato <hi rend="bold">upaṭṭhānaṃ viditaṃ</hi> pākaṭaṃ hoti. <hi rend="bold">‘‘Khayato’’</hi>tiādi vuttasseva atthassa nigamanaṃ. Tasmā vedanaṃ khayato bhayato suññato jānātīti atthavasena vibhattipariṇāmo veditabbo. <hi rend="bold">Avijjānirodhā vedanānirodho</hi>ti aggamaggena avijjāya anuppādanirodhato vedanāya anuppādanirodho hoti paccayābhāve abhāvato. Sesaṃ samudayavāre vuttanayānusārena veditabbaṃ. Idha <hi rend="bold">samādhibhāvanā</hi>ti sikhāppattā ariyānaṃ vipassanāsamādhibhāvanā. Tassā pādakabhūtā jhānasamāpatti veditabbā.</p>

<p rend="bodytext"><hi rend="bold">Vuttanayameva</hi> mahāpadāne (dī. ni. 2.62).</p>

<p rend="bodytext" n="308"><hi rend="paranum">308</hi><hi rend="dot">.</hi><hi rend="bold">Pamāṇaṃ aggahetvā</hi>ti asubhabhāvanā viya padesaṃ aggahetvā. Ekasmimpi satte pamāṇāggahaṇena <hi rend="bold">anavasesapharaṇena.</hi> Natthi etāsaṃ <pb ed="M" n="3.0221" /> gahetabbaṃ pamāṇanti hi <hi rend="bold">appamāṇā,</hi> appamāṇā eva <hi rend="bold">appamaññā.</hi></p>

<p rend="bodytext">Apassayitabbaṭṭhena <hi rend="bold">apassenāni,</hi> idha bhikkhu yāni apassāya tisso sikkhā sikkhituṃ samattho hoti, tesameva adhivacanaṃ. Tāni panetāni paccayānaṃ saṅkhāya sevitā adhivāsanakkhanti, vajjanīyavajjanaṃ, vinodetabbavinodanañca. Tenāha ‘‘saṅkhāyekaṃ adhivāsetī’’tiādi <pb ed="V" n="3.0197" />. Tattha sammadeva khāyati upaṭṭhāti paṭibhātīti <hi rend="bold">saṅkhā,</hi> ñāṇanti āha <hi rend="bold">‘‘saṅkhāyāti ñāṇenā’’</hi>ti. Saṅkhāya sevitā nāma yaṃ sevato akusalā dhammā parihāyanti, kusalā dhammā abhivaḍḍhanti, tassa sevanāti āha <hi rend="bold">‘‘sevitabbayuttakameva sevatī’’</hi>ti. <hi rend="bold">Adhivāsanā</hi>dīsupi eseva nayo. <hi rend="bold">Anto pavisitu</hi>nti <pb ed="P" n="3.0288" /> abbhantare attano citte pavattituṃ <hi rend="bold">na deti.</hi></p>

<p rend="subhead">Ariyavaṃsacatukkavaṇṇanā</p>

<p rend="bodytext" n="309"><hi rend="paranum">309</hi><hi rend="dot">.</hi><hi rend="bold">Vaṃsa</hi>-saddo ‘‘piṭṭhivaṃsaṃ atikkamitvā nisīdatī’’tiādīsu dvinnaṃ dvinnaṃ gopānasīnaṃ sandhānaṭṭhāne ṭhapetabbadaṇḍake āgato.</p>

<p rend="gatha1">‘‘Vaṃso visālova yathā visatto,</p>

<p rend="gatha2">Puttesu dāresu ca yā apekkhā;</p>

<p rend="gatha3">Vaṃse kaḷīrova asajjamāno,</p>

<p rend="gathalast">Eko care khaggavisāṇakappo’’tiādīsu. (apa. 1.1.94);</p>

<p rend="unindented">Akaṇḍake. ‘‘Bherisaddo mudiṅgasaddo vaṃsasaddo kaṃsatāḷasaddo’’tiādīsu tūriyavisese, yo ‘‘veṇū’’ tipi vuccati. ‘‘Abhinnena piṭṭhivaṃsena mato hatthī’’tiādīsu hatthiādīnaṃ piṭṭhivemajjhe padese. ‘‘Kulavaṃsaṃ ṭhapessāmī’’tiādīsu (dī. ni. 3.267) kulavaṃse. ‘‘Vaṃsānurakkhako paveṇīpālako’’tiādīsu (visuddhi. 1.42) guṇānupubbiyaṃ guṇānaṃ pabandhappavattiyaṃ. Idha pana catupaccayasantosabhāvanārāmatāsaṅkhātaguṇānaṃ pabandhe daṭṭhabbo. Tassa pana vaṃsassa kulanvayaṃ, guṇanvayañca nidassanavasena dassetuṃ <hi rend="bold">‘‘yathā hī’’</hi>tiādi vuttaṃ. Tattha <hi rend="bold">khattiyavaṃso</hi>ti khattiyakulanvayo <pb ed="P" n="3.0289" />. Eseva nayo sesapadesupi. <hi rend="bold">Samaṇavaṃso</hi> pana samaṇatanti samaṇapaveṇī. <hi rend="bold">Mūlagandhādīna</hi>nti <hi rend="bold">ādi</hi>-saddena yathā sāragandhādīnaṃ saṅgaho, evamettha gorasādīnampi saṅgaho <pb ed="M" n="3.0222" /> daṭṭhabbo. Dutiyena pana <hi rend="bold">ādi</hi>-saddena kāsikavatthasappimaṇḍādīnaṃ. <hi rend="bold">Ariya</hi>-saddo amilakkhūsupi manussesu vattati, yesaṃ pana nivāsanaṭṭhānaṃ ‘‘ariyaṃ āyatana’’nti vuccati. Yathāha ‘‘yāvatā, ānanda, ariyaṃ āyatana’’nti (dī. ni. 2.152; udā. 76) lokiyasādhujanesupi ‘‘ye hi vo ariyā parisuddhakāyakammantā…pe… tesaṃ ahaṃ aññataro’’tiādīsu (ma. ni. 1.35). Idha pana ye ‘‘ārakā kilesehī’’tiādinā laddhanibbacanā <pb ed="V" n="3.0198" /> paṭividdhaariyasaccā, te eva adhippetāti dassetuṃ ‘‘ke pana te ariyā’’ti pucchaṃ katvā <hi rend="bold">‘‘ariyā vuccantī’’</hi>tiādi vuttaṃ.</p>

<p rend="bodytext">Tattha ye mahāpaṇidhānakappato paṭṭhāya yāvāyaṃ kappo, etthantare uppannā sammāsambuddhā, te tāva sarūpato dassetvā tadaññepi sammāsambuddhe, paccekabuddhe, buddhasāvake ca saṅgahetvā anavasesato ariye dassetuṃ <hi rend="bold">‘‘apicā’’</hi>tiādi vuttaṃ. Tattha yāva sāsanaṃ na antaradhāyati, tāva satthā dharati eva nāmāti imameva bhagavantaṃ, ye cetarahi buddhasāvakā, te ca sandhāya <hi rend="bold">paccuppanna</hi>ggahaṇaṃ. Tasmiṃ tasmiṃ vā kāle te te paccuppannāti ce, <hi rend="bold">atītānāgata</hi>ggahaṇaṃ na kattabbaṃ siyā. Idāni yathā bhagavā ‘‘dhammaṃ vo, bhikkhave, desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāsessāmi, yadidaṃ chachakkānī’’ti chakkadesanāya <pb ed="P" n="3.0290" /> (ma. ni. 3.420) aṭṭhahi padehi vaṇṇaṃ abhāsi, evaṃ mahāariyavaṃsadesanāya ariyānaṃ vaṃsānaṃ ‘‘cattārome, bhikkhave, ariyavaṃsā aggaññā rattaññā vaṃsaññā porāṇā asaṃkiṇṇā asaṃkiṇṇapubbā na saṅkīyanti na saṅkīyissanti appaṭikuṭṭhā samaṇehi brāhmaṇehi viññūhī’’ti (a. ni. 4.28) yehi navahi padehi vaṇṇaṃ abhāsi, tāni tāva ānetvā thomanāvaseneva vaṇṇento <hi rend="bold">‘‘te kho panete’’</hi>tiādimāha. <hi rend="bold">Aggāti jānitabbā</hi> sabbavaṃsehi seṭṭhabhāvato, seṭṭhabhāvasādhanato ca. <hi rend="bold">Dīgharattaṃ pavattāti jānitabbā</hi> rattaññūhi, buddhādīhi tehi ca tathā anuṭṭhitattā. <hi rend="bold">Vaṃsāti jānitabbā</hi> buddhādīnaṃ ariyānaṃ vaṃsāti jānitabbā. <hi rend="bold">Porāṇā</hi>ti purātanā. <hi rend="bold">Na adhunuppattikā</hi>ti na adhunātanā. <hi rend="bold">Asaṃkiṇṇā</hi>ti na khittā na chaḍḍitā. Tenāha <hi rend="bold">‘‘anapanītā’’</hi>ti. <hi rend="bold">Na apanītapubbā</hi>ti na <pb ed="M" n="3.0223" /> chaḍḍitapubbā tissannaṃ sikkhānaṃ paripūraṇūpāyabhāvato na paricattapubbā. Tato eva <hi rend="bold">idānipi na apanīyanti, anāgatepi na apanīyissanti. Ye</hi> dhammasabhāvassa vijānaneva <hi rend="bold">viññū</hi> samitapāpa<hi rend="bold">samaṇā</hi> ceva bāhitapāpa<hi rend="bold">brāhmaṇā</hi> ca, <hi rend="bold">tehi appaṭikuṭṭhā</hi> appaṭikkhittā. Ye hi na paṭikkositabbā, te aninditabbā agarahitabbā. Apariccajitabbatāya appaṭikkhipitabbā hontīti.</p>

<p rend="bodytext"><hi rend="bold">Santuṭṭho</hi>ti ettha yathādhippetasantosameva dassento <hi rend="bold">‘‘paccayasantosavasena santuṭṭho’’</hi>ti vuttaṃ. Jhānavipassanādivasenapi idha bhikkhuno santuṭṭhatā hotīti. <hi rend="bold">Itarītarenā</hi>ti itarena itarena. Itara-saddoyaṃ aniyamavacano, dvikkhattuṃ vuccamāno yaṃkiñci-saddehi samānattho hotīti vuttaṃ <hi rend="bold">‘‘yena kenacī’’</hi>ti. Svāyaṃ aniyamavācitāya <pb ed="P" n="3.0291" /> eva yathā thūlādīnaṃ aññataravacano, evaṃ yathāladdhādīnampi aññataravacanoti tattha dutiyapakkhasseva idha icchitabhāvaṃ dassento <hi rend="bold">‘‘atha kho’’</hi>tiādimāha <pb ed="V" n="3.0199" />. Nanu ca yathāladdhādayopi thūlādayo eva? Saccametaṃ, tathāpi atthi viseso. Yo hi yathāladdhesu thūlādīsu santoso, so <hi rend="bold">yathālābhasantoso</hi> eva, na itaro. Na hi so paccayamattasannissayo icchito, atha kho attano kāyabalasāruppabhāvasannissayopi. Thūladukādayo ca tayopi cīvare labbhanti. Majjhimo catupaccayasādhāraṇo, pacchimo pana cīvare, senāsane ca labbhatīti daṭṭhabbaṃ. <hi rend="bold">‘‘Ime tayo santose’’</hi>ti idaṃ sabbasaṅgāhikavasena vuttaṃ. Ye hi parato gilānapaccayaṃ piṇḍapāte eva pakkhipitvā cīvare vīsati, piṇḍapāte pannarasa, senāsane pannarasāti samapaṇṇāsasantosā vuccanti, te sabbepi yathārahaṃ imesu eva tīsu santosesu saṅgahaṃ samosaraṇaṃ gacchantīti.</p>

<p rend="bodytext"><hi rend="bold">Cīvaraṃ jānitabba</hi>nti ‘‘idaṃ nāma cīvaraṃ kappiya’’nti jātito cīvaraṃ jānitabbaṃ. <hi rend="bold">Cīvarakkhetta</hi>nti cīvarassa uppattikkhettaṃ. <hi rend="bold">Paṃsukūla</hi>nti paṃsukūlacīvaraṃ, paṃsukūlalakkhaṇappattaṃ cīvaraṃ <hi rend="bold">jānitabba</hi>nti attho. <hi rend="bold">Cīvarasantoso</hi>ti cīvare labbhamāno sabbo santoso <hi rend="bold">jānitabbo.</hi><hi rend="bold">Cīvarapaṭisaṃyuttāni dhutaṅgāni jānitabbāni,</hi> yāni tosanto cīvarasantosena sammadeva santuṭṭho hotīti. Khomakappāsikakoseyyakambalasāṇabhaṅgāni <hi rend="bold">khomādīni.</hi> Tattha <hi rend="bold">khomaṃ</hi> nāma khomasuttehi vāyitaṃ khomapaṭacīvaraṃ, tathā <pb ed="M" n="3.0224" /> sesānipi. <hi rend="bold">Sāṇa</hi>nti sāṇavākasuttehi katacīvaraṃ. <hi rend="bold">Bhaṅga</hi>nti pana khomasuttādīni sabbāni ekaccāni vomissetvā katacīvaraṃ. ‘‘Bhaṅgampi vākamayamevā’’ti keci. <hi rend="bold">Chā</hi>ti gaṇanaparicchedo. Yadi evaṃ ito aññā vatthajāti natthīti? No natthi, sā pana etesaṃ anulomāti dassetuṃ <hi rend="bold">‘‘dukūlādīnī’’</hi>tiādi vuttaṃ. <hi rend="bold">Ādi</hi>-saddena paṭṭuṇṇaṃ, somārapaṭṭaṃ, cīnapaṭṭaṃ <pb ed="P" n="3.0292" />, iddhijaṃ, devadinnanti etesaṃ saṅgaho. Tattha <hi rend="bold">dukūlaṃ</hi> sāṇassa anulomaṃ vākamayattā. Paṭṭuṇṇadese sañjātavatthaṃ <hi rend="bold">paṭṭuṇṇaṃ.</hi> ‘‘Paṭṭuṇṇaṃ koseyyaviseso’’ti hi amarakose vuttaṃ. Somāradese, cīnadese ca jātavatthāni <hi rend="bold">somāracīnapaṭṭāni. Paṭṭuṇṇā</hi>dīni tīṇi koseyyassa anulomāni pāṇakehi katasuttamayattā. <hi rend="bold">Iddhijaṃ</hi> ehibhikkhūnaṃ puññiddhiyā nibbattaṃ cīvaraṃ, taṃ khomādīnaṃ aññataraṃ hotīti tesameva anulomañca. Devatāhi dinnaṃ cīvaraṃ <hi rend="bold">devadinnaṃ,</hi> taṃ kapparukkhe nibbattaṃ jāliniyā devakaññāya anuruddhattherassa dinnavatthasadisaṃ, tampi khomādīnaṃyeva anulomaṃ hoti tesu aññatarabhāvato. <hi rend="bold">Imānī</hi>ti antogadhāvadhāraṇavacanaṃ, imāni evāti attho. Buddhādīnaṃ paribhogayogyatāya <hi rend="bold">kappiyacīvarāni.</hi></p>

<p rend="bodytext">Idāni avadhāraṇena nivattitāni ekadesena dassetuṃ <hi rend="bold">‘‘kusacīra’’</hi>ntiādi vuttaṃ. Tattha kusatiṇehi, aññehi vā tādisehi tiṇehi katacīvaraṃ <hi rend="bold">kusacīraṃ.</hi> Potakīvākādīhi vākehi katacīvaraṃ <hi rend="bold">vākacīraṃ.</hi> Catukkoṇehi, tikoṇehi vā phalakehi katacīvaraṃ <hi rend="bold">phalakacīraṃ.</hi> Manussānaṃ <pb ed="V" n="3.0200" /> kesehi katakambalaṃ <hi rend="bold">kesakambalaṃ.</hi> Cāmarīvālaassavālādīhi kataṃ <hi rend="bold">vālakambalaṃ. </hi> Makacitantūhi vāyito <hi rend="bold">potthako. Camma</hi>nti migacammādi yaṃ kiñci cammaṃ. Ulūkapakkhehi ganthetvā katacīvaraṃ <hi rend="bold">ulūkapakkhaṃ. </hi> Bhujatacādimayaṃ <hi rend="bold">rukkhadussaṃ,</hi> tirīṭakanti attho. Sukhumatarāhi latāvākehi <pb ed="P" n="3.0293" /> vāyitaṃ <hi rend="bold">latādussaṃ.</hi> Erakavākehi kataṃ <hi rend="bold">erakadussaṃ.</hi> Tathā <hi rend="bold">kadalidussaṃ.</hi> Sukhumehi veḷuvilīvehi kataṃ <hi rend="bold">veḷudussaṃ. Ādi</hi>-saddena vakkalādīnaṃ saṅgaho. <hi rend="bold">Akappiyacīvarāni</hi> titthiyaddhajabhāvato.</p>

<p rend="bodytext"><hi rend="bold">Aṭṭhannañca mātikānaṃ vasenā</hi>ti ‘‘sīmāya deti, katikāya detī’’tiādinā (mahāva. 379) āgatānaṃ aṭṭhannaṃ cīvaruppattimātikānaṃ vasena. Cīvarānaṃ paṭilābhakkhettadassanatthañhi <pb ed="M" n="3.0225" /> bhagavatā ‘‘aṭṭhimā, bhikkhave, mātikā’’tiādinā mātikā ṭhapitā. <hi rend="bold">Mātikā</hi>ti hi mātaro cīvaruppattijanikāti. <hi rend="bold">Sosānika</hi>nti susāne patitakaṃ. <hi rend="bold">Pāpaṇika</hi>nti āpaṇadvāre patitakaṃ. <hi rend="bold">Rathiya</hi>nti puññatthikehi vātapānantarena rathikāya chaḍḍitacoḷakaṃ. <hi rend="bold">Saṅkārakūṭaka</hi>nti saṅkāraṭṭhāne chaḍḍitacoḷakaṃ. <hi rend="bold">Sināna</hi>nti nhānacoḷaṃ, yaṃ bhūtavejjehi sīsaṃ nhāpetvā ‘‘kāḷakaṇṇīcoḷaka’’nti chaḍḍetvā gacchanti. <hi rend="bold">Tittha</hi>nti titthacoḷakaṃ sinānatitthe chaḍḍitapilotikā. <hi rend="bold">Aggidaḍḍha</hi>nti agginā daḍḍhappadesaṃ. Tañhi manussā chaḍḍenti. <hi rend="bold">Gokhāyitakā</hi>dīni pākaṭāneva. Tānipi hi manussā chaḍḍenti.</p>

<p rend="bodytext"><hi rend="bold">Dhajaṃ ussāpetvā</hi>ti nāvaṃ ārohantehi vā yuddhaṃ pavisantehi vā dhajayaṭṭhiṃ ussāpetvā tattha baddhaṃ pārutacīvaraṃ, tehi chaḍḍitanti adhippāyo.</p>

<p rend="bodytext"><hi rend="bold">Sādakabhikkhunā</hi>ti gahapaticīvarassa sādiyanabhikkhunā. <hi rend="bold">Ekamāsamatta</hi>nti cīvaramāsasaññitaṃ ekamāsamattaṃ. <hi rend="bold">Vitakketuṃ vaṭṭati,</hi> na tato paranti adhippāyo. Sabbassāpi hi taṇhāniggahatthāya sāsane paṭipattīti. <hi rend="bold">Paṃsukūliko addhamāseneva karotī</hi>ti aparapaṭibaddhattā <pb ed="P" n="3.0294" /> paṭilābhassa. Itarassa pana parapaṭibaddhattā māsamattaṃ anuññātaṃ. <hi rend="bold">Iti māsaddha…pe… vitakkasantoso</hi> vitakkanassa parimitakālikattā.</p>

<p rend="bodytext">Mahātheraṃ tattha attano sahāyaṃ icchantopi garugāravena gāmadvāraṃ <hi rend="bold">‘‘bhante gamissāmi’’</hi> iccevamāha. Mahātheropissa ajjhāsayaṃ ñatvā <hi rend="bold">‘‘ahaṃ pāvuso gamissāmī’’</hi>ti āha. ‘‘Imassa bhikkhuno vitakkassa avasaro mā hotū’’ti <hi rend="bold">pañhaṃ pucchamāno gāmaṃ pāvisi. Uccārapalibuddho</hi>ti uccārena pīḷito. Tadā bhagavato dukkarakiriyānussaraṇamukhena tathāgate uppannapītisomanassavegassa <pb ed="V" n="3.0201" /> balavabhāvena kilesānaṃ vikkhambhitattā <hi rend="bold">tasmiṃyeva…pe… tīṇi phalāni patto.</hi></p>

<p rend="bodytext">‘‘Kattha labhissāmī’’ti cintanāpi lābhāsāpubbikāti tathā <hi rend="bold">‘‘acintetvā’’</hi>ti vuttaṃ, ‘‘sundaraṃ labhissāmi, manāpaṃ labhissāmī’’ti evamādicintanāya kā nāma kathā. Kathaṃ pana vattabbanti āha <hi rend="bold">‘‘kammaṭṭhānasīseneva gamana’’</hi>nti, tena cīvaraṃ paṭicca kiñcipi na cintetabbaṃ evāti dasseti.</p>

<p rend="bodytext">Apesalo <pb ed="M" n="3.0226" /> appatirūpāyapi pariyesanāya paccayo bhaveyyāti <hi rend="bold">‘‘pesalaṃ bhikkhuṃ gahetvā’’</hi>ti vuttaṃ.</p>

<p rend="bodytext"><hi rend="bold">Āhariyamāna</hi>nti susānādīsu patitakaṃ vatthaṃ ‘‘ime bhikkhū paṃsukūlapariyesanaṃ carantī’’ti ñatvā kenaci purisena tato ānīyamānaṃ.</p>

<p rend="bodytext"><hi rend="bold">Evaṃ laddhaṃ gaṇhantassāpī</hi>ti evaṃ paṭilābhasantosaṃ akopetvāva laddhaṃ gaṇhantassāpi. <hi rend="bold">Attano pahonakamattenevā</hi>ti yathāladdhānaṃ paṃsukūlavatthānaṃ ekapaṭṭadupaṭṭānaṃ atthāya attano pahonakapamāṇeneva, avadhāraṇena uparipaccāsaṃ nivatteti.</p>

<p rend="bodytext">Gāme bhikkhāya āhiṇḍantena sapadānacārinā viya dvārapaṭipāṭiyā caraṇaṃ <hi rend="bold">loluppavivajjanaṃ</hi> nāma cīvaraloluppassa dūrasamussāritattā.</p>

<p rend="bodytext"><hi rend="bold">Yāpetu</hi>nti attabhāvaṃ pavattetuṃ.</p>

<p rend="bodytext"><hi rend="bold">Dhovanupagenā</hi>ti dhovanayoggena.</p>

<p rend="bodytext"><hi rend="bold">Paṇṇānī</hi>ti ambajambādipaṇṇāni.</p>

<p rend="bodytext"><hi rend="bold">Akopetvā</hi>ti santosaṃ akopetvā <pb ed="P" n="3.0295" />. <hi rend="bold">Pahonakanīhārenevāti</hi> antaravāsakādīsu yaṃ kātukāmo, tassa pahonakaniyāmeneva yathāladdhaṃ thūlasukhumādiṃ gahetvā <hi rend="bold">karaṇaṃ.</hi></p>

<p rend="bodytext"><hi rend="bold">Timaṇḍalapaṭicchādanamattassevā</hi>ti <pb ed="V" n="3.0202" /> ‘‘nivāsanaṃ ce nābhimaṇḍalaṃ; jāṇumaṇḍalaṃ, itaraṃ ce galavāṭamaṇḍalaṃ, jāṇumaṇḍala’’nti evaṃ timaṇḍalapaṭicchādanamattasseva <hi rend="bold">karaṇaṃ;</hi> taṃ pana atthato tiṇṇaṃ cīvarānaṃ heṭṭhimantena vuttaparimāṇameva hoti.</p>

<p rend="bodytext"><hi rend="bold">Avicāretvā</hi>ti na vicāretvā.</p>

<p rend="bodytext"><hi rend="bold">Kusibandhanakāle</hi>ti maṇḍalāni yojetvā sibbanakāle. <hi rend="bold">Sattavāre</hi>ti sattasibbanavāre.</p>

<p rend="bodytext">Kappabinduapadesena kassaci vikārassa akaraṇaṃ <hi rend="bold">kappasantoso.</hi></p>

<p rend="bodytext">Sītapaṭighātādi atthāpattito sijjhatīti mukhyameva cīvaraparibhoge payojanaṃ dassetuṃ <hi rend="bold">‘‘hirikopīnapaṭicchādanamattavasenā’’</hi>ti vuttaṃ. Tenāha bhagavā ‘‘yāvadeva hirikopīnapaṭicchādanattha’’nti (ma. ni. 1.23; a. ni. 6.68; mahāni. 162).</p>

<p rend="bodytext"><hi rend="bold">Vaṭṭati</hi><pb ed="M" n="3.0227" />, na tāvatā santoso kuppati sambhārānaṃ, dakkhiṇeyyānañca alābhato.</p>

<p rend="bodytext"><hi rend="bold">Sāraṇīyadhamme ṭhatvā</hi>ti sīlavantehi bhikkhūhi sādhāraṇato paribhoge ṭhatvā.</p>

<p rend="bodytext"><hi rend="bold">‘‘Itī’’</hi>tiādinā paṭhamassa ariyavaṃsassa paṃsukūlikaṅgatecīvarikaṅgānaṃ, tesañca tassa paccayataṃ dassento iti ime dhammā aññamaññassa samuṭṭhāpakā, upatthambhakā cāti dīpeti. Esa nayo ito paratopi.</p>

<p rend="bodytext">‘‘Santuṭṭho hoti vaṇṇavādī’’ti ettha catukkoṭikaṃ sambhavati, tattha catutthoyeva pakkho satthārā vaṇṇito thomitoti mahātherena tathā desanā katā. <hi rend="bold">Eko santuṭṭho hoti, santosassa vaṇṇaṃ na katheti</hi> seyyathāpi thero nālako (suttanipāte nālakasutte vitthāro) <hi rend="bold">eko na santuṭṭho hoti, santosassa vaṇṇavādī</hi> seyyathāpi upanando sakyaputto (pārā. 515, 527, 532, 537 vākyakhandhesu vitthāro). <hi rend="bold">Eko neva santuṭṭho hoti, na santosassa vaṇṇaṃ katheti.</hi> Seyyathāpi thero <pb ed="P" n="3.0296" /> lāḷudāyī (theragā. aṭṭha. 2.udāyittheragāthāvaṇṇanā) <hi rend="bold">eko santuṭṭho ceva hoti, santosassa ca vaṇṇavādī</hi> seyyathāpi thero mahākassapo.</p>

<p rend="bodytext"><hi rend="bold">Anesana</hi>nti <pb ed="V" n="3.0203" /> ayuttaṃ esanaṃ. Tenāha <hi rend="bold">‘‘appatirūpa’’</hi>nti, sāsane ṭhitānaṃ na patirūpaṃ asāruppaṃ ayogyaṃ. <hi rend="bold">Kohaññaṃ karonto</hi>ti cīvaruppādanimittaṃ paresaṃ kuhanaṃ vimhāpanaṃ karonto. <hi rend="bold">Uttasatī</hi>ti taṇhāsantāsena uparūpari tasati. <hi rend="bold">Paritasatīti</hi> parito tasati. Yathā sabbe kāyavacīpayogā tadatthā eva jāyanti, evaṃ sabbabhāgehi tasati. <hi rend="bold">Gadhitaṃ</hi> vuccati gaddho, so cettha abhijjhālakkhaṇo adhippeto. Gadhitaṃ etassa natthīti <hi rend="bold">agadhito</hi>ti āha <hi rend="bold">‘‘agadhito…pe… lobhagiddho’’</hi>ti. <hi rend="bold">Muccha</hi>nti taṇhāvasena muyhanaṃ, tassa vā samussayaṃ adhigataṃ. <hi rend="bold">Anāpanno</hi> anupagato. <hi rend="bold">Anotthato</hi>ti anajjhotthato. <hi rend="bold">Apariyonaddho</hi>ti taṇhāchadanena acchādito. <hi rend="bold">Ādīnavaṃ passamāno</hi>ti diṭṭhadhammikaṃ, samparāyikañca dosaṃ passanto. Gadhitaparibhogato nissarati etenāti <hi rend="bold">nissaraṇaṃ,</hi> idamatthikatā, taṃ pajānātīti <hi rend="bold">nissaraṇapañño.</hi> Tenāha <hi rend="bold">‘‘yāvadeva…pe… pajānanto’’</hi>ti.</p>

<p rend="bodytext"><hi rend="bold">Nevattānukkaṃsetī</hi>ti <pb ed="M" n="3.0228" /> attānaṃ neva ukkaṃseti na ukkhipati na ukkaṭṭhato dahati. <hi rend="bold">‘‘Aha’’</hi>ntiādi ukkaṃsanākāradassanaṃ. <hi rend="bold">Na vambhetī</hi>ti na hīḷayati nihīnato na dahati. <hi rend="bold">Tasmiṃ cīvarasantose</hi>ti tasmiṃ yathāvutte vīsatividhe cīvarasantose <pb ed="P" n="3.0297" />. Kāmañcettha vuttappakārasantosaggahaṇena cīvarahetu anesanāpajjanādipi gahitameva tasmiṃ sati tassa bhāvato, asati ca abhāvato, vaṇṇavāditānattukkaṃsanā paravambhanāni pana gahitāni na hontīti <hi rend="bold">‘‘vaṇṇavāditādīsu vā’’</hi>ti vikappo vutto. Ettha ca <hi rend="bold">‘‘dakkho’’</hi>tiādi yesaṃ dhammānaṃ vasenassa yathāvuttasantosādi ijjhati, taṃ dassanaṃ. Tattha <hi rend="bold">‘‘dakkho’’</hi>ti iminā tesaṃ samuṭṭhāpanapaññaṃ dasseti, <hi rend="bold">‘‘analaso’’</hi>ti iminā paggaṇhanavīriyaṃ, <hi rend="bold">‘‘sampajāno’’</hi>ti iminā pāṭihāriyapaññaṃ <hi rend="bold">‘‘paṭissato’’</hi>ti iminā tattha asammosavuttiṃ dasseti.</p>

<p rend="bodytext"><hi rend="bold">Piṇḍapāto jānitabbo</hi>ti pabhedato piṇḍapāto jānitabbo. <hi rend="bold">Piṇḍapātakkhetta</hi>nti piṇḍapātassa uppattiṭṭhānaṃ. <hi rend="bold">Piṇḍapātasantoso jānitabbo</hi>ti piṇḍapāte santoso pabhedato jānitabbo. Idha bhesajjampi piṇḍapātagatikameva. Āharitabbato hi sappiādīnampi gahaṇaṃ kataṃ.</p>

<p rend="bodytext"><hi rend="bold">Piṇḍapātakkhettaṃ</hi> piṇḍapātassa uppattiṭṭhānaṃ. Khettaṃ viya <hi rend="bold">khettaṃ.</hi> Uppajjati ettha, etenāti ca <hi rend="bold">uppattiṭṭhānaṃ.</hi> Saṅghato vā hi bhikkhuno piṇḍapāto uppajjati uddesādivasena vā. Tattha sakalassa saṅghassa dātabbaṃ bhattaṃ <hi rend="bold">saṅghabhattaṃ.</hi> Katipaye bhikkhū uddisitvā uddesena dātabbaṃ bhattaṃ <hi rend="bold">uddesabhattaṃ.</hi> Nimantetvā dātabbaṃ bhattaṃ <hi rend="bold">nimantanaṃ.</hi> Salākadānavasena dātabbaṃ bhattaṃ <hi rend="bold">salākabhattaṃ</hi><pb ed="V" n="3.0204" />. Ekasmiṃ pakkhe ekadivasaṃ dātabbaṃ bhattaṃ <hi rend="bold">pakkhikaṃ.</hi> Uposathe dātabbaṃ bhattaṃ <hi rend="bold">uposathikaṃ.</hi> Pāṭipadadivase dātabbaṃ bhattaṃ <hi rend="bold">pāṭipadikaṃ.</hi> Āgantukānaṃ dātabbaṃ bhattaṃ <hi rend="bold">āgantukabhattaṃ.</hi> Dhuragehe eva ṭhapetvā dātabbaṃ bhattaṃ <hi rend="bold">dhurabhattaṃ.</hi> Kuṭiṃ uddissa dātabbaṃ bhattaṃ <hi rend="bold">kuṭibhattaṃ.</hi> Gāmavāsīādīhi vārena dātabbaṃ bhattaṃ <hi rend="bold">vārabhattaṃ.</hi> Vihāraṃ uddissa dātabbaṃ bhattaṃ <hi rend="bold">vihārabhattaṃ.</hi> Sesāni pākaṭāneva.</p>

<p rend="bodytext"><hi rend="bold">Vitakketi</hi> ‘‘kattha nu kho ahaṃ ajja piṇḍāya carissāmī’’ti. ‘‘Kattha piṇḍāya carissāmā’’ti therena vutte ‘‘asukagāme <pb ed="P" n="3.0298" /> bhante’’ti kāmametaṃ paṭivacanadānaṃ <pb ed="M" n="3.0229" />, yena pana cittena ‘‘cintetvā’’ti vuttaṃ, taṃ sandhāyāha <hi rend="bold">‘‘ettakaṃ cintetvā’’</hi>ti. <hi rend="bold">Tato paṭṭhāyā</hi>ti vitakkamāḷake ṭhatvā vitakkitakālato paṭṭhāya. <hi rend="bold">‘‘Tato paraṃ vitakkento ariyavaṃsā cuto hotī’’</hi>ti idaṃ tiṇṇampi ariyavaṃsikānaṃ vasena gahetabbaṃ, na ekacārikasseva. Sabbopi hi ariyavaṃsiko ekavārameva vitakketuṃ labhati, na tato paraṃ. <hi rend="bold">Paribāhiro</hi>ti ariyavaṃsikabhāvato bahibhūto. Svāyaṃ vitakkasantoso kammaṭṭhānamanasikārena na kuppati, visujjhati ca. Ito paresupi eseva nayo. Tenevāha <hi rend="bold">‘‘kammaṭṭhānasīsena gantabba’’</hi>nti.</p>

<p rend="bodytext"><hi rend="bold">Gahetabbamevā</hi>ti aṭṭhānappayutto <hi rend="bold">eva</hi>-saddo. Yāpanamattameva gahetabbanti yojetabbaṃ.</p>

<p rend="bodytext"><hi rend="bold">Etthā</hi>ti etasmiṃ piṇḍapātapaṭiggahaṇe. <hi rend="bold">Appa</hi>nti attano yāpanapamāṇatopi appaṃ. <hi rend="bold">Gahetabbaṃ</hi> dāyakassa cittārādhanatthaṃ. <hi rend="bold">Pamāṇenevā</hi>ti attano yāpanappamāṇeneva appaṃ <hi rend="bold">gahetabbaṃ.</hi> ‘‘Pamāṇena gahetabba’’nti ettha kāraṇaṃ dassetuṃ <hi rend="bold">‘‘paṭiggahaṇasmiñhī’’</hi>tiādi vuttaṃ. <hi rend="bold">Makkhetī</hi>ti viddhaṃseti apaneti. <hi rend="bold">Vinipātetī</hi>ti vināseti aṭṭhānaviniyogena. <hi rend="bold">Sāsana</hi>nti satthu sāsanaṃ anusiṭṭhiṃ. <hi rend="bold">Na karoti</hi> nappaṭipajjati.</p>

<p rend="bodytext">Sapadānacārino viya dvārapaṭipāṭiyā caraṇaṃ loluppavivajjanasantosoti āha <hi rend="bold">‘‘dvārapaṭipāṭiyā gantabba’’</hi>nti.</p>

<p rend="bodytext"><hi rend="bold">Harāpetvā</hi>ti adhikaṃ apanetvā.</p>

<p rend="bodytext">Āhāragedhato nissarati etenāti <hi rend="bold">nissaraṇaṃ.</hi> Jighacchāya paṭivinodanatthaṃ kathā, kāyassaṭhitiādipayojanaṃ <pb ed="V" n="3.0205" /> pana atthāpattito āgataṃ evāti āha <hi rend="bold">‘‘jighacchāya…pe… santoso nāmā’’</hi>ti.</p>

<p rend="bodytext"><hi rend="bold">Nidahitvā na paribhuñjitabbaṃ</hi> tadahupīti adhippāyo. Itaratthā pana sikkhāpadeneva vāritaṃ. <hi rend="bold">Sāraṇīyadhamme ṭhitenā</hi>ti sīlavantehi bhikkhūhi sādhāraṇabhogibhāve ṭhitena.</p>

<p rend="bodytext"><hi rend="bold">Senāsanenā</hi>ti sayanena, āsanena ca. Yattha yattha <pb ed="P" n="3.0299" /> hi mañcādike, vihārādike ca seti, taṃ <hi rend="bold">senaṃ.</hi> Yattha yattha pīṭhādike āsati, taṃ <hi rend="bold">āsanaṃ.</hi> Tadubhayaṃ ekato katvā ‘‘senāsana’’nti vuttaṃ. Tenāha <hi rend="bold">‘‘mañco’’</hi>tiādi. Tattha <hi rend="bold">mañco</hi> masārakādi, tathā <hi rend="bold">pīṭhaṃ.</hi> Mañcabhisi, pīṭhabhisīti <pb ed="M" n="3.0230" /> duvidhā <hi rend="bold">bhisi. Vihāro</hi> pākāraparicchinno sakalo āvāso. ‘‘Dīghamukhapāsādo’’ti keci. <hi rend="bold">Aḍḍhayogo</hi>ti dīghapāsādo. ‘‘Ekapassacchadanakasenāsana’’nti keci. <hi rend="bold">Pāsādo</hi>ti caturassapāsādo. ‘‘Āyatacaturassapāsādo’’ti keci. <hi rend="bold">Hammiyaṃ</hi> muṇḍacchadanapāsādo. <hi rend="bold">Guhā</hi>ti kevalā pabbataguhā. <hi rend="bold">Leṇaṃ</hi> dvārabandhaṃ. <hi rend="bold">Aṭṭo</hi> bahalabhittikaṃ gehaṃ, yassa gopānasiyo aggahetvā iṭṭhakāhi eva chadanaṃ hoti. ‘‘Aṭṭālakākārena kariyatī’’tipi vadanti. <hi rend="bold">Māḷo</hi> ekakūṭasaṅgahito anekakoṇo patissayaviseso ‘‘vaṭṭākārena katasenāsana’’nti keci.</p>

<p rend="bodytext"><hi rend="bold">Piṇḍapāte vuttanayenevā</hi>ti ‘‘sādako bhikkhu ‘ajja kattha vasissāmī’ti vitakketī’’tiādinā yathārahaṃ piṇḍapāte vuttanayena <hi rend="bold">veditabbā,</hi> ‘‘tato paraṃ vitakkento ariyavaṃsā cuto hoti paribāhiro’’ti, ‘‘senāsanaṃ gavesantenāpi’kuhiṃ labhissāmī’ti acintetvā kammaṭṭhānasīseneva gantabba’’nti ca evamādi sabbaṃ purimanayeneva.</p>

<p rend="bodytext">Kasmā panettha paccayasantosaṃ dassentena mahātherena gilānapaccayasantoso na gahitoti? Na kho panetaṃ evaṃ daṭṭhabbanti dassento <hi rend="bold">‘‘gilānapaccayo pana piṇḍapāte eva paviṭṭho’’</hi>ti āha, āharitabbatāsāmaññenāti adhippāyo. Yadi evaṃ tattha piṇḍapāte viya vitakkasantosādayopi pannarasa santosā icchitabbāti? Noti dassento āha <hi rend="bold">‘‘tatthā’’</hi>tiādi. Nanu cettha dvādaseva dhutaṅgāni viniyogaṃ gatāni, ekaṃ pana nesajjikaṅgaṃ na katthaci viniyuttanti āha <hi rend="bold">‘‘nesajjikaṅgaṃ bhāvanārāmaariyavaṃsaṃ bhajatī’’</hi>ti. Ayañca attho aṭṭhakathāruḷho evāti dassento <hi rend="bold">‘‘vuttampi ceta’’</hi>ntiādimāha.</p>

<p rend="bodytext"><hi rend="bold">‘‘Pathaviṃ</hi><pb ed="V" n="3.0206" /><hi rend="bold">pattharamāno viyā’’</hi>tiādi ariyavaṃsadesanāya sudukkarabhāvadassanaṃ <pb ed="P" n="3.0300" /> mahāvisayatāya tassā desanāya. Yasmā nayasahassapaṭimaṇḍitā hoti ariyamaggādhigamāya vitthārato pavattiyamānā desanā yathā taṃ cittuppādakaṇḍe, ayañca bhāvanārāmaariyavaṃsakathā ariyamaggādhigamāya vitthārato pavattiyamānā evaṃ hotīti vuttaṃ <hi rend="bold">‘‘sahassanayappaṭimaṇḍitaṃ…pe… desanaṃ ārabhī’’</hi>ti. Paṭipakkhavidhamanato abhimukhabhāvena <pb ed="M" n="3.0231" /> ramaṇaṃ <hi rend="bold">āramaṇaṃ ārāmo</hi>ti āha <hi rend="bold">‘‘abhiratīti attho’’</hi>ti. Byadhikaraṇānampi padānaṃ vasena bhavati bāhiratthasamāso yathā ‘‘urasilomo, kaṇṭhekāḷoti āha <hi rend="bold">‘‘pahāne ārāmo assāti pahānārāmo’’</hi>ti. Āramitabbaṭṭhena vā <hi rend="bold">ārāmo,</hi> pahānaṃ ārāmo assāti <hi rend="bold">pahānārāmo</hi>ti evamettha samāsayojanā veditabbā. <hi rend="bold">‘‘Pajahanto ramatī’’</hi>ti etena pahānārāmasaddānaṃ kattusādhanataṃ, kammadhārayasamāsañca dasseti. ‘‘Bhāvento ramatī’’ti vuttattā <hi rend="bold">bhāvanārāmo</hi>ti etthāpi eseva nayo.</p>

<p rend="bodytext">Kāmaṃ ‘‘nesajjikaṅgaṃ bhāvanārāmaariyavaṃsaṃ bhajatī’’ti vuttaṃ bhāvanānuyogassa anucchavikattā, nesajjikaṅgavasena pana nesajjikassa bhikkhuno ekaccāhi āpattīhi anāpattibhāvoti tampi saṅgaṇhanto ‘‘terasannaṃ dhutaṅgāna’’nti vatvā ‘‘vinayaṃ patvā garuke ṭhātabba’’nti icchitattā sallekhassa apariccajanavasena paṭipatti nāma vinaye ṭhitassevāti āha <hi rend="bold">‘‘terasannaṃ…pe… kathitaṃ hotī’’</hi>ti. Kāmaṃ suttābhidhammapiṭakesupi (dī. ni. 1.7.194; vibha. 508) tattha tattha sīlakathā āgatā eva, yehi pana guṇehi sīlassa vodānaṃ hoti, tesu kathitesu yathā sīlakathābāhullaṃ vinayapiṭakaṃ kathitaṃ hoti, evaṃ bhāvanākathābāhullaṃ suttantapiṭakaṃ, abhidhammapiṭakañca catutthena ariyavaṃsena kathitameva hotīti vuttaṃ <hi rend="bold">‘‘bhāvanārāmena avasesaṃ piṭakadvayaṃ kathitaṃ hotī’’</hi>ti. ‘‘So nekkhammaṃ bhāvento ramatī’’ti nekkhammapadaṃ ādiṃ katvā tattha desanāya pavattattā, sabbesampi vā samathavipassanāmaggadhammānaṃ yathāsakaṃpaṭipakkhato nikkhamanena nekkhammasaññitānaṃ <pb ed="P" n="3.0301" /> tattha āgatattā so pāṭho <hi rend="bold">‘‘nekkhammapāḷī’’</hi>ti vuccatīti āha <hi rend="bold">‘‘nekkhammapāḷiyā kathetabbo’’</hi>ti. Tenāha aṭṭhakathāyaṃ ‘‘sabbepi kusalā dhammā nekkhammanti pavuccare’’ti (itivu. aṭṭha. 109). <hi rend="bold">Dasuttarasuttanta pariyāyenā</hi>ti dasuttarasuttantadhammena, dasuttarasuttante (dī. ni. 3.350) āgatanayenāti vā attho. Sesadvayepi eseva nayo.</p>

<p rend="bodytext"><hi rend="bold">So</hi>ti jāgariyaṃ anuyutto bhikkhu. <hi rend="bold">Nekkhamma</hi>nti kāmehi nikkhantabhāvato nekkhammasaññitaṃ paṭhamajjhānūpacāraṃ. ‘‘So abhijjhaṃ loke pahāyā’’tiādinā (vibha. 508, 538) āgatā <pb ed="V" n="3.0207" /> paṭhamajjhānassa pubbabhāgabhāvanāti idhādhippetā <pb ed="M" n="3.0232" />, tasmā <hi rend="bold">‘‘abyāpāda’’</hi>ntiādīsupi evameva attho veditabbo. Yaṃ panettha vattabbaṃ, taṃ <hi rend="bold">brahmajālaṭīkāyaṃ</hi> vuttanayena veditabbaṃ. Saupāyāsānañhi aṭṭhannaṃ samāpattīnaṃ, aṭṭhārasannaṃ mahāvipassanānaṃ, catunnaṃ ariyamaggānañca vasenettha desanā pavattāti.</p>

<p rend="bodytext"><hi rend="bold">‘‘Ekaṃ dhammaṃ bhāvento ramati, ekaṃ dhammaṃ pajahanto ramatī’’</hi>ti ca na idaṃ dasuttarasutte āgataniyāmena vuttaṃ, tattha pana ‘‘eko dhammo bhāvetabbo, eko dhammo pahātabbo’’ti (dī. ni. 3.351) ca desanā āgatā. Evaṃ santepi yasmā atthato bhedo natthi, tasmā paṭisambhidāmagge nekkhammapāḷiyaṃ (paṭi. ma. 1.24, 3.41) āgatanīhāreneva ‘‘ekaṃ dhammaṃ bhāvento ramati, ekaṃ dhammaṃ pajahanto ramatī’’ti vuttaṃ. Esa nayo sesavāresupi. Yasmā cāyaṃ ariyavaṃsadesanā nāma satthu paññattāva satthārā hi desitaṃ desanaṃ āyasmā dhammasenāpati sāriputtatthero saṅgāyanavasena idhānesi <pb ed="P" n="3.0302" />, tasmā mahāariyavaṃsasutte satthudesanānīhārena nigamanaṃ dassento <hi rend="bold">‘‘evaṃ kho, bhikkhave, bhikkhu bhāvanārāmo hotī’’</hi>ti āha. Eseva nayo ito paresu <hi rend="bold">satipaṭṭhānapariyāyaabhidhammaniddesapariyāyesupi.</hi> Kāmañcettha kāyānupassanāvaseneva saṅkhipitvā yojanā katā, ekavīsatiyā pana ṭhānānaṃ vasena vitthārato yojanā veditabbā. <hi rend="bold">‘‘Aniccato’’</hi> (visuddhi. ṭī. 2.698) tiādīsu yaṃ vattabbaṃ, taṃ <hi rend="bold">visuddhimaggasaṃvaṇṇanāsu</hi> vuttanayena veditabbaṃ.</p>

<p rend="bodytext" n="310"><hi rend="paranum">310</hi><hi rend="dot">.</hi> Saṃvarādīnaṃ sādhanavasena padahati ettha, etehīti ca <hi rend="bold">padhānāni. Uttamavīriyānī</hi>ti seṭṭhavīriyāni visiṭṭhassa atthassa sādhanato. <hi rend="bold">Saṃvarantassa uppannavīriya</hi>nti yathā abhijjhādayo na uppajjanti, evaṃ satiyā upaṭṭhāpane cakkhādīnaṃ pidahane analasassa uppannavīriyaṃ. <hi rend="bold">Pajahantassā</hi>ti vinodentassa. <hi rend="bold">Uppannavīriya</hi>nti tasseva pajahanassa sādhanavasena pavattavīriyaṃ. <hi rend="bold">Bhāventassa uppannavīriya</hi>nti etthāpi eseva nayo. <hi rend="bold">Samādhinimitta</hi>nti samādhi eva. Purimuppannasamādhi hi parato uppajjanakasamādhipavivekassa kāraṇaṃ hotīti ‘‘samādhinimitta’’nti vuttaṃ.</p>

<p rend="bodytext"><hi rend="bold">Upadhivivekattā</hi>ti khandhūpadhiādiupadhīhi vivittattā vinissaṭattā. <hi rend="bold">Taṃ āgammā</hi>ti taṃ nibbānaṃ maggena adhigamahetu. Rāgādayo virajjanti ettha, etenāti <pb ed="M" n="3.0233" /> vā <hi rend="bold">virāgo.</hi> Evaṃ <hi rend="bold">nirodhopi</hi> daṭṭhabbo. Yasmā idha bojjhaṅgā missakavasena icchitā, tasmā <hi rend="bold">‘‘ārammaṇavasena adhigantabbavasena vā’’</hi>ti vuttaṃ. Tattha <hi rend="bold">adhigantabbavasenā</hi>ti taṃninnatāvasena. <hi rend="bold">Vossaggapariṇāmi</hi>nti vossajjanavasena <pb ed="V" n="3.0208" /> pariṇāmitaṃ pariccajanavasena ceva pakkhandanavasena ca pariṇamanasīlaṃ. Tenāha <hi rend="bold">‘‘dve vossaggā’’</hi>tiādi. <hi rend="bold">Khandhānaṃ pariccajanaṃ</hi> nāma tappaṭibaddhakilesappahānavasenāti yenākārena vipassanā kilese pajahati, tenevākārena taṃnimittake, khandhe ca ‘‘pajahatī’’ti vattabbataṃ <pb ed="P" n="3.0303" /> arahatīti āha <hi rend="bold">‘‘vipassanā…pe… pariccajatī’’</hi>ti. Yasmā vipassanā vuṭṭhānagāminibhāvaṃ pāpuṇantī ninnapoṇapabbhārabhāvena ekaṃsato nibbānaṃ ‘‘pakkhandatī’’ti vattabbataṃ labhati, maggo ca samucchedavasena kilese, khandhe ca pariccajati, tasmā yathākkamaṃ vipassanāmaggānaṃ vasena pakkhandanapariccāgavossaggāpi veditabbā. <hi rend="bold">Vossaggatthāyā</hi>ti pariccāgavossaggatthāya ceva pakkhandanavossaggatthāya ca. <hi rend="bold">Pariṇamatī</hi>ti paripaccati. Taṃ <hi rend="bold">pariṇamanaṃ</hi> vuṭṭhānagāminibhāvappattiyā ceva ariyamaggabhāvappattiyā ca icchitanti āha <hi rend="bold">‘‘vipassanābhāvañceva maggabhāvañca pāpuṇātī’’</hi>ti. <hi rend="bold">Sesapadesū</hi>ti ‘‘dhammavicayasambojjhaṅgaṃ bhāvetī’’tiādīsu sesasambojjhaṅgakoṭṭhāsesu.</p>

<p rend="bodytext"><hi rend="bold">Bhaddaka</hi>nti abhaddakānaṃ nīvaraṇādipāpadhammānaṃ vikkhambhanena rāgavidhamanena ekantahitattā, dullabhattā ca bhaddakaṃ sundaraṃ. Na hi aññaṃ samādhinimittaṃ evaṃdullabhaṃ, rāgassa ca ujuvipaccanīkabhūtaṃ atthi. <hi rend="bold">Anurakkhatī</hi>ti ettha <hi rend="bold">anurakkhanā</hi> nāma adhigatasamādhito yathā na parihāni hoti, evaṃ paṭipatti, sā pana tappaṭipakkhavidhamanenāti āha <hi rend="bold">‘‘samādhī’’</hi>tiādi. <hi rend="bold">Aṭṭhikasaññādikā</hi>ti aṭṭhikajjhānādikā. Saññāsīsena hi jhānaṃ vadati.</p>

<p rend="bodytext"><hi rend="bold">Ekapaṭivedhavasena catusaccadhamme ñāṇa</hi>nti catūsu ariyasaccesu ekābhisamayavasena pavattañāṇaṃ, maggañāṇanti attho. Catusaccantogadhattā <hi rend="bold">catusaccabbhantare nirodhadhamme</hi> nibbāne <hi rend="bold">ñāṇaṃ,</hi> tena phalañāṇaṃ vadati. Yasmā maggānantarassa phalassa maggānuguṇā pavatti, yato taṃsamudayapakkhiyesu dhammesu paṭippassaddhippahānavasena pavattati, tasmā nirodhasaccepi yo maggassa sacchikiriyābhisamayo, tadanuguṇā pavattīti <pb ed="P" n="3.0304" /> phalañāṇasseva dhamme ñāṇatā vuttā, na yassa kassaci nibbānārammaṇassa ñāṇassa <pb ed="M" n="3.0234" />. Tena vuttaṃ <hi rend="bold">‘‘yathāhā’’</hi>tiādi. Ettha ca maggapaññā tāva catusaccadhammassa paṭivijjhanato dhammeñāṇaṃ nāma hotu, phalapaññā pana kathanti codanā sodhitā hoti nirodhadhammaṃ ārabbha pavattanato. Duvidhāpi hi paññā aparappaccayatāya attapaccakkhato ariyasaccadhamme kiccato ca ārammaṇato ca pavattattā ‘‘dhammeñāṇa’’nti veditabbā. Ariyasaccesu hi ayaṃ dhamma-saddo tesaṃ aviparītasabhāvattā, saṅkhatappavaro vā ariyamaggo, tassa ca phaladhammo. Tattha paññā taṃsahagatā dhammeñāṇaṃ.</p>

<p rend="bodytext"><hi rend="bold">Anvayeñāṇa</hi>nti <pb ed="V" n="3.0209" /> anugamanañāṇaṃ. <hi rend="bold">Paccakkhato disvā</hi>ti cattāri saccāni maggañāṇena paccakkhato paṭivijjhitvā. <hi rend="bold">Yathā idānī</hi>ti yathā etarahi pañcupādānakkhandhā dukkhasaccaṃ, <hi rend="bold">evaṃ atītepi anāgatepi pañcupādānakkhandhā dukkhasaccamevā</hi>ti ca sarikkhaṭṭhena vuttaṃ. Esa nayo <hi rend="bold">samudayasacce, maggasacce ca. Ayamevā</hi>ti avadhāraṇe. Nirodhasacce pana sarikkhaṭṭho natthi tassa niccattā, ekasabhāvattā ca. <hi rend="bold">Evaṃ tassa ñāṇassa anugatiyaṃ ñāṇa</hi>nti tassa dhammeñāṇassa ‘‘evaṃ atītepī’’tiādinā anugatiyaṃ anugamane anvaye ñāṇaṃ. Idaṃ anvaye ñāṇanti yojanā. <hi rend="bold">‘‘Tenāhā’’</hi>tiādinā yathāvuttamatthaṃ pāḷiyā vibhāveti. <hi rend="bold">So</hi>ti dhammañāṇaṃ patvā ṭhito bhikkhu. <hi rend="bold">Iminā dhammenā</hi>ti dhammagocarattā gocaravohārena ‘‘dhammo’’ti vuttenamaggañāṇena, upayogatthe vā karaṇavacanaṃ, <hi rend="bold">iminā dhammena ñātenā</hi>ti imaṃ catusaccadhammaṃ ñāṇena jānitvā ṭhitena maggañāṇenāti attho. <hi rend="bold">Diṭṭhenā</hi>ti dassanena saccadhammaṃ passitvā ṭhitena. <hi rend="bold">Pattenā</hi>ti <pb ed="P" n="3.0305" /> saccānaṃ patvā ṭhitena. <hi rend="bold">Viditenā</hi>ti saccāni viditvā ṭhitena. <hi rend="bold">Pariyogāḷhenā</hi>ti catusaccadhammaṃ pariyogāhetvā ṭhitenāti evaṃ tāvettha abhidhammaṭṭhakathāyaṃ (vibha. aṭṭha. 796) attho vutto. Duvidhampi pana maggaphalañāṇaṃ dhammeñāṇaṃ. Paccavekkhaṇāya ca mūlaṃ, kāraṇañca nayanayanassāti duvidhenāpi tena dhammenāti na na yujjati. Tathā catusaccadhammassa ñātattā, maggaphalasaṅkhātassa vā dhammassa saccapaṭivedhasampayogaṃ gatattā nayanayanaṃ hotīti tena iminā dhammena ñāṇavisayabhāvena, ñāṇasampayogena vā ñātenāti ca attho na na yujjatīti. <hi rend="bold">Atītānāgate nayaṃ netī</hi>ti atīte, anāgate ca nayaṃ neti harati <pb ed="M" n="3.0235" /> peseti. Idaṃ pana na maggañāṇassa kiccaṃ, paccavekkhaṇañāṇakiccaṃ, satthārā pana maggañāṇaṃ atītānāgate nayanayanasadisaṃ kataṃ maggamūlakattā. Bhāvitamaggassa hi paccavekkhaṇā nāma hoti. Nayidaṃ aññaṃ ñāṇuppādanaṃ nayanayanaṃ, ñāṇasseva pana pavattivisesoti.</p>

<p rend="bodytext">Paresaṃ cetaso parito ayanaṃ paricchindanaṃ pariyo, tasmiṃ <hi rend="bold">pariye.</hi> Tenāha <hi rend="bold">‘‘paresaṃ cittaparicchede’’</hi>ti. <hi rend="bold">Avasesaṃ sammutimhiñāṇaṃ nāma</hi> ‘‘ñāṇa’’nti sammatattā. Vacanatthato pana sammutimhi ñāṇanti <hi rend="bold">sammutimhiñāṇaṃ.</hi> Dhammeñāṇādīnaṃ viya hi sātisayassa paṭivedhakiccassa abhāvā visayobhāsanasaṅkhātajānanasāmaññena ‘‘ñāṇa’’nti sammatesu antogadhanti attho. Sammutivasena vā pavattaṃ <hi rend="bold">sammutimhiñāṇaṃ</hi> sammutidvārena atthassa gahaṇato. <hi rend="bold">Avasesaṃ</hi> vā itarañāṇattayavisabhāgaṃ ñāṇaṃ <pb ed="P" n="3.0306" /> tabbisabhāgasāmaññena sammutimhiñāṇamhi paviṭṭhattā <hi rend="bold">sammutimhiñāṇaṃ nāma</hi> hotīti.</p>

<p rend="bodytext">Kāmaṃ sotāpattimaggañāṇādīni dukkhañāṇādīniyeva, ukkaṭṭhaniddesena panevamāha <hi rend="bold">‘‘arahattaṃ</hi><pb ed="V" n="3.0210" /><hi rend="bold">pāpetvā’’</hi>ti. Vaṭṭato niggacchati etenāti <hi rend="bold">niggamanaṃ,</hi> catusaccakammaṭṭhānaṃ. Purimāni <hi rend="bold">dve saccāni vaṭṭaṃ</hi> pavattipavattihetubhāvato. Itarāni pana <hi rend="bold">dve vivaṭṭaṃ</hi> nivattinivattihetubhāvato. <hi rend="bold">Abhiniveso</hi>ti vipassanābhiniveso <hi rend="bold">hoti</hi> lokiyassa ñāṇassa visabhāgūpagamanato. <hi rend="bold">No vivaṭṭe</hi>ti vivaṭṭe abhiniveso no hoti avisayabhāvato. <hi rend="bold">Pariyattī</hi>ti kammaṭṭhānatanti. <hi rend="bold">Uggahetvā</hi>ti vācuggataṃ katvā. <hi rend="bold">Uggahetvā</hi>ti vā pāḷito, atthato ca yathārahaṃ savanadhāraṇaparipucchanamanasānupekkhanādivasena cittena uddhaṃ uddhaṃ gaṇhitvā. <hi rend="bold">Kammaṃ karotī</hi>ti nāmarūpapariggahādikkamena yogakammaṃ karoti.</p>

<p rend="bodytext">Yadi purimesu dvīsu eva vipassanābhiniveso, tesu eva uggahādi, kathamidaṃ catusaccakammaṭṭhānaṃ jātanti āha <hi rend="bold">‘‘dvīsū’’</hi>tiādi. Kāmaṃ pacchimānipi dve saccāni abhiññeyyāni, pariññeyyatā pana tattha natthīti na vipassanābyāpāro. Kevalaṃ pana anussavamatte ṭhatvā accantapaṇītabhāvato <hi rend="bold">iṭṭhaṃ,</hi> ātappakanirāmisapītisañjananato <hi rend="bold">kantaṃ,</hi> uparūpari abhirucijananena manassa vaḍḍhanato <hi rend="bold">manāpa</hi>nti manasikāraṃ pavatteti. Tenāha <hi rend="bold">‘‘nirodhasaccaṃ nāmā’’</hi>tiādi. <hi rend="bold">Dvīsu saccesū</hi>ti dvīsu saccesu visayabhūtesu <pb ed="M" n="3.0236" />, tāni ca uddissa asammohapaṭivedhavasena pavattamāno hi maggo te uddissa pavatto nāma hotīti. <hi rend="bold">Tīṇi</hi> dukkhasamudayamaggasaccāni. <hi rend="bold">Kiccavasenā</hi>ti asammuyhanavasena. <hi rend="bold">Eka</hi>nti nirodhasaccaṃ. <hi rend="bold">Ārammaṇavasenā</hi>ti ārammaṇakaraṇavasenapi asammuyhanakiccavasenapi tattha paṭivedho labbhateva. <hi rend="bold">Dve saccānī</hi>ti dukkhasamudayasaccāni. <hi rend="bold">Duddasattā</hi>ti daṭṭhuṃ <pb ed="P" n="3.0307" /> asakkuṇeyyattā. Oḷārikā hi dukkhasamudayā, tiracchānagatānampi dukkhaṃ, āhārādīsu ca abhilāso pākaṭo. Pīḷanādiāyūhanādivasenapi ‘‘idaṃ dukkhaṃ, idaṃ assa kāraṇa’’nti yāthāvato ñāṇena ogāhituṃ asakkuṇeyyattā tāni <hi rend="bold">gambhīrāni. Dve</hi>ti nirodhamaggasaccāni. Tāni saṇhasukhumabhāvato sabhāveneva gambhīratāya yāthāvato ñāṇena durogāhattā <hi rend="bold">‘‘duddasānī’’</hi>ti.</p>

<p rend="subhead">Sotāpattiyaṅgādicatukkavaṇṇanā</p>

<p rend="bodytext" n="311"><hi rend="paranum">311</hi><hi rend="dot">.</hi><hi rend="bold">Soto</hi> nāma ariyasoto purimapadalopena, tassa ādito sabbapaṭhamaṃ pajjanaṃ <hi rend="bold">sotāpatti,</hi> paṭhamamaggapaṭilābho. Tassa aṅgāni adhigamūpāyabhūtāni kāraṇāni <hi rend="bold">sotāpattiyaṅgāni.</hi> Tenāha <hi rend="bold">‘‘sotā…pe… attho’’</hi>ti. Santakāyakammāditāya santadhammasamannāgamato, santadhammapavedanato ca santo purisāti <hi rend="bold">sappurisā.</hi> Tattha yesaṃ vasena catusaccasampaṭivedhāvahaṃ saddhammassavanaṃ labbhati, te eva dassento <hi rend="bold">‘‘buddhādīnaṃ sappurisāna’’</hi>nti āha <pb ed="V" n="3.0211" />. Santo sataṃ vā dhammoti <hi rend="bold">saddhammo.</hi> So hi yathānusiṭṭhaṃ paṭipajjamāne apāyadukkhe, saṃsāradukkhe ca apatante dhāretīti evamādi guṇātisayayogavasena <hi rend="bold">santo</hi> saṃvijjamāno, pasattho, sundaro vā dhammo, sataṃ vā ariyānaṃ dhammo, tesaṃ vā tabbhāvasādhako dhammoti <hi rend="bold">saddhammo,</hi> ‘‘idha bhikkhu dhammaṃ pariyāpuṇātī’’tiādinā (a. ni. 5.73) vuttā pariyatti. Sā pana mahāvisayatāya na sabbā sabbassa visesāvahāti tassa tassa anucchavikameva dassento āha <hi rend="bold">‘‘sappāyassa tepiṭakadhammassa savana’’</hi>nti. <hi rend="bold">Yonisomanasikāro</hi> heṭṭhā vutto eva. <hi rend="bold">Pubbabhāgapaṭipattiyā</hi>ti vipassanānuyogassa.</p>

<p rend="bodytext"><hi rend="bold">Aveccappasādenā</hi>ti <pb ed="P" n="3.0308" /> saccasampaṭivedhavasena buddhādīnaṃ guṇe ñatvā uppannappasādena, so pana pasādo devādīsu kenacipi akampiyatāya niccaloti <pb ed="M" n="3.0237" /> āha <hi rend="bold">‘‘acalappasādenā’’</hi>ti. <hi rend="bold">Etthā</hi>ti etasmiṃ catukkattaye āhāracatukke. <hi rend="bold">Lūkhapaṇītavatthuvasenā</hi>ti odanakummāsādikassa lūkhassa ceva paṇītassa ca vatthuno vasena. Sā panāyaṃ āhārassa oḷārikasukhumatā ‘‘kumbhilānaṃ āhāraṃ upādāya morānaṃ āhāro sukhumo’’tiādinā (saṃ. ni. aṭṭha. 2.2.11) aṭṭhakathāyaṃ vitthārato āgatā eva.</p>

<p rend="bodytext"><hi rend="bold">Ārammaṇaṭṭhitivasenā</hi>ti ārammaṇasaṅkhātassa pavattipaccayaṭṭhānassa vasena. Tiṭṭhati etthāti <hi rend="bold">ṭhiti,</hi> ārammaṇameva ṭhiti <hi rend="bold">ārammaṇaṭṭhiti.</hi> Tenevāha ‘‘rūpārammaṇa’’ntiādi. <hi rend="bold">Ārammaṇattho</hi> cettha upatthambhanattho veditabbo, na visayalakkhaṇova. Upatthambhanabhūtaṃ rūpaṃ upetīti rūpūpāyaṃ. Tenāha <hi rend="bold">‘‘rūpaṃ upagataṃ hutvā’’</hi>tiādi. <hi rend="bold">Rūpakkhandhaṃ nissāya tiṭṭhati</hi> tena vinā appavattanato. <hi rend="bold">Ta</hi>nti rūpakkhandhaṃ nissāya ṭhānappavattanaṃ. <hi rend="bold">Eta</hi>nti ‘‘rūpūpāya’’nti etaṃ vacanaṃ. Rūpakkhandho gocaro pavattiṭṭhānaṃ paccayo etassāti <hi rend="bold">rūpakkhandhagocaraṃ</hi> rūpaṃ sahakārīkāraṇabhāvena patiṭṭhā etassāti <hi rend="bold">rūpappatiṭṭhaṃ.</hi> Iti tīhi padehi abhisaṅkhāraviññāṇaṃ pati rūpakkhandhassa sahakārīkāraṇabhāvoyevettha vutto. Upasittaṃ viya <hi rend="bold">upasittaṃ,</hi> yathā byañjanehi upasittaṃ sinehitaṃ odanaṃ rucitaṃ, pariṇāmayogyañca, evaṃ <pb ed="P" n="3.0309" /> nandiyā upasittaṃ sinehitaṃ kammaviññāṇaṃ abhirucitaṃ hutvā vipākayogyaṃ hotīti. <hi rend="bold">Itara</hi>nti dosasahagatādiakusalaṃ, kusalañca <hi rend="bold">upanissayakoṭiyā</hi> upasittaṃ hutvāti yojanā. <hi rend="bold">Evaṃ pavattamāna</hi>nti evaṃ rūpūpāyanti desanābhāvena pavattamānaṃ. Vipākadhammatāya <hi rend="bold">vuddhiṃ…pe… āpajjati.</hi> Tatthāpi nippariyāyaphalanibbattanavasena <hi rend="bold">vuddhiṃ,</hi> pariyāyaphalanibbattanavasena <hi rend="bold">viruḷhiṃ,</hi> nissandaphalanibbattanavasena <hi rend="bold">vepullaṃ.</hi> Diṭṭhadhammavedanīyaphalanibbattanena vā <hi rend="bold">vuddhiṃ,</hi> upapajjavedanīyaphalanibbattanavasena <hi rend="bold">viruḷhiṃ,</hi> aparāpariyāyaphalanibbattanavasena <hi rend="bold">vepullaṃ āpajjatī</hi>ti <pb ed="V" n="3.0212" /> yojanā. Ekantato vedanupāyādivasena patti nāma arūpabhave yevāti āha <hi rend="bold">‘‘imehi panā’’</hi>tiādi. Evañca katvā pāḷiyaṃ kataṃ <hi rend="bold">vā</hi>-saddaggahaṇañca samatthitaṃ hoti. ‘‘Rūpūpāya’’ntiādinā yathā abhisaṅkhāraviññāṇassa upanissayabhūtā rūpādayo gayhanti, evaṃ tena nibbattetabbāpi te gayhantīti adhippāyena <hi rend="bold">‘‘catukkavasena…pe… na vutta’’</hi>nti āha. Vipākopi hi dhammo <pb ed="M" n="3.0238" /> vipākadhammaviññāṇaṃ upagataṃ nāma hoti tathā nandiyā upasittattā. Tenāha ‘‘nandūpasecana’’nti. <hi rend="bold">Vitthāritāneva</hi> siṅgālasutte.</p>

<p rend="bodytext">Bhavati etena ārogyanti <hi rend="bold">bhavo,</hi> gilānapaccayo. Parivuddho bhavo <hi rend="bold">abhavo.</hi> Vuddhiattho hi ayaṃ akāro yathā ‘‘saṃvarāsaṃvaro, (pārā. paṭhamamahāsaṅgītikathā; dī. ni. aṭṭha. 1.paṭhamamahāsaṅgītikathāvaṇṇanā; dha. sa. aṭṭha. nidānakathā) phalāphalaṃ’’ti ca <pb ed="P" n="3.0310" />. <hi rend="bold">Telamadhuphāṇitādīnī</hi>ti <hi rend="bold">ādi</hi>-saddena sappinavanītānaṃ gahaṇaṃ, telādīnaṃ gahaṇañcettha nidassanamattaṃ. Sabbassāpi gilānapaccayassa saṅgaho daṭṭhabbo. Atha vā <hi rend="bold">bhavābhavo</hi>ti khuddako ceva mahanto ca upapattibhavo veditabbo. Evañca sati ‘‘imesaṃ panā’’tiādivacanaṃ samatthitaṃ hoti. Bhavūpapattipahānattho hi visesato catutthaariyavaṃso. <hi rend="bold">Taṇhuppādāna</hi>nti taṇhuppattīnaṃ, cīvarādihetu uppajjanakataṇhānanti attho. <hi rend="bold">Padhānakaraṇakāle</hi>ti bhāvanānuyogakkhaṇe. <hi rend="bold">Sītādīni na khamatī</hi>ti bhāvanāya pubbabhāgakālaṃ sandhāya vuttaṃ. <hi rend="bold">Khamatī</hi>ti sahati abhibhavati. <hi rend="bold">Vitakkasamana</hi>nti nidassanamattaṃ. Sabbesampi kilesānaṃ samanavasena pavattā paṭipadā.</p>

<p rend="bodytext">Samādhijhānādibhedo dhammo pajjati paṭipajjīyati etenāti <hi rend="bold">dhammapadaṃ.</hi> Anabhijjhāva dhammapadaṃ <hi rend="bold">anabhijjhādhammapadaṃ.</hi> Ayaṃ tāva alobhapakkhe nayo, itarapakkhe pana anabhijjhāpadhāno dhammakoṭṭhāso <hi rend="bold">anabhijjhādhammapadaṃ. Akopo</hi>ti adoso, mettāti attho. <hi rend="bold">Suppaṭṭhitasatī</hi>ti kāyādīsu sammadeva upaṭṭhitā sati. <hi rend="bold">Satisīsenā</hi>ti satipadhānamukhena. Samādhipadhānattā jhānānaṃ <hi rend="bold">‘‘samāpatti vā’’</hi>ti vuttaṃ. Kāmaṃ saviññāṇakaasubhepi jhānabhāvanā alobhappadhānā hoti kāyassa jigucchanena, paṭikkūlākāraggahaṇavasena ca pavattanato, sattavidhauggahakosallādivasena panassā pavatti satipadhānāti tatiyadhammapadeneva naṃ saṅgaṇhitukāmo <hi rend="bold">‘‘dasa asubhavasena vā’’</hi>ti āha. Hitūpasaṃhārādivasena pavattanato brahmavihārabhāvanā byāpādavirodhinī abyāpādappadhānāti āha <hi rend="bold">‘‘catubrahma…pe… dhammapada’’</hi>nti. Tattha adhigatāni jhānādīnīti yojanā. Gamanādito āhārassa paṭikkūlabhāvasallakkhaṇaṃ <pb ed="P" n="3.0311" /> saññāya thirabhāveneva hoti tassā thirasaññāpadaṭṭhānattāti āhāre paṭikkūlasaññāpi <pb ed="M" n="3.0239" /><pb ed="V" n="3.0213" /> tatiyadhammapade eva saṅgahaṃ gatā. Āruppasamādhiabhiññānaṃ adhiṭṭhānabhāvato kasiṇabhāvanā, sattavidhabojjhaṅgavijjāvimuttipāripūrihetuto ānāpānesu paṭhamaānāpānabhāvanā visesato samādhipadhānāti sā catutthadhammapadena saṅgahitā. Catudhātuvavatthānavasena adhigatānipi ettheva saṅgahetabbāni siyuṃ, paññāpadhānatāya pana na saṅgahitāni.</p>

<p rend="bodytext"><hi rend="bold">Dhammasamādānesu paṭhamaṃ acelakapaṭipadā</hi> etarahi ca dukkhabhāvato, anāgatepi apāyadukkhavaṭṭadukkhāvahato. <hi rend="bold">Acelakapaṭipadā</hi>ti ca nidassanamattaṃ daṭṭhabbaṃ channaparibbājakānampi ubhayadukkhāvahapaṭipattidassanato. <hi rend="bold">Dutiyaṃ…pe… brahmacariyacaraṇaṃ</hi> etarahi satipi dukkhe āyatiṃ sukhāvahattā. <hi rend="bold">Kāmesu pātabyatā</hi> yathākāmaṃ kāmaparibhogo. <hi rend="bold">Alabhamānassāpī</hi>ti <hi rend="bold">pi</hi>-saddena ko pana vādo labhamānassāti dasseti.</p>

<p rend="bodytext">Dussīlyādipāpadhammānaṃ khambhanaṃ paṭibandhanaṃ <hi rend="bold">khandhaṭṭho,</hi> so pana sīlādi evāti āha <hi rend="bold">‘‘guṇaṭṭho khandhaṭṭho’’</hi>ti. Guṇavisayatāya <hi rend="bold">khandha</hi>-saddassa guṇatthatā veditabbā. <hi rend="bold">Vimuttikkhandho</hi>ti paṭipakkhato suṭṭhu vimuttā guṇadhammā adhippetā, na avimuttā, nāpi vimuccamānāti tehi saha desanaṃ āruḷhā sīlakkhandhādayopi tayoti āha <hi rend="bold">‘‘phalasīlaṃ adhippetaṃ, catūsupi ṭhānesu phalameva vutta’’</hi>nti ca. Eteneva cettha <hi rend="bold">vimuttikkhandho</hi>ti phalapariyāpannā sammāsaṅkappavāyāmasatiyo adhippetāti veditabbaṃ.</p>

<p rend="bodytext"><hi rend="bold">Upatthambhanaṭṭhena</hi> sampayuttadhammānaṃ tattha thirabhāvena pavattanato, eteneva ahirikaanottappānampi savisaye balaṭṭho siddho veditabbo. Na hi tesaṃ <pb ed="P" n="3.0312" /> paṭipakkhehi akampiyaṭṭho ekantiko. Hirottappānañhi akampiyaṭṭho sātisayo kusaladhammānaṃ mahābalabhāvato, akusalānañca dubbalabhāvato. Tenāha bhagavā ‘‘abalā naṃ balīyanti, maddante naṃ parissayā’’ti (su. ni. 776; mahāni. 5; netti. paṭiniddesavāre 5) bodhipakkhiyadhammavasenāyaṃ desanāti <hi rend="bold">‘‘samathavipassanāmaggavasenā’’</hi>ti vuttaṃ.</p>

<p rend="bodytext"><hi rend="bold">Adhī</hi>ti upasaggamattaṃ, na ‘‘adhicitta’’ntiādīsu (dha. pa. 185) viya adhikārādiatthaṃ. Karaṇādhikaraṇabhāvasādhanavasena adhiṭṭhāna-saddassa atthaṃ dassento <hi rend="bold">‘‘tena</hi><pb ed="M" n="3.0240" /><hi rend="bold">vā’’</hi>tiādimāha. <hi rend="bold">Tena</hi> adhiṭṭhānena <hi rend="bold">tiṭṭhanti</hi> attano sammāpaṭipattiyaṃ guṇādhikā purisā, te eva <hi rend="bold">tattha</hi> adhiṭṭhāne <hi rend="bold">tiṭṭhanti</hi> sammāpattiyā, <hi rend="bold">ṭhānameva</hi> adhiṭṭhānameva sammāpaṭipattiyanti yojanā. <hi rend="bold">Paṭhamena</hi> adhiṭṭhānena. <hi rend="bold">Aggaphalapaññā</hi>ti ukkaṭṭhaniddesoyaṃ. <hi rend="bold">Kilesūpasamo</hi>ti kilesānaṃ accantavūpasamo <pb ed="V" n="3.0214" />. Paṭhamena nayena adhiṭṭhānāni ekadesatova gahitāni, na nippadesatoti nippadesatova tāni dassetuṃ <hi rend="bold">‘‘paṭhamena cā’’</hi>tiādi vuttaṃ. <hi rend="bold">‘‘Ādiṃ katvā’’</hi>ti etena jhānābhiññāpaññañceva maggapaññañca saṅgaṇhāti. <hi rend="bold">Vacīsaccaṃ ādiṃ katvā</hi>ti <hi rend="bold">ādi</hi>-saddena viratisaccaṃ saṅgaṇhāti. Tatiyena <hi rend="bold">ādi</hi>-saddena kilesānaṃ vītikkamapariccāgaṃ, pariyuṭṭhānapariccāgaṃ, heṭṭhimamaggehi anusayapariccāgañca saṅgaṇhāti. <hi rend="bold">‘‘Vikkhambhite kilese’’</hi>ti etena samāpattīhi kilesānaṃ vikkhambhanavasena vūpasamaṃ vatvā <hi rend="bold">ādi</hi>-saddena heṭṭhimamaggehi kātabbaṃ tesaṃ samucchedavasena vūpasamaṃ saṅgaṇhāti. <hi rend="bold">Arahattaphalapaññā kathitā</hi> ukkaṭṭhaniddesatova, aññathā <pb ed="P" n="3.0313" /> vacīsaccādīnampi gahaṇaṃ siyā. Nibbānañca asammosadhammatāya uttamaṭṭhena <hi rend="bold">saccaṃ,</hi> sabbasaṃkilesapariccāganimittatāya <hi rend="bold">cāgo,</hi> sabbasaṅkhārūpasamabhāvato <hi rend="bold">upasamo</hi>ti ca visesato vattabbataṃ arahatīti therassa adhippāyo. Pakaṭṭhajānanaphalatāya <hi rend="bold">paññā,</hi> anavasesato kilesānañcajante ca vūpasante ca uppannattā <hi rend="bold">cāgo, upasamo</hi>ti ca visesato aggaphalañāṇaṃ vuccatīti thero āha <hi rend="bold">‘‘sesehi arahattaphalapaññā kathitā’’</hi>ti.</p>

<p rend="subhead">Pañhabyākaraṇādicatukkavaṇṇanā</p>

<p rend="bodytext" n="312"><hi rend="paranum">312</hi><hi rend="dot">.</hi><hi rend="bold">Kāḷaka</hi>nti malīnaṃ, cittassa apabhassarabhāvakaraṇanti attho. Taṃ panettha kammapathappattameva adhippetanti āha <hi rend="bold">‘‘dasaakusalakammapathakamma’’</hi>nti. Kaṇhābhijātihetuto vā <hi rend="bold">kaṇhaṃ.</hi> Tenāha ‘‘kaṇhavipāka’’nti. Apāyūpatti, manussesu ca dobhaggiyaṃ <hi rend="bold">kaṇhavipāko.</hi> Ayaṃ tassa tamabhāvo vutto. <hi rend="bold">Nibbattanato</hi>ti nibbattāpanato. <hi rend="bold">Paṇḍara</hi>nti odātaṃ, cittassa pabhassarabhāvakaraṇanti attho. Sukkābhijātihetuto vā <hi rend="bold">sukkaṃ.</hi> Tenāha ‘‘sukkavipāka’’nti. Saggūpapatti, manussesu sobhaggiyañca <hi rend="bold">sukkavipāko.</hi> Ayaṃ tassa jotibhāvo vutto. Ukkaṭṭhaniddesena pana <hi rend="bold">‘‘sagge nibbattanato’’</hi>ti vuttaṃ, nibbattāpanatoti attho. <hi rend="bold">Missakakamma</hi>nti kālena kaṇhaṃ, kālena sukkanti evaṃ missakavasena <pb ed="M" n="3.0241" /> katakammaṃ. <hi rend="bold">‘‘Sukhadukkhavipāka’’</hi>nti vatvā tattha sukhadukkhānaṃ pavattiākāraṃ dassetuṃ <hi rend="bold">‘‘missakakammañhī’’</hi>tiādi vuttaṃ. Kammassa kaṇhasukkasamaññā kaṇhasukkābhijātihetutāyāti apacayagāmitāya tadubhayaviddhaṃsakassa kammakkhayakarakammassa idha sukkapariyāyopi na icchitoti āha <hi rend="bold">‘‘ubhaya…pe… ayamettha attho’’</hi>ti. Tattha <hi rend="bold">ubhayavipākassā</hi>ti yathādhigatassa ubhayavipākassa. Sampattibhavapariyāpanno <pb ed="P" n="3.0314" /> hi vipāko idha ‘‘sukkavipāko’’ti adhippeto, na accantaparisuddho ariyaphalavipāko.</p>

<p rend="bodytext">Pubbenivāso sattānaṃ cutūpapāto ca <hi rend="bold">paccakkhakaraṇena sacchikātabbā;</hi> itare <hi rend="bold">paṭilābhena</hi> asammohapaṭivedhavasena <pb ed="V" n="3.0215" /><hi rend="bold">paccakkhakaraṇena</hi> ca <hi rend="bold">sacchikātabbā.</hi> Nanu ca paccavekkhaṇāpettha paccakkhato pavattatīti? Saccaṃ paccakkhato pavattati sarūpadassanato, na pana paccakkhakaraṇavasena pavattati paccakkhakārīnaṃ piṭṭhivattanato. Tenāha <hi rend="bold">‘‘kāyenā’’</hi>tiādi.</p>

<p rend="bodytext"><hi rend="bold">Ohanantī</hi>ti heṭṭhā katvā hananti gamenti. Tathābhūtā ca adho sīdenti nāmāti āha <hi rend="bold">‘‘osīdāpentī’’</hi>ti. Kāmanaṭṭhena kāmo ca so yathāvuttenatthena ogho cāti, kāmesu oghoti vā <hi rend="bold">kāmogho.</hi> Bhavogho nāma bhavarāgoti dassetuṃ <hi rend="bold">‘‘rūpārūpabhavesū’’</hi>tiādi vuttaṃ. Tattha paṭhamo upapattibhavesu rāgo, dutiyo kammabhavesu, tatiyo bhavadiṭṭhisahagato. Yathā rañjanaṭṭhena rāgo, evaṃ ohanaṭṭhena ‘‘ogho’’ti vutto.</p>

<p rend="bodytext"><hi rend="bold">Yojentī</hi>ti kammaṃ vipākena, bhavādiṃ bhavantarādīhi dukkhe satte yojenti ghaṭṭentīti <hi rend="bold">yogā. Oghā viya veditabbā</hi> atthato kāmayogādibhāvato.</p>

<p rend="bodytext"><hi rend="bold">Visaṃyojentī</hi>ti paṭipannaṃ puggalaṃ kāmayogādito viyojenti. Saṃkilesakaraṇaṃ yojanaṃ <hi rend="bold">yogo,</hi> ganthikaraṇaṃ (ganthakaraṇaṃ dha. sa. mūlaṭī. 20-25), saṅkhalikacakkalikānaṃ viya paṭibaddhatākaraṇaṃ vā ganthanaṃ gantho, ayaṃ etesaṃ viseso. <hi rend="bold">Palibundhatī</hi>ti nissarituṃ appadānavasena na muñceti vibandhati. <hi rend="bold">Idamevā</hi>ti attano yathāupaṭṭhitaṃ sassatavādādikaṃ vadati. <hi rend="bold">Sacca</hi>nti bhūtaṃ.</p>

<p rend="bodytext">Bhusaṃ <pb ed="M" n="3.0242" /><pb ed="P" n="3.0315" />, daḷhañca ārammaṇaṃ ādīyati etehīti <hi rend="bold">upādānāni. </hi> Yaṃ pana tesaṃ tathāgahaṇaṃ, tampi atthato ādānamevāti āha <hi rend="bold">‘‘upādānānīti ādānaggahaṇānī’’</hi>ti. <hi rend="bold">Gahaṇaṭṭhenā</hi>ti kāmanavasena daḷhaṃ gahaṇaṭṭhena. Puna <hi rend="bold">gahaṇaṭṭhenā</hi>ti micchābhinivisanavasena daḷhaṃ gahaṇaṭṭhena. <hi rend="bold">Iminā</hi>ti iminā sīlavatādinā. <hi rend="bold">Suddhī</hi>ti saṃsārasuddhi. <hi rend="bold">Etenā</hi>ti etena diṭṭhigāhena. <hi rend="bold">‘‘Attā’’</hi>ti paññāpento <hi rend="bold">vadati ceva</hi> abhinivesanavasena <hi rend="bold">upādiyati ca.</hi></p>

<p rend="bodytext">Yavanti tāhi sattā amissitāpi samānajātitāya missitā viya hontīti <hi rend="bold">yoniyo,</hi> tā pana atthato aṇḍādiuppattiṭṭhānavisiṭṭhā khandhānaṃ bhāgaso pavattivisesāti āha <hi rend="bold">‘‘yoniyoti koṭṭhāsā’’</hi>ti. <hi rend="bold">Sayanasmi</hi>nti pupphasantharādisayanasmiṃ. Tattha vā te sayitā jāyantīti <hi rend="bold">sayana</hi>ggahaṇaṃ. Tayidaṃ manussānaṃ, bhummadevānañca vasena gahetabbaṃ. Pūtimacchādīsu kimayo nibbattanti. <hi rend="bold">Upapatitā viyāti</hi> upapajjavasena patitā viya. Bāhirapaccayanirapekkhatāya <pb ed="V" n="3.0216" /> vā upapatane sādhukārino <hi rend="bold">opapātino,</hi> te eva idha <hi rend="bold">‘‘opapātikā’’</hi>ti vuttā. <hi rend="bold">Devamanussesū</hi>ti ettha ye deve sandhāya devaggahaṇaṃ, te dassento <hi rend="bold">‘‘bhummadevesū’’</hi>ti āha.</p>

<p rend="bodytext">Attano satisammosena āhārappayogena maraṇato <hi rend="bold">‘‘paṭhamo khiḍḍāpadosikavasenā’’</hi>ti vuttaṃ. Attano parassa ca manopadosavasena maraṇato <hi rend="bold">‘‘tatiyo manopadosikavasenā’’</hi>ti vuttaṃ. <hi rend="bold">Neva attasañcetanāya maranti, na parasañcetanāya</hi> kevalaṃ puññakkhayeneva maraṇato, tasmā <hi rend="bold">catuttho…pe… veditabbo. </hi></p>

<p rend="subhead">Dakkhiṇāvisuddhādicatukkavaṇṇanā</p>

<p rend="bodytext" n="313"><hi rend="paranum">313</hi><hi rend="dot">.</hi> Dānasaṅkhātā <hi rend="bold">dakkhiṇā,</hi> na deyyadhammasaṅkhātā. <hi rend="bold">Visujjhanā</hi><pb ed="P" n="3.0316" /> mahājutikatā, sā pana mahāphalatāya veditabbāti āha <hi rend="bold">‘‘mahapphalā hontī’’</hi>ti.</p>

<p rend="bodytext"><hi rend="bold">Anariyāna</hi>nti asādhūnaṃ. Te pana nihīnācārā hontīti āha <hi rend="bold">‘‘lāmakāna’’</hi>nti. <hi rend="bold">Vohārā</hi>ti sabbohārā abhilāpā vā, atthato tathāpavattā cetanā. Tenāha <hi rend="bold">‘‘ettha cā’’</hi>tiādi.</p>

<p rend="subhead">Attantapādicatukkavaṇṇanā</p>

<p rend="bodytext" n="314"><hi rend="paranum">314</hi><hi rend="dot">.</hi> Tesu <pb ed="M" n="3.0243" /><hi rend="bold">acelako</hi>ti nidassanamattaṃ channaparibbājakānampi attakilamathaṃ anuyuttānaṃ labbhanato.</p>

<p rend="bodytext"><hi rend="bold">Na sīlādisampanno</hi>ti sīlādīhi guṇehi aparipuṇṇo.</p>

<p rend="bodytext"><hi rend="bold">Tamo</hi>ti appakāsabhāvena tamobhūto. Tenāha <hi rend="bold">‘‘andhakārabhūto’’</hi>ti, andhakāraṃ viya bhūto jāto appakāsabhāvena, andhakārattaṃ vā pattoti attho. <hi rend="bold">Tamamevā</hi>ti vuttalakkhaṇaṃ tamameva. <hi rend="bold">Paraṃ</hi> parato <hi rend="bold">ayanaṃ gati</hi> niṭṭhāti attho. <hi rend="bold">‘‘Nīce…pe… nibbattitvā’’</hi>ti etena tassa tamabhāvaṃ dasseti, <hi rend="bold">‘‘tīṇi duccaritāni paripūretī’’</hi>ti etena tamaparāyanabhāvaṃ appakāsabhāvāpattito. <hi rend="bold">Tathāvidho hutvā</hi>ti nīce…pe… nibbattetvā. <hi rend="bold">‘‘Tīṇi sucaritāni paripūretī’’</hi>ti <pb ed="V" n="3.0217" /> etena tassa jotiparāyanabhāvaṃ dasseti pakāsabhāvāpattito. Itaradvaye vuttanayānusārena attho veditabbo.</p>

<p rend="bodytext"><hi rend="bold">Ma-kāro padasandhimattaṃ</hi> ‘‘aññamañña’’ntiādīsu (su. ni. 605) viya. <hi rend="bold">Catūhi vātehī</hi>ti catūhi disāhi uṭṭhitavātehi. <hi rend="bold">Parappavādehī</hi>ti paresaṃ diṭṭhigatikānaṃ vādehi. ‘‘Akampiyo’’ti vatvā tattha kāraṇamāha <hi rend="bold">‘‘acalasaddhāyā’’</hi>ti, maggenāgatasaddhāya. <hi rend="bold">Patanubhūtattā</hi>ti ettha dvīhi kāraṇehi patanubhāvo veditabbo adhiccuppattiyā, pariyuṭṭhānamandatāya ca. Sakadāgāmissa hi vaṭṭānusārimahājanassa viya kilesā abhiṇhaṃ na uppajjanti, kadāci karahaci uppajjanti. Uppajjamānā ca vaṭṭānusārimahājanassa viya maddantā abhibhavantā na uppajjanti, dvīhi pana maggehi pahīnattā mandā mandā tanukākārā uppajjanti. Iti kilesānaṃ patanubhāvena guṇasobhāya guṇasoraccena <hi rend="bold">sakadāgāmī samaṇapadumo nāma. Rāgadosānaṃ abhāvā</hi>ti guṇavikāsavibandhānaṃ <pb ed="P" n="3.0317" /> sabbaso rāgadosānaṃ abhāvena. <hi rend="bold">Khippameva pupphissatī</hi>ti aggamaggavikasanena nacirasseva anavasesaguṇasobhāpāripūriyā pupphissati. Tasmā <hi rend="bold">anāgāmī samaṇapuṇḍarīko nāma. ‘‘Puṇḍarīka’’</hi>nti hi rattakamalaṃ vuccati. Taṃ kira lahuṃ pupphissati. <hi rend="bold">‘Paduma’</hi>nti setakamalaṃ, taṃ cirena pupphissatī’’ti vadanti. <hi rend="bold">Ganthakārakilesāna</hi>nti cittassa baddhabhāvakarānaṃ uddhambhāgiyakilesānaṃ sabbaso <hi rend="bold">abhāvā samaṇasukhumālo</hi><pb ed="M" n="3.0244" /><hi rend="bold">nāma</hi> samaṇabhāvena paramasukhumālabhāvappattito.</p>

<p rend="centre">Catukkavaṇṇanā niṭṭhitā.</p>

<p rend="centre">Niṭṭhitā ca paṭhamabhāṇavāravaṇṇanā.</p>

<p rend="subhead">Pañcakavaṇṇanā</p>

<p rend="bodytext" n="315"><hi rend="paranum">315</hi><hi rend="dot">.</hi> Saccesu viya ariyasaccāni khandhesu upādānakkhandhā antogadhāti khandhesu lokiyalokuttaravasena vibhāgaṃ dassetvā itaresu tadabhāvato <hi rend="bold">‘‘upādānakkhandhā lokiyā vā’’</hi>ti āha.</p>

<p rend="bodytext"><hi rend="bold">Gantabbā</hi>ti <pb ed="V" n="3.0218" /> upapajjitabbā. Yathā hi kammabhavo paramatthato asatipi kārake paccayasāmaggiyā siddho ‘‘taṃsamaṅginā santānalakkhaṇena sattena kato’’ti voharīyati, evaṃ upapattibhavalakkhaṇā gatiyo paramatthato asatipi gamake taṃtaṃkammavasena yehi tāni kammāni ‘‘katānī’’ti vuccanti, tehi ‘‘gantabbā’’ti voharīyanti. Yassa uppajjati, taṃ brūhanto eva uppajjatīti <hi rend="bold">ayo,</hi> sukhaṃ. Natthi ettha ayoti <hi rend="bold">nirayo.</hi> Tato eva assādetabbamettha natthīti <hi rend="bold">‘‘nirassādo’’</hi>ti āha. Avīciādiokāsepi nirayasaddo niruḷhoti āha <hi rend="bold">‘‘sahokāsena khandhā kathitā’’</hi>ti. Sūriyavimānādi okāsavisesepi loke deva-saddo niruḷhoti āha <hi rend="bold">‘‘catutthe okāsopī’’</hi>ti.</p>

<p rend="bodytext"><hi rend="bold">Āvāse</hi>ti visaye bhummaṃ. <hi rend="bold">Peto vā ajagaro vā hutvā nibbattati</hi> laggacittatāya, hīnajjhāsayatāya ca. Tehi tehi <pb ed="P" n="3.0318" /> kāraṇehi ādīnavaṃ dassetvā <hi rend="bold">yathā aññe na labhanti, evaṃ karoti</hi> attano visamanissitatāya, balavanissitatāya ca. Vaṇṇamacchariyena attano eva vaṇṇaṃ vaṇṇeti, paresaṃ vaṇṇo ‘‘kiṃ vaṇṇo eso’’ti taṃ taṃ dosaṃ vadati. Paṭivedhadhammo ariyānaṃyeva hoti, te ca taṃ na maccharāyanti macchariyassa sabbaso pahīnattāti tassa asambhavo evāti āha <hi rend="bold">‘‘pariyattidhamme’’</hi>tiādi. ‘‘Ayaṃ imaṃ dhammaṃ uggahetvā aññathā atthaṃ viparivattetvā nassessatī’’ti <hi rend="bold">dhammānuggahena na deti.</hi> ‘‘Ayaṃ imaṃ dhammaṃ uggahetvā uddhato <pb ed="M" n="3.0245" /> unnaḷo avūpasantacitto apuññaṃ pasavissatī’’ti <hi rend="bold">puggalānuggahena na deti. Na taṃ</hi> adānaṃ <hi rend="bold">macchariyaṃ</hi> macchariyalakkhaṇasseva abhāvato.</p>

<p rend="bodytext"><hi rend="bold">Cittaṃ nivārentī</hi>ti jhānādivasena uppajjanakaṃ kusalacittaṃ nisedhenti tathāssa uppajjituṃ na denti. <hi rend="bold">Nīvaraṇappatto</hi>ti nīvaraṇāvattho. <hi rend="bold">‘‘Arahattamaggavajjho’’</hi>ti etena bhavarāgānusayassapi nīvaraṇabhāvaṃ anujānāti, taṃ vicāretabbaṃ. Kimettha vicāretabbaṃ? ‘‘Āruppe kāmacchandanīvaraṇaṃ paṭicca thinamiddhanīvaraṇa’’nti (paṭṭhā. 3.nīvaraṇagocchake 8) ādivacanato na yidaṃ ‘‘pariyāyena vutta’’nti sakkā vattuṃ, sabbesampi tebhūmakadhammānaṃ kāmanīyaṭṭhena kāmabhāvato bhavarāgassapi kāmacchandabhāvassa icchitattā. Tasmā ‘‘kāmacchando nīvaraṇappatto’’ti bhavarāgānusayamāha. So hi arahattamaggavajjho. ‘‘Yā tasmiṃ samaye cittassa akalyatā’’ti (dha. sa. 1162) ādivacanato <hi rend="bold">thinaṃ cittagelaññaṃ.</hi> Tathā ‘‘yā tasmiṃ samaye vedanākkhandhassā’’ti (dha. sa. 44) ādivacanato <hi rend="bold">middhaṃ khandhattayagelaññaṃ.</hi> Ettha ca <pb ed="P" n="3.0319" /> cittagelaññena cittasseva akalyatā, khandhattayagelaññena pana rūpakāyassapi thinamiddhassa niddāhetuttā. <hi rend="bold">Tathā uddhacca</hi>nti uddhaccassa arahattamaggavajjhataṃ upasaṃharati tathā-saddena <pb ed="V" n="3.0219" />, na ubhayataṃ. Na hi tassa tādisī ubhayatā atthi. Yaṃ pana keci vadanti ‘‘puthujjanasantānavutti sekkhasantānavuttī’’ti, taṃ idha anupayogi sekkhasantānavuttino eva cettha adhippetattā.</p>

<p rend="bodytext"><hi rend="bold">Tehī</hi>ti saṃyojanehi. ‘‘Orambhāgiyāni uddhambhāgiyānī’’ti visesaṃ anāmasitvā ‘‘saṃyojanānī’’ti sādhāraṇato paduddhāro idāni vuccamānacatukkānucchavikatāvasena, kassacipi kilesassa avikkhambhitattā kathañcipi avinipāteyyatāmutto kāmabhavo ajjhattaggahaṇassa visesapaccayattā imesaṃ sattānaṃ abbhantaraṭṭhena <hi rend="bold">anto</hi> nāma. Rūpārūpabhavo tabbipariyāyato <hi rend="bold">bahi</hi> nāma. Tathā hi yassa orambhāgiyāni saṃyojanāni appahīnāni, so ajjhattasaṃyojano vutto, yassa tāni pahīnāni, so bahiddhāsaṃyojano, tasmā anto asamucchinnabandhanatāya, bahi ca pavattamānabhavaṅgasantānatāya <hi rend="bold">antobaddhā bahisayitā nāma. </hi> Nirantarappavattabhavaṅgasantānavasena hi sayitavohāro. Kāmaṃ nesaṃ bahibandhanampi asamucchinnaṃ, antobandhanassa pana thūlatāya evaṃ vuttaṃ <pb ed="M" n="3.0246" />. Tenāha <hi rend="bold">‘‘tesañhi kāmabhave bandhana’’</hi>nti. Iminā nayena sesadvayepi attho veditabbo. Asamucchinnesu ca orambhāgiyasaṃyojaniyesu laddhappaccayesu uddhambhāgiyasaṃyojanāni agaṇanūpagāni hontīti. Ariyānaṃyeva vasenettha catukkassa uddhaṭattā labbhamānāpi puthujjanā na uddhaṭā.</p>

<p rend="bodytext"><hi rend="bold">Sikkhākoṭṭhāso</hi>ti sikkhitabbabhāgo. Pajjati sikkhā etenāti <hi rend="bold">sikkhāpadaṃ,</hi> sikkhāya adhigamupāyoti. <hi rend="bold">Āgatāyeva,</hi> tasmā tattha āgatanayeneva veditabbāti adhippāyo.</p>

<p rend="subhead">Abhabbaṭṭhānādipañcakavaṇṇanā</p>

<p rend="bodytext" n="316"><hi rend="paranum">316</hi><hi rend="dot">.</hi><hi rend="bold">Desanāsīsamevā</hi>ti <pb ed="P" n="3.0320" /> desanāpadeso eva, tasmā <hi rend="bold">sotāpannādayopi abhabbā.</hi> Yadi evaṃ kasmā tathā desanāti āha <hi rend="bold">‘‘puthujjanakhīṇāsavāna’’</hi>ntiādi.</p>

<p rend="bodytext"><hi rend="bold">Ñātibyasane</hi> yesaṃ ñātīnaṃ vināso, tesaṃ hitasukhaṃ viddhaṃseti, tasmā <hi rend="bold">byasatīti byasanaṃ.</hi> Bhogabyasanepi eseva nayo. Rogabyasanādīsu pana ‘‘yassa rogo’’tiādinā yojetabbaṃ. <hi rend="bold">Neva akusalāni</hi> asaṃkiliṭṭhasabhāvattā. <hi rend="bold">Na tilakkhaṇāhatāni</hi> abhāvadhammattā. Itaraṃ pana vuttavipariyāyato <hi rend="bold">akusalaṃ, tilakkhaṇāhatañca.</hi></p>

<p rend="bodytext">Guṇehi <pb ed="V" n="3.0220" /> samiddhabhāvā <hi rend="bold">sampadā.</hi></p>

<p rend="bodytext"><hi rend="bold">Vatthusandassanā</hi>ti yasmiṃ vatthusmiṃ tassa āpatti, tassa sarūpato dassanā. <hi rend="bold">Āpattisandassanā</hi>ti yaṃ āpattiṃ so āpanno, tassā dassanā. <hi rend="bold">Saṃvāsapaṭikkhepo</hi>ti uposathapavāraṇādisaṃvāsassa paṭikkhipanaṃ akaraṇaṃ. <hi rend="bold">Sāmīcipaṭikkhepo</hi> abhivādanādisāmīcikiriyāya akaraṇaṃ. <hi rend="bold">Codayamānenā</hi>ti codentena. <hi rend="bold">Cuditakassa kālo</hi>ti cuditakassa puggalassa codetabbakālo. <hi rend="bold">Puggala</hi>nti codetabbaṃ puggalaṃ. <hi rend="bold">Upaparikkhitvā</hi>ti ‘‘ayaṃ cuditakalakkhaṇe tiṭṭhati, na tiṭṭhatī’’ti vīmaṃsitvā. <hi rend="bold">Ayasaṃ āropeti</hi> ‘‘ime maṃ abhūtena abbhācikkhantā anayabyasanaṃ āpādentī’’ti bhikkhūnaṃ ayasaṃ uppādeti.</p>

<p rend="subhead">Padhāniyaṅgapañcakavaṇṇanā</p>

<p rend="bodytext" n="317"><hi rend="paranum">317</hi><hi rend="dot">.</hi> Padahatīti <pb ed="M" n="3.0247" /><hi rend="bold">padahano;</hi> bhāvanaṃ anuyutto yogī, tassa bhāvo bhāvanānuyogo <hi rend="bold">padahanabhāvo.</hi> Padhānaṃ assa atthīti padhāniko, ka-kārassa ya-kāraṃ katvā <hi rend="bold">‘‘padhāniyo’’</hi>ti vuttaṃ. ‘‘Abhinīhārato paṭṭhāya āgatattā’’ti vuttattā paccekabodhisattasāvakabodhisattānampi paṇidhānato pabhuti āgatā saddhā āgamanasaddhā eva, ukkaṭṭhaniddesena pana <hi rend="bold">‘‘sabbaññubodhisattāna’’</hi>nti vuttaṃ. Adhigamato <pb ed="P" n="3.0321" /> samudāgatattā aggamaggaphalasampayuttāpi <hi rend="bold">adhigamanasaddhā nāma,</hi> yā sotāpannassa aṅgabhāvena vuttā. <hi rend="bold">Acalabhāvenā</hi>ti paṭipakkhena anabhibhavanīyattā niccalabhāvena. <hi rend="bold">Okappana</hi>nti okkantitvā pakkhanditvā adhimuccanaṃ. <hi rend="bold">Pasāduppatti</hi> pasādanīye vatthusmiṃ pasīdanameva. <hi rend="bold">Suppaṭividdha</hi>nti suṭṭhu paṭividdhaṃ, yathā tena paṭivedhena sabbaññutaññāṇaṃ hatthagataṃ ahosi, tathā paṭividdhaṃ. Yassa buddhasubuddhatāya saddhā acalā asampavedhī, tassa dhammasudhammatāya, saṅghasuppaṭipannatāya ca saddhā na tathāti aṭṭhānametaṃ anavakāso. Tenāha bhagavā ‘‘yo, bhikkhave, buddhe pasanno, dhamme so pasanno, saṅghe so pasanno’’tiādi. <hi rend="bold">Padhānavīriyaṃ ijjhati</hi> ‘‘addhā imāya paṭipadāya jarāmaraṇato muccissāmī’’ti sakkaccaṃ padahanato.</p>

<p rend="bodytext">Appa-saddo abhāvattho ‘‘appa-saddassa…pe… kho panā’’tiādīsu viyāti āha <hi rend="bold">‘‘arogo’’</hi>ti. <hi rend="bold">Samavepākiniyā</hi>ti yathābhuttaṃ āhāraṃ samākāreneva paccanasīlāya. Daḷhaṃ katvā paccantī hi gahaṇī ghorabhāvena pittavikārādivasena rogaṃ janeti, sithilaṃ katvā paccantī mandabhāvena vātavikārādivasena. Tenāha <hi rend="bold">‘‘nātisītāya nāccuṇhāyā’’</hi>ti. Gahaṇītejassa mandatikkhatāvasena <pb ed="V" n="3.0221" /> sattānaṃ yathākkamaṃ sītuṇhasahagatāti āha <hi rend="bold">‘‘atisītagahaṇiko’’</hi>tiādi. Yāthāvato accayadesanā attano āvikaraṇaṃ nāmāti āha <hi rend="bold">‘‘yathābhūtaṃ attano aguṇaṃ pakāsetā’’</hi>ti. <hi rend="bold">Udayatthagāminiyā</hi>ti <pb ed="P" n="3.0322" /> saṅkhārānaṃ udayaṃ, vayañca paṭivijjhantiyāti ayamettha atthoti āha <hi rend="bold">‘‘udayañcā’’</hi>tiādi. <hi rend="bold">Parisuddhāyā</hi>ti nirupakkilesāya. <hi rend="bold">Nibbijjhituṃ samatthāyā</hi>ti tadaṅgavasena avasesaṃ pajahituṃ samatthāya. <hi rend="bold">Tassa tassa dukkhassa khayagāminiyā</hi>ti yaṃ dukkhaṃ imasmiṃ ñāṇe anadhigate pavattārahaṃ, adhigate na pavattati, taṃ sandhāya vadati. Tathā hesa yogāvacaro ‘‘cūḷasotāpanno’’ti vuccati.</p>

<p rend="subhead">Suddhāvāsādipañcakavaṇṇanā</p>

<p rend="bodytext" n="318"><hi rend="paranum">318</hi><hi rend="dot">.</hi><hi rend="bold">‘‘Suddhā</hi><pb ed="M" n="3.0248" /><hi rend="bold">āvasiṃsū’’</hi>tiādinā addhattayepi tesaṃ suddhāvāsapariyāyo abyabhicārīti dasseti. <hi rend="bold">Kilesamalarahitā</hi>ti nāmakāyaparisuddhiṃ vadanto eva rūpakāyaparisuddhimpi atthato dasseti. Tenāha <hi rend="bold">‘‘anāgāmikhīṇāsavā’’</hi>ti.</p>

<p rend="bodytext"><hi rend="bold">Āyuno majjha</hi>nti avihādīsu yattha yattha uppanno, tattha tattha āyuno majjhaṃ <hi rend="bold">anatikkamitvā. Antarā vā</hi>ti tassa antarāva orameva. <hi rend="bold">Majjhaṃ upahaccā</hi>ti āyuno majjhaṃ aticca. Tenāha <hi rend="bold">‘‘atikkamitvā’’</hi>ti. <hi rend="bold">Appayogenā</hi>ti anussahanena. <hi rend="bold">Akilamanto</hi>ti akilanto. <hi rend="bold">Sukhenā</hi>ti akicchena. Uddhaṃ vāhibhāvena uddhaṃ assa taṇhāsotaṃ, vaṭṭasotañcāti <hi rend="bold">uddhaṃsoto;</hi> uddhaṃ vā gantvā paṭilabhitabbato uddhaṃ assa maggasotanti <hi rend="bold">uddhaṃsoto. Akaniṭṭhaṃ gacchatī</hi>ti <hi rend="bold">akaniṭṭhagāmī. Sodhetvā</hi>ti tattha tattha uppajjanto te te devaloke sodhento viya hotīti vuttaṃ <hi rend="bold">‘‘cattāro devaloke sodhetvā’’</hi>ti. Tattha tattha vā uppajjitvā puna anuppajjanārahabhāveneva tatopi gacchanto devūpapattibhavasaññite attano khandhaloke bhavarāgamalaṃ visodhetvā vikkhambhetvā. Ayañhi avihesu kappasahassaṃ vasanto arahattaṃ pattuṃ asakkuṇitvā atappaṃ gacchati, tatthāpi dve kappasahassāni <pb ed="P" n="3.0323" /> vasanto arahattaṃ pattuṃ asakkuṇitvā sudassaṃ gacchati, tatthāpi cattārikappasahassāni vasanto arahattaṃ pattuṃ asakkuṇitvā sudassiṃ gacchati, tatthāpi aṭṭhakappasahassāni vasanto arahattaṃ pattuṃ asakkuṇitvā akaniṭṭhaṃ gacchati, tattha vasanto aggamaggaṃ adhigacchati.</p>

<p rend="subhead">Cetokhilapañcakavaṇṇanā</p>

<p rend="bodytext" n="319"><hi rend="paranum">319</hi><hi rend="dot">.</hi><hi rend="bold">Cetokhilā</hi><pb ed="V" n="3.0222" /> nāma atthato vicikicchā kodho ca, te pana yasmiṃ santāne uppajjanti, tassa kharabhāvo kakkhaḷabhāvo hutvā upatiṭṭhanti, pageva attanā sampayuttacittassāti āha <hi rend="bold">‘‘cittassa thaddhabhāvo’’</hi>ti. Yathā lakkhaṇapāripūriyā gahitāya sabbā satthurūpakāyasirī gahitāva nāma hoti, evaṃ sabbaññutāya sabbā dhammakāyasirī’’ gahitā eva nāma hotīti tadubhayavatthukameva kaṅkhaṃ dassento <hi rend="bold">‘‘sarīre kaṅkhamāno’’</hi>tiādimāha. Ātapati kileseti <hi rend="bold">ātappaṃ</hi><pb ed="M" n="3.0249" />, sammāvāyāmoti āha <hi rend="bold">‘‘ātappāyāti vīriyakaraṇatthāyā’’</hi>ti. <hi rend="bold">Punappunaṃ yogāyā</hi>ti bhāvanaṃ punappunaṃ yuñjanāya. <hi rend="bold">Satatakiriyāyā</hi>ti bhāvanāya nirantarappayogāya. ‘‘Paṭivedhadhamme kaṅkhamāno’’ti ettha kathaṃ lokuttaradhamme kaṅkhā pavattatīti? Na ārammaṇakaraṇavasena, anussavākāraparivitakkaladdhe parikappitarūpe kaṅkhā pavattatīti dassento āha <hi rend="bold">‘‘vipassanā…pe… vadanti, taṃ atthi nu kho natthīti kaṅkhatī’’</hi>ti. <hi rend="bold">Sikkhā</hi>ti cettha pubbabhāgasikkhā veditabbā. ‘‘Kāmañcettha visesuppattiyā mahāsāvajjatāya ceva saṃvāsanimittaghaṭṭanāhetu abhiṇhuppattikatāya ca ‘sabrahmacārīsū’ti kopassa visayo visesetvā vutto, tato aññatthāpi pana kopo ‘na cetokhilo’ti na sakkā viññātu’’nti keci. Yadi evaṃ vicikicchāyapi ayaṃ nayo āpajjati, tasmā yathārutavaseneva gahetabbaṃ.</p>

<p rend="subhead">Cetasovinibandhādipañcakavaṇṇanā</p>

<p rend="bodytext" n="320"><hi rend="paranum">320</hi><hi rend="dot">.</hi> Pavattituṃ appadānavasena kusalacittaṃ vinibandhantīti <hi rend="bold">cetasovinibandhā.</hi> Taṃ pana vinibandhantā muṭṭhigāhaṃ <pb ed="P" n="3.0324" /> gaṇhantī viya hontīti āha <hi rend="bold">‘‘cittaṃ bandhitvā’’</hi>tiādi. Kāmagiddho puggalo vatthukāme viya kilesakāmepi assādeti abhinandatīti vuttaṃ <hi rend="bold">‘‘vatthukāmepi kilesakāmepī’’</hi>ti. <hi rend="bold">Attano kāye</hi>ti attano karajakāye, attabhāve vā. <hi rend="bold">Bahiddhārūpe</hi>ti paresaṃ kāye, anindriyabaddharūpe ca. Udaraṃ avadihati upacinoti paripūretīti <hi rend="bold">udarāvadehakaṃ. Seyyasukha</hi>nti seyyāya sayanavasena uppajjanakasukhaṃ. <hi rend="bold">Saṃparivattaka</hi>nti saṃparivattetvā. <hi rend="bold">Paṇidhāyā</hi>ti taṇhāvasena paṇidahitvā. Iti pañcavidhopi lobhaviseso eva cetovinibandho vuttoti veditabbo.</p>

<p rend="bodytext"><hi rend="bold">Lokiyāneva kathitāni</hi> rūpindriyānaṃyeva kathitattā. <hi rend="bold">Paṭhamadutiyacatutthāni lokiyāni</hi> parittabhūmakattā. <hi rend="bold">Tatiyapañcamāni</hi> kāmarūpaggabhūmikattā, kāmarūpārūpaggabhūmikattā ca. <hi rend="bold">Lokiyalokuttarāni</hi><pb ed="V" n="3.0223" /> kathitānīti ānetvā yojanā. ‘‘Samathavipassanāmaggaphalavasenā’’ti vattabbaṃ. <hi rend="bold">‘‘Samathavipassanāmaggavasenā’’</hi>ti vuttaṃ.</p>

<p rend="subhead">Nissaraṇiyapañcakavaṇṇanā</p>

<p rend="bodytext" n="321"><hi rend="paranum">321</hi><hi rend="dot">.</hi> Nissarantīti <pb ed="M" n="3.0250" /><hi rend="bold">nissaraṇīyā</hi>ti vattabbe rassaṃ katvā niddeso. Kattari hesa anīya-saddo yathā ‘‘niyyānikā’’ti. Tenāha <hi rend="bold">‘‘nissaṭā’’</hi>ti. Kuto pana nissaṭāti? Yathāsakaṃ paṭipakkhato. Nijjīvaṭṭhena <hi rend="bold">dhātuyo</hi>ti āha <hi rend="bold">‘‘attasuññasabhāvā’’</hi>ti. Atthato pana dhammadhātumanoviññāṇadhātuvisesā. Tādisassa bhikkhuno kilesavasena kāmesu manasikāro nāma natthīti āha <hi rend="bold">‘‘vīmaṃsanattha’’</hi>nti. ‘‘Nekkhammanissitaṃ idāni me cittaṃ, kiṃ nu kho kāmavitakkopi uppajjatī’’ti vīmaṃsantassāti attho. <hi rend="bold">Pakkhandanaṃ</hi> nāma anuppaveso, so pana tattha natthīti āha <hi rend="bold">‘‘na pavisatī’’</hi>ti. <hi rend="bold">Pasādaṃ</hi> nāma abhirucisantiṭṭhānaṃ <pb ed="P" n="3.0325" />, vimuccanaṃ adhimuccananti taṃ sabbaṃ pakkhipanto vadati <hi rend="bold">‘‘pasādaṃ nāpajjatī’’</hi>tiādi. Evaṃbhūtaṃ panassa cittaṃ tattha kathaṃ tiṭṭhatīti āha <hi rend="bold">‘‘yathā panā’’</hi>tiādi. <hi rend="bold">Ta</hi>nti paṭhamajjhānaṃ. <hi rend="bold">Assā</hi>ti bhikkhuno. <hi rend="bold">Cittaṃ pakkhandatī</hi>ti parikammacittena saddhiṃ jhānacittaṃ ekaṭṭhavasena ekajjhaṃ gahetvā vadati. <hi rend="bold">Gocare gatattā</hi>ti attano ārammaṇe eva pavattattā. <hi rend="bold">Ahānabhāgiyattā</hi>ti ṭhitibhāgiyattā, visesabhāgiyattā vā. <hi rend="bold">Suṭṭhu vimutta</hi>nti vikkhambhanavimuttiyā sammadeva vimuttaṃ. Cittassa kāyassa ca hananato <hi rend="bold">vighāto,</hi> dukkhaṃ. Paridahanato <hi rend="bold">pariḷāho,</hi> kāmadaratho. <hi rend="bold">Na vedayati</hi> anuppajjanato. Nissaranti tatoti <hi rend="bold">nissaraṇaṃ.</hi> Ke nissaranti? Kāmā. Evañca katvā <hi rend="bold">kāmāna</hi>nti kattari sāmivacanaṃ suṭṭhu yujjati. Yadaggena kāmā tato ‘‘nissaṭā’’ti vuccanti, tadaggena jhānampi kāmato ‘‘nissaṭa’’nti vattabbataṃ labhatīti vuttaṃ <hi rend="bold">‘‘kāmehi nissaṭattā’’</hi>ti. Evaṃ vikkhambhanavasena kāmanissaraṇaṃ vatvā idāni samucchedavasena accantatova nissaraṇaṃ dassetuṃ <hi rend="bold">‘‘yo panā’’</hi>tiādi vuttaṃ.</p>

<p rend="bodytext"><hi rend="bold">Sesapadesū</hi>ti sesakoṭṭhāsesu. Ayaṃ pana visesoti visesaṃ vadantena ‘‘taṃ jhānaṃ pādakaṃ katvā’’tiādiko avisesoti vatvā dutiyatatiyavāresu sabbaso anāmaṭṭho, catutthavāre pana ayampi visesoti dassetuṃ <hi rend="bold">‘‘accantanissaraṇe cettha arahattaphalaṃ yojetabba’’</hi>nti vuttaṃ.</p>

<p rend="bodytext">Yasmā arūpajjhānaṃ pādakaṃ katvā aggamaggaṃ adhigantvā arahatte ṭhitassa cittaṃ sabbaso rūpehi nissaṭaṃ nāma hoti. Tassa hi phalasamāpattito vuṭṭhāya <pb ed="M" n="3.0251" /> vīmaṃsanatthaṃ rūpābhimukhaṃ <pb ed="V" n="3.0224" /> cittaṃ pesentassa idamakkhātanti samathayānikānaṃ vasena heṭṭhā cattāro vārā kathitā, idaṃ pana sukkhavipassakassa vasenāti āha <hi rend="bold">‘‘suddhasaṅkhāre’’</hi>tiādi. <hi rend="bold">Puna sakkāyo natthīti uppanna</hi>nti <pb ed="P" n="3.0326" /> idāni me sakkāyappabandho natthīti vīmaṃsantassa uppannaṃ.</p>

<p rend="subhead">Vimuttāyatanapañcakavaṇṇanā</p>

<p rend="bodytext" n="322"><hi rend="paranum">322</hi><hi rend="dot">.</hi> Vimuttiyā vaṭṭadukkhato vimuccanassa āyatanāni kāraṇāni <hi rend="bold">vimuttāyatanānī</hi>ti āha <hi rend="bold">‘‘vimuccanakāraṇānī’’</hi>ti. <hi rend="bold">Pāḷiatthaṃ jānantassā</hi>ti ‘‘idha sīlaṃ āgataṃ, idha samādhi, idha paññā’’tiādinā taṃ taṃ pāḷiatthaṃ yāthāvato jānantassa. <hi rend="bold">Pāḷiṃ jānantassā</hi>ti tadatthajotanaṃ pāḷiṃ yāthāvato upadhārentassa. <hi rend="bold">Taruṇapītī</hi>ti sañjātamattā mudukā pīti jāyati. Kathaṃ jāyati? Yathādesitadhammaṃ upadhārentassa tadanucchavikameva attano kāyavacīmanosamācāraṃ pariggaṇhantassa somanassappattassa pamodalakkhaṇaṃ pāmojjaṃ jāyati. <hi rend="bold">Tuṭṭhākārabhūtā balavapītī</hi>ti purimuppannāya pītiyā vasena laddhāsevanattā ativiya tuṭṭhākārabhūtā kāyacittadarathapassambhanasamatthāya passaddhiyā paccayo bhavituṃ samatthā balappattā pīti jāyati. Yasmā nāmakāye passaddhe rūpakāyopi passaddho eva hoti, tasmā <hi rend="bold">‘‘nāmakāyo paṭipassambhati’’</hi> icceva vuttaṃ. <hi rend="bold">Sukhaṃ paṭilabhatī</hi>ti vakkhamānassa cittasamādhānassa paccayo bhavituṃ samatthaṃ cetasikaṃ nirāmisaṃ sukhaṃ paṭilabhati vindati. ‘‘Samādhiyatī’’ti ettha na yo koci samādhi adhippeto, atha kho anuttarasamādhīti dassento <hi rend="bold">‘‘arahatta phalasamādhinā samādhiyatī’’</hi>ti āha. <hi rend="bold">‘‘Ayañhī’’</hi>tiādi tassā desanāya tādisassa puggalassa yathāvuttasamādhipaṭilābhassa kāraṇabhāvavibhāvanaṃ. Tassa vimuttāyatanabhāvo. <hi rend="bold">Osakkitu</hi>nti nayituṃ. <hi rend="bold">Samādhiyeva samādhinimitta</hi>nti kammaṭṭhānapāḷiāruḷho samādhiyeva parato uppajjanakabhāvanāsamādhissa kāraṇabhāvato samādhinimittaṃ. Tenāha <hi rend="bold">‘‘ācariyasantike’’</hi>tiādi.</p>

<p rend="bodytext"><hi rend="bold">Vimutti</hi><pb ed="P" n="3.0327" /><hi rend="bold">vuccati arahattaṃ</hi> sabbaso kilesehi paṭippassaddhivimuttīti katvā. <hi rend="bold">Paripācentī</hi>ti sādhenti nipphādenti. <hi rend="bold">Aniccānupassanāñāṇe</hi> nissayapaccayabhūte <hi rend="bold">uppannasaññā,</hi> tena ñāṇena sahagatāti attho. Sesesupi <pb ed="M" n="3.0252" /> eseva nayo. Yaṃ panettha vattabbaṃ, taṃ <hi rend="bold">visuddhimaggasaṃvaṇṇanāyaṃ</hi> (visuddhi. ṭī. 1.37, 306) vuttanayena veditabbaṃ.</p>

<p rend="centre">Pañcakavaṇṇanā niṭṭhitā.</p>

<p rend="subhead">Chakkavaṇṇanā</p>

<p rend="bodytext" n="323"><hi rend="paranum">323</hi><hi rend="dot">.</hi> Attānaṃ <pb ed="V" n="3.0225" /> adhi <hi rend="bold">ajjhattā,</hi><hi rend="bold">adhi</hi>-saddo samāsavisaye adhikāratthaṃ, pavattiatthañca gahetvā pavattatīti attānaṃ adhikicca uddissa pavattā <hi rend="bold">ajjhattā;</hi> ajjhattesu bhavāni <hi rend="bold">ajjhattikānī</hi>ti niyakajjhattesupi abbhantarāni cakkhādīni vuccanti, tāni pana yena ajjhattabhāvena ‘‘ajjhattikānī’’ti vuccanti, tamatthaṃ pākaṭaṃ katvā dassento <hi rend="bold">‘‘ajjhattikānī’’</hi>ti āha. Saddatthato pana ajjhattajjhattāniyeva <hi rend="bold">ajjhattajjhattikāni</hi> yathā ‘‘venayiko’’ti (ma. ni. 1.246; a. ni. 8.11; pārā. 8) daṭṭhabbaṃ. <hi rend="bold">Tato ajjhattato</hi>ti tato ajjhattajjhattato, yāni ajjhattikāni vuttāni. Ajjhattikānañhi paṭiyogīni bāhirāni ajjhattadhammānaṃ viya bahiddhādhammā. ‘‘Ajjhattikānī’’ti hi saparasantānikāni cakkhādīni vuccanti, tathā rūpādīni ‘‘bāhirānī’’ti. Ajjhattāni pana sasantānikā eva cakkhurūpādayo, tato aññeva bahiddhāti. ‘‘Viññāṇasamūhā’’ti ettha yadipi tesaṃ viññāṇānaṃ samodhānaṃ natthi bhinnakālikattā, cittena pana ekajjhaṃ abhisaṃyūhanavasena samūhatā vuttā yathā ‘‘vedanākkhandho’’ti. <hi rend="bold">Cakkhupasādanissita</hi>nti cakkhupasādaṃ nissāya paccayaṃ labhitvā uppannaṃ kusalākusalavipākaviññāṇaṃ cakkhuviññāṇatāsāmaññena ekajjhaṃ katvā vuttaṃ. <hi rend="bold">Cakkhusannissito samphasso,</hi> na cakkhudvāriko. <hi rend="bold">Ime</hi><pb ed="P" n="3.0328" /><hi rend="bold">dasa samphasse</hi>ti ime pasādavatthuke dasa vipākasamphasse <hi rend="bold">ṭhapetvā. Eteneva nayenā</hi>ti etena phasse vutteneva nayena. Taṇhāchakke taṇhaṃ ārabbha pavattāpi taṇhā <hi rend="bold">dhammataṇhā</hi>ti veditabbā.</p>

<p rend="bodytext"><hi rend="bold">Appaṭissayo</hi>ti appaṭissavo, va-kārassa ya-kāraṃ katvā niddeso. Garunā kismiñci vutte gāravavasena paṭissavanaṃ <hi rend="bold">paṭissavo,</hi> paṭissavabhūtaṃ, taṃsabhāgañca yaṃ kiñci gāravaṃ, natthi etasmiṃ paṭissavoti <hi rend="bold">appaṭissavo,</hi> gāravarahito. Tenāha <hi rend="bold">‘‘anīcavuttī’’</hi>ti. Yathā cetiyaṃ uddissa kataṃ satthu <pb ed="M" n="3.0253" /> katasadisaṃ, evaṃ cetiyassa purato kataṃ satthu purato katasadisaṃ evāti āha <hi rend="bold">‘‘parinibbute panā’’</hi>tiādi. <hi rend="bold">Sakkaccaṃ na gacchatī</hi>ti ādaraṃ gāravaṃ uppādetvā na upasaṅkamati. Yathā sikkhāya ekadese kopite, agārave ca kate sabbā sikkhā kuppati, sabbattha ca agāravaṃ kataṃ nāma hoti samudāyato saṃvarasamādānaṃ avayavato bhedoti. Evaṃ <hi rend="bold">ekabhikkhusmiṃpi…pe… agāravo katova hoti.</hi> Anādariyamattenapi sikkhāya aparipūriyevāti āha <hi rend="bold">‘‘apūrayamānova sikkhāya agāravo nāmā’’</hi>ti. <hi rend="bold">Appamādalakkhaṇaṃ</hi> sammāpaṭipatti. <hi rend="bold">Duvidha</hi>nti dhammāmisavasena duvidhaṃ.</p>

<p rend="bodytext"><hi rend="bold">Somanassūpavicārā</hi>ti <pb ed="V" n="3.0226" /> somanassasahagatā vicārā adhippetā, upasaddo ca nipātamattanti āha <hi rend="bold">‘‘somanassasampayuttā vicārā’’</hi>ti. Tathā hissa abhidhamme (dha. sa. 8) ‘‘cāro vicāro…pe… upavicāro’’ti niddeso pavatto. <hi rend="bold">Somanassakāraṇabhūta</hi>nti sabhāvato, saṅkappatopi somanassassa uppattiyā paccayabhūtaṃ. Kāmaṃ parittabhūmakā vitakkavicārā aññamaññamaviyogino <pb ed="P" n="3.0329" />, kiriyābhedato pana paṭhamābhinipātatāya vitakkassa byāpāro sātisayo. Tato paraṃ vicārassāti taṃ sandhāya ‘‘vitakketvā’’ti pubbakālakiriyāvasena vatvā <hi rend="bold">‘‘vicārena paricchindatī’’</hi>ti vuttaṃ. Laddhapubbāsevanassa vicārassa byāpāro paññā viya hoti. Tathā hi ‘‘vicāro vicikicchāya paṭipakkho’’ti peṭake vuttaṃ. <hi rend="bold">‘‘Diṭṭhisāmaññagato’’</hi>ti ettha yāya diṭṭhiyā puggalo diṭṭhisāmaññaṃ gato vutto, sā paṭhamamaggasammādiṭṭhi kosambakasutte adhippetoti āha <hi rend="bold">‘‘kosambakasutte paṭhamamaggo kathito’’</hi>ti. <hi rend="bold">Idhā</hi>ti imasmiṃ sutte. Catūsupi maggesu sammādiṭṭhi diṭṭhiggahaṇena gahitāti āha <hi rend="bold">‘‘cattāropi maggā kathitā’’</hi>ti.</p>

<p rend="subhead">Vivādamūlachakkavaṇṇanā</p>

<p rend="bodytext" n="325"><hi rend="paranum">325</hi><hi rend="dot">.</hi><hi rend="bold">Kodhano</hi>ti kujjhanasīlo. Yasmā so appahīnakodhatāya vigatakodhano nāma na hoti, tasmā <hi rend="bold">‘‘kodhena samannāgato’’</hi>ti āha. Upanāho etassa atthi, upanayhanasīloti vā <hi rend="bold">upanāhī. Vivādo</hi> nāma uppajjamāno yebhuyyena paṭhamaṃ dvinnaṃ vasena uppajjatīti <pb ed="M" n="3.0254" /> vuttaṃ <hi rend="bold">‘‘dvinnaṃ bhikkhūnaṃ vivādo’’</hi>ti. So pana yathā bahūnaṃ anatthāvaho hoti, taṃ nidassanamukhena dassento <hi rend="bold">‘‘katha’’</hi>ntiādimāha. <hi rend="bold">Abbhantaraparisāyā</hi>ti parisabbhantare.</p>

<p rend="bodytext">Paraguṇamakkhanāya pavattopi attano kārakaṃ gūthena paharantaṃ gūtho viya paṭhamataraṃ makkhetīti <hi rend="bold">makkho,</hi> so etassa atthīti <hi rend="bold">makkhī.</hi> Palāsatīti palāso, parassa guṇe ḍaṃsitvā viya apanetīti attho, so etassa atthīti <hi rend="bold">palāsī.</hi> Palāsī puggalo hi dutiyassa dhuraṃ na deti, samaṃ pasāretvā tiṭṭhati. Tenāha <hi rend="bold">‘‘yugaggāhalakkhaṇena palāsena samannāgato’’</hi>ti. <hi rend="bold">‘‘Issukī’’</hi>tiādīnaṃ padānamattho heṭṭhā vuttanayattā suviññeyyova. Kammapathappattāya micchādiṭṭhiyā vasenettha micchādiṭṭhi <pb ed="P" n="3.0330" /> veditabbāti āha <hi rend="bold">‘‘natthikavādī ahetukavādī akiriyavādī’’</hi>ti.</p>

<p rend="subhead">Nissaraṇiyachakkavaṇṇanā</p>

<p rend="bodytext" n="326"><hi rend="paranum">326</hi><hi rend="dot">.</hi><hi rend="bold">Hāpetvā</hi>ti <pb ed="V" n="3.0227" /> kusalacittaṃ parihāpetvā pavattitumeva appadānavasena. <hi rend="bold">Abhūtaṃ byākaraṇaṃ byākaroti</hi> ‘‘mettā hi kho me cetovimutti bhāvitā’’tiādinā (a. ni. 6.13) attani avijjamānaṃ guṇabyāhāraṃ byāharati. Cetovimutti-saddaṃ apekkhitvā <hi rend="bold">‘‘nissaṭā’’</hi>ti vuttaṃ. <hi rend="bold">Puna byāpādo natthī</hi>ti idāni mama byāpādo nāma natthi sabbaso natthīti ñatvā.</p>

<p rend="bodytext">‘‘Animittā’’ti vatvā yesaṃ nimittānaṃ abhāvena arahattaphalasamāpattiyā animittatā, taṃ dassetuṃ <hi rend="bold">‘‘sā hī’’</hi>tiādi vuttaṃ. Tattha rāgassa nimittaṃ, rāgo eva vā nimittanti <hi rend="bold">rāganimittaṃ. Ādi</hi>-saddena dosanimittādīnaṃ saṅgaho daṭṭhabbo. Rūpavedanādisaṅkhāranimittaṃ <hi rend="bold">rūpanimittādi.</hi> Tesaññeva niccādivasena upaṭṭhānaṃ <hi rend="bold">niccanimittādi.</hi> Tayidaṃ nimittaṃ yasmā sabbena sabbaṃ arahattaphale natthi, tasmā vuttaṃ <hi rend="bold">‘‘sā hi…pe… animittāti vuttā’’</hi>ti. <hi rend="bold">Nimittaṃ anusaratī</hi>ti taṃ nimittaṃ anugacchati ārabbha pavattati.</p>

<p rend="bodytext"><hi rend="bold">Asmimāno</hi>ti ‘‘asmī’’ti pavatto attavisayo māno. <hi rend="bold">Ayaṃ nāma ahaṃ asmī</hi>ti rūpalakkhaṇo, vedanādīsu vā aññataralakkhaṇo ayaṃ nāma attā <pb ed="M" n="3.0255" /> ahaṃ asmi. ‘‘Asmī’’ti māno samugghāṭīyati etenāti <hi rend="bold">asmimānasamugghāto,</hi> arahattamaggo. <hi rend="bold">Puna asmimāno natthī</hi>ti tassa anuppattidhammatāpādanaṃ kittento samugghātattameva vibhāveti.</p>

<p rend="subhead">Anuttariyādichakkavaṇṇanā</p>

<p rend="bodytext" n="327"><hi rend="paranum">327</hi><hi rend="dot">.</hi> Natthi etesaṃ uttarāni visiṭṭhānīti <hi rend="bold">anuttarāni,</hi> anuttarāni eva <hi rend="bold">anuttariyāni</hi> yathā anantameva ānantariyanti āha <hi rend="bold">‘‘anuttariyānīti anuttarānī’’</hi>ti. <hi rend="bold">Dassanānuttariyaṃ nāma</hi> anuttaraphalavisesāvahattā. Esa nayo sesesupi. <hi rend="bold">Sattavidhaariyadhanalābho</hi>ti sattavidhasaddhādilokuttaradhanalābho. <hi rend="bold">Sikkhattayapūraṇa</hi>nti <pb ed="P" n="3.0331" /> adhisīlasikkhādīnaṃ tissannaṃ sikkhānaṃ paripūraṇaṃ. Tattha paripūraṇaṃ nippariyāyato asekkhānaṃ vasena veditabbaṃ. Kalyāṇaputhujjanato paṭṭhāya hi satta sekkhā tisso sikkhā pūrenti nāma, arahā pana paripuṇṇasikkhoti. Iti imāni anuttariyāni lokiyalokuttarāni kathitāni.</p>

<p rend="bodytext"><hi rend="bold">Anussatiyo</hi><pb ed="V" n="3.0228" /><hi rend="bold">eva</hi> diṭṭhadhammikasamparāyikādihitasukhānaṃ kāraṇabhāvato ṭhānānīti <hi rend="bold">anussatiṭṭhānāni. Evaṃ anussarato</hi>ti yathā buddhānussati visesādhigamassa ṭhānaṃ hoti, evaṃ ‘‘itipi so bhagavā’’tiādinā (dī. ni. 1.157, 255) buddhaguṇe anussarantassa. <hi rend="bold">Upacārakammaṭṭhāna</hi>nti paccakkhato upacārajjhānāvahaṃ kammaṭṭhānaṃ, paramparāya pana yāva arahattā lokiyalokuttaravisesāvahaṃ.</p>

<p rend="subhead">Satatavihārachakkavaṇṇanā</p>

<p rend="bodytext" n="328"><hi rend="paranum">328</hi><hi rend="dot">.</hi><hi rend="bold">Niccavihārā</hi>ti sabbadā pavattanakavihārā. Ṭhapetvā hi samāpattivelaṃ, bhavaṅgavelañca khīṇāsavā imināva chaḷaṅgupekkhāvihārena sabbakālaṃ viharanti. <hi rend="bold">Cakkhunā rūpaṃ disvā</hi>ti nissayavohārena vuttaṃ. Sasambhārakathā hesā yathā ‘‘dhanunā vijjhatī’’ti. Tasmā nissayasīsena nissitassa gahaṇaṃ daṭṭhabbanti āha <hi rend="bold">‘‘cakkhuviññāṇena disvā’’</hi>ti. <hi rend="bold">Iṭṭhe arajjanto</hi>ti iṭṭhe ārammaṇe rāgaṃ anuppādento maggena samucchinnattā. <hi rend="bold">Neva sumano hoti</hi> gehasitapemavasenapi. <hi rend="bold">Na dummano</hi> pasādaññathattavasenapi. <hi rend="bold">Asamapekkhane</hi>ti iṭṭhepi aniṭṭhepi majjhattepi ārammaṇe na samaṃ <pb ed="M" n="3.0256" /> na sammā ayoniso gahaṇe. Yo akhīṇāsavānaṃ moho uppajjati, taṃ <hi rend="bold">anuppādento</hi> maggeneva tassa samugghāṭitattā. Ñāṇupekkhāvaseneva <hi rend="bold">upekkhako viharati majjhatto.</hi> Ayañcassa paṭipattivepullappattiyā <pb ed="P" n="3.0332" />, paññāvepullappattiyā vāti āha <hi rend="bold">‘‘satiyā’’</hi>tiādi. <hi rend="bold">Chaḷaṅgupekkhā</hi>ti chasu dvāresu pavattā satisampajaññassa vasena chāvayavā upekkhā. <hi rend="bold">Ñāṇasampayuttacittāni labbhanti</hi> tehi vinā sampajānatāya asambhavato. <hi rend="bold">Mahācittānī</hi>ti aṭṭhapi mahākiriyacittāni <hi rend="bold">labbhanti. Satatavihārā</hi>ti ñāṇuppattipaccayarahitakālepi pavattibhedanato. <hi rend="bold">Dasa cittānī</hi>ti aṭṭha mahākiriyacittāni hasituppādavoṭṭhabbanacittehi saddhiṃ dasa cittāni <hi rend="bold">labbhanti.</hi> Arajjanādussanavasena pavatti tesampi sādhāraṇāti.‘‘Upekkhako viharatī’’ti vacanato chaḷaṅgupekkhāvasena āgatānaṃ imesaṃ satatavihārānaṃ ‘‘somanassaṃ kathaṃ labbhatī’’ti codetvā <hi rend="bold">‘‘āsevanato labbhatī’’</hi>ti sayameva pariharatīti. Kiñcāpi khīṇāsavo iṭṭhāniṭṭhepi ārammaṇe majjhatte viya bahulaṃ upekkhako viharati attano parisuddhapakatibhāvāvijahanato, kadāci pana tathā cetobhisaṅkhārābhāve yaṃ taṃ sabhāvato iṭṭhaṃ ārammaṇaṃ, tattha yāthāvasabhāvaggahaṇavasenapi arahato cittaṃ somanassasahagataṃ hutvā pavattateva, tañca kho pubbāsevanavasena. Tenāha ‘‘āsevanato labbhatī’’ti.</p>

<p rend="subhead">Abhijātichakkavaṇṇanā</p>

<p rend="bodytext" n="329"><hi rend="paranum">329</hi><hi rend="dot">.</hi> ‘‘Abhijātiyo’’ti <pb ed="V" n="3.0229" /> ettha <hi rend="bold">abhi</hi>-saddo upasaggamattaṃ, na atthavisesajotakoti āha <hi rend="bold">‘‘jātiyo’’</hi>ti. <hi rend="bold">Abhijāyatī</hi>ti etthāpi eseva nayo. <hi rend="bold">Jāyatī</hi>ti ca antogadhahetuatthapadaṃ, uppādetīti attho. Jātiyā, taṃnibbattakakammānañca kaṇhasukkapariyāyatāya yaṃ vattabbaṃ, taṃ heṭṭhā vuttameva. Paṭippassambhanavasena kilesānaṃ nibbāpanato <hi rend="bold">nibbānaṃ sace kaṇhaṃ bhaveyya</hi> yathā taṃ dasavidhaṃ dussīlyakammaṃ. <hi rend="bold">Sace sukkaṃ</hi> bhaveyya yathā taṃ dānasīlādikusalakammaṃ. <hi rend="bold">Dvinnampi</hi> kaṇhasukkavipākānaṃ. <hi rend="bold">Arahattaṃ adhippetaṃ</hi> ‘‘abhijāyatī’’ti vacanato. Taṃ kilesanibbānante jātattā <hi rend="bold">nibbānaṃ</hi> yathā rāgādīnaṃ <pb ed="P" n="3.0333" /> khayante jātattā rāgakkhayo dosakkhayo mohakkhayoti.</p>

<p rend="subhead">Nibbedhabhāgiyachakkavaṇṇanā</p>

<p rend="bodytext"><hi rend="bold">Nibbedho</hi><pb ed="M" n="3.0257" /><hi rend="bold">vuccati nibbānaṃ</hi> maggañāṇena nibbijjhitabbaṭṭhena, paṭivijjhitabbaṭṭhenāti attho. <hi rend="bold">Nirodhānupassanāñāṇe</hi>ti nirodhānupassanāñāṇe nissayapaccayabhūte uppannā <hi rend="bold">saññā,</hi> tena sahagatāti attho.</p>

<p rend="centre">Chakkavaṇṇanā niṭṭhitā.</p>

<p rend="subhead">Sattakavaṇṇanā</p>

<p rend="bodytext" n="330"><hi rend="paranum">330</hi><hi rend="dot">.</hi><hi rend="bold">Sampattipaṭilābhaṭṭhenā</hi>ti sīlasampattiādīnaṃ sammāsambodhipariyosānānaṃ sampattīnaṃ paṭilābhāpanaṭṭhena, sampattīnaṃ vā paṭilābho <hi rend="bold">sampattipaṭilābho,</hi> tassa kāraṇaṃ sampattipaṭilābhaṭṭho, tena <hi rend="bold">sampattipaṭilābhaṭṭhena.</hi> Tenevāha ‘‘sampattīnaṃ paṭilābhakāraṇato’’ti. <hi rend="bold">Saddhāva</hi> ubhayahitatthikehi dhanāyitabbaṭṭhena dhanaṃ <hi rend="bold">saddhādhanaṃ. Etthā</hi>ti etesu dhanesu. <hi rend="bold">Sabbaseṭṭhaṃ</hi> sabbesaṃ paṭilābhakāraṇabhāvato, tesañca saṃkilesavisodhanena mahājutikamahāvipphārabhāvāpādanato. Tenāha <hi rend="bold">‘‘paññāya hī’’</hi>tiādi. Tattha <hi rend="bold">paññāya ṭhatvā</hi>ti kammassakatāpaññāya patiṭṭhāya <hi rend="bold">sucaritādīni</hi><pb ed="V" n="3.0230" /><hi rend="bold">pūretvā saggūpagā honti.</hi> Tattha ceva pāramitā paññāya ca ṭhatvā <hi rend="bold">sāvakapāramiñāṇādīni paṭivijjhanti.</hi></p>

<p rend="bodytext">Samādhiṃ parikkharonti abhisaṅkharontīti <hi rend="bold">samādhiparikkhārā,</hi> samādhissa sambhārabhūtā sammādiṭṭhiādayo. Idha pana sahakārīkāraṇabhūtā adhippetāti āha <hi rend="bold">‘‘samādhiparivārā’’</hi>ti.</p>

<p rend="bodytext"><hi rend="bold">Asataṃ</hi> asādhūnaṃ <hi rend="bold">dhammā</hi> tesaṃ asādhubhāvasādhanato. <hi rend="bold">Asantā</hi>ti asundarā gārayhā. Tenāha <hi rend="bold">‘‘lāmakā’’</hi>ti. ‘‘Vipassakasseva kathitā’’ti vatvā tassa vipassanānibbattiṃ dassetuṃ <hi rend="bold">‘‘tesupī’’</hi>tiādi vuttaṃ. Catunnampi hi saccānaṃ visesena dassanato maggapaññā sātisayaṃ ‘‘vipassanā’’ti vattabbā, taṃsamaṅgī ca ariyo vipassanakoti.</p>

<p rend="bodytext"><hi rend="bold">Sappurisānaṃ dhammā</hi>ti sappurisānaṃyeva dhammā, na asappurisānaṃ. Dhammānudhammapaṭipattiyā eva hi dhammaññuādibhāvo <pb ed="P" n="3.0334" />, na pāḷidhammapaṭhanādimattena. <hi rend="bold">Bhāsitassā</hi>ti suttageyyādibhāsitassa ceva tadaññassa ca attatthaparatthabodhakassa padassa. Atthakusalatāvasena <hi rend="bold">atthaṃ jānātīti atthaññū <pb ed="M" n="3.0258" />. Attānaṃ jānātī</hi>ti yāthāvato attano pamāṇajānanavasena attānaṃ jānāti. Paṭiggahaṇaparibhogamattaññutāhi eva pariyesanavissajjanamattaññutāpi bodhitā hontīti <hi rend="bold">‘‘paṭiggahaṇaparibhogesu’’</hi> icceva vuttaṃ. Evañhi tā anavajjā hontīti. <hi rend="bold">Yogassa adhigamāyā</hi>ti bhāvanāya anuyuñjanassa. <hi rend="bold">Atisambādha</hi>nti atikhuddakaṃ atikkhapaññassa tāvatā kālena tīretuṃ asakkuṇeyyattā. <hi rend="bold">Aṭṭhavidhaṃ parisa</hi>nti khattiyaparisādikaṃ aṭṭhavidhaṃ parisaṃ. Bhikkhuparisādikaṃ catubbidhaṃ khattiyaparisādikaṃ manussaparisaṃyeva puna catubbidhaṃ gahetvā aṭṭhavidhaṃ vadanti apare. ‘‘Imaṃ me sevantassa akusalā dhammā parihāyanti, kusalā dhammā abhivaḍḍhanti, tasmā sevitabbo, vipariyāyato tadañño asevitabbo’’ti evaṃ <hi rend="bold">sevitabbāsevitabbaṃ puggalaṃ jānātīti puggalaññū.</hi> Evaṃ tesaṃ puggalānampi bodhanaṃ ukkaṭṭhaṃ, nihīnaṃ vā <hi rend="bold">jānāti</hi> nāma.</p>

<p rend="bodytext" n="331"><hi rend="paranum">331</hi><hi rend="dot">.</hi><hi rend="bold">‘‘Niddasavatthūnī’’</hi>ti. ‘‘Ādi-saddalopenāyaṃ niddeso’’ti āha <hi rend="bold">‘‘niddasādivatthūnī’’</hi>ti. Natthi dāni imassa dasāti niddaso. <hi rend="bold">Pañho</hi>ti ñātuṃ icchito attho. <hi rend="bold">Puna dasavasso na hotī</hi>ti tesaṃ matimattanti dassetuṃ <hi rend="bold">‘‘so kirā’’</hi>ti kirasaddaggahaṇaṃ. ‘‘Niddaso’’ti cetaṃ desanāmattaṃ, tassa nibbīsādibhāvassa viya ninnavādibhāvassa ca icchitattāti <pb ed="V" n="3.0231" /> dassetuṃ <hi rend="bold">‘‘na kevalañcā’’</hi>tiādi vuttaṃ. <hi rend="bold">Gāme vicaranto</hi>ti gāme piṇḍāya vicaranto.</p>

<p rend="bodytext"><hi rend="bold">Na idaṃ titthiyānaṃ adhivacanaṃ</hi> tesu tannimittassa abhāvā. Sāsanepi sekkhassāpi na idaṃ adhivacanaṃ, kimaṅgaṃ pana puthujjanassa. Yassa panetaṃ adhivacanaṃ, yena ca kāraṇena, taṃ dassetuṃ <pb ed="P" n="3.0335" /><hi rend="bold">‘‘khīṇāsavasseta’’</hi>ntiādi vuttaṃ. Appaṭisandhikabhāvo hissa paccakkhato kāraṇaṃ. Paramparāya itarāni, yāni pāḷiyaṃ āgatāni.</p>

<p rend="bodytext">Sikkhāya sammadeva ādānaṃ <hi rend="bold">sikkhāsamādānaṃ,</hi> taṃ panassā pāripūriyā veditabbanti āha <hi rend="bold">‘‘sikkhattayapūraṇe’’</hi>ti. Sikkhāya vā sammadeva ādito paṭṭhāya rakkhaṇaṃ <hi rend="bold">sikkhāsamādānaṃ,</hi> tañca atthato pūraṇe paricchinnaṃ arakkhaṇe sabbena sabbaṃ abhāvato, rakkhaṇe ca paripūraṇato. <hi rend="bold">Bahalacchando</hi>ti daḷhacchando. <hi rend="bold">Āyati</hi>nti anantarānāgatadivasādikālo adhippeto <pb ed="M" n="3.0259" />, na anāgatabhavoti āha <hi rend="bold">‘‘anāgate punadivasādīsupī’’</hi>ti. Sikkhaṃ paripūrentassa tattha niviṭṭhaatthitā <hi rend="bold">avigatapematā,</hi> tebhūmakadhammānaṃ aniccādivasena sammadeva nijjhānaṃ <hi rend="bold">dhammanisāmanā</hi>ti āha <hi rend="bold">‘‘vipassanāyetaṃ adhivacana’’</hi>nti. <hi rend="bold">Taṇhāvinayane</hi>ti virāgānupassanādivipassanāñāṇānubhāvasiddhe taṇhāvikkhambhane. <hi rend="bold">Ekībhāve</hi>ti gaṇasaṅgaṇikākilesasaṅgaṇikāvigamasiddhe vivekabhāve. <hi rend="bold">Vīriyārambhe</hi>ti sammappadhānavīriyassa paggaṇhane, taṃ pana sabbaso vīriyassa paribrūhanaṃ hotīti āha <hi rend="bold">‘‘kāyikacetasikassa vīriyassa pūraṇe’’</hi>ti. <hi rend="bold">Satiyañceva nepakkabhāve cā</hi>ti satokāritāya ceva sampajānakāritāya ca. Satisampajaññabaleneva vīriyārambho ijjhati. <hi rend="bold">Diṭṭhipaṭivedhe</hi>ti sammādiṭṭhiyā paṭivijjhane. Tenāha <hi rend="bold">‘‘maggadassane’’</hi>ti. Saccasampaṭivedhe hi ijjhamāne maggasammādiṭṭhi siddhā eva hoti.</p>

<p rend="bodytext"><hi rend="bold">Asubhānupassanāñāṇe</hi>ti dasavidhassa, ekādasavidhassāpi vā asubhassa anupassanāvasena pavattañāṇe. Idañhi dukkhānupassanāya <pb ed="P" n="3.0336" /> paricayañāṇaṃ. <hi rend="bold">Ādīnavānupassanāñāṇe</hi>ti saṅkhārānaṃ aniccadukkhavipariṇāmatāsaṃsūcitassa ādīnavassa anupassanāvasena pavattañāṇe. <hi rend="bold">Appahīnaṭṭhenā</hi>ti maggena asamucchinnabhāvena. <hi rend="bold">Anusentī</hi>ti santāne anu anu sayanti. Kāraṇalābhe hi sati uppannārahā kilesā santāne anu anu sayitā viya honti, tasmā te tadavatthā ‘‘anusayā’’ti vuccanti. <hi rend="bold">Thāmagato</hi>ti thāmappatto. <hi rend="bold">Thāmagamanañca</hi> aññehi asādhāraṇo kāmarāgādīnameva āveṇiko sabhāvo daṭṭhabbo. Tathā hi vuttaṃ abhidhamme ‘‘thāmagatānusayaṃ pajahatī’’ti. Kāmarāgo eva anusayo <hi rend="bold">kāmarāgānusayo.</hi> Ye pana ‘‘kāmarāgassa <pb ed="V" n="3.0232" /> anusayo kāmarāgānusayo’’ti vadanti, taṃ tesaṃ matimattaṃ. Na hi kāmarāgavinimutto kāmarāgānusayo nāma koci atthi. Yadi ‘‘tassa bīja’’nti vadeyyuṃ, tampi tabbinimuttaṃ paramatthato na upalabbhatevāti. Eseva nayo sesesupi.</p>

<p rend="subhead">Adhikaraṇasamathasattakavaṇṇanā</p>

<p rend="bodytext">Adhikarīyanti etthāti <hi rend="bold">adhikaraṇāni.</hi> Ke adhikarīyanti? Samathā. Kathaṃ adhikarīyantīti? Samanavasena, tasmā te tesaṃ samanavasena pavattantīti āha <pb ed="M" n="3.0260" /><hi rend="bold">‘‘adhikaraṇāni samentī’’</hi>tiādi. <hi rend="bold">Uppannānaṃ uppannāna</hi>nti uṭṭhitānaṃ uṭṭhitānaṃ. <hi rend="bold">Samathattha</hi>nti samanatthaṃ.</p>

<p rend="bodytext"><hi rend="bold">‘‘Aṭṭhārasahi vatthūhī’’</hi>ti lakkhaṇavacanametaṃ yathā ‘‘yadi me byādhī dāheyyuṃ dātabbamidamosadha’’nti, tasmā tesu aññataraññatarena vivadantā ‘‘aṭṭhārasahi vatthūhi vivadantī’’ti vuccanti. <hi rend="bold">Upavadanā</hi>ti akkoso. <hi rend="bold">Codanā</hi>ti anuyogo.</p>

<p rend="bodytext">Adhikaraṇassa sammukhāva vinayanato <hi rend="bold">sammukhāvinayo</hi><pb ed="P" n="3.0337" />. Sannipatitaparisāya dhammavādīnaṃ yebhuyyatāya yebhuyyasikakammassa karaṇaṃ <hi rend="bold">yebhuyyasikā. Aya</hi>nti ayaṃ yathāvuttā catubbidhā sammukhatā <hi rend="bold">sammukhāvinayo nāma.</hi></p>

<p rend="bodytext"><hi rend="bold">Saṅghasāmaggivasena sammukhībhāvo,</hi> na yathā tathā kārakapuggalānaṃ sammukhātā. <hi rend="bold">Bhūtatā</hi>ti tacchatā. Saccapariyāyo hi idha <hi rend="bold">dhamma</hi>-saddo ‘‘dhammavādī’’tiādīsu (dī. ni. 1.9, 194) viya. Vineti etenāti <hi rend="bold">vinayo,</hi> tassa tassa adhikaraṇassa vūpasamanāya bhagavatā vuttavidhi, tassa vinayassa sammukhatā <hi rend="bold">vinayasammukhatā.</hi> Tenāha <hi rend="bold">‘‘yathā taṃ…pe… sammukhatā’’</hi>ti. <hi rend="bold">Yenā</hi>ti yena puggalena. Vivādavatthusaṅkhāte atthe paccatthikā <hi rend="bold">atthapaccatthikā. Saṅghasammukhatā parihāyati</hi> sammatapuggaleheva vūpasamanato.</p>

<p rend="bodytext"><hi rend="bold">Na</hi>nti vivādādhikaraṇaṃ. ‘‘Na chandāgatiṃ gacchatī’’tiādinā vuttaṃ <hi rend="bold">pañcaṅgasamannāgataṃ. Guḷhakā</hi>dīsu alajjussannāya parisāya guḷhako salākaggāho kātabbo lajjussannāya vivaṭako, bālussannāya sakaṇṇajappako. Yassā kiriyāya dhammavādino bahutarā, sā <hi rend="bold">yebhuyyasikā</hi>ti āha <hi rend="bold">‘‘dhammavādīnaṃ yebhuyyatāyā’’</hi>tiādi.</p>

<p rend="bodytext"><hi rend="bold">‘‘Catūhi</hi><pb ed="V" n="3.0233" /><hi rend="bold">samathehi sammatī’’</hi>ti idaṃ sabbasaṅgāhikavasena vuttaṃ. Tattha pana dvīhi dvīhi eva vūpasamanaṃ daṭṭhabbaṃ. <hi rend="bold">Evaṃ vinicchita</hi>nti sace āpatti natthi, ubho khamāpetvā, atha atthi, āpattiṃ dassetvā ropanavasena vinicchitaṃ. Paṭikammaṃ pana āpattādhikaraṇasamathe parato āgamissati.</p>

<p rend="bodytext">Na samaṇasāruppaṃ <hi rend="bold">assāmaṇakaṃ,</hi> samaṇehi akattabbaṃ, tasmiṃ. <hi rend="bold">Ajjhācāre</hi> vītikkame sati.</p>

<p rend="bodytext"><hi rend="bold">Paṭicarato</hi>ti <pb ed="M" n="3.0261" /> paṭicchādentassa. Pāpussannatāya <hi rend="bold">pāpiyo,</hi> puggalo, tassa kattabbakammaṃ <hi rend="bold">tassa pāpiyasikaṃ. Sammukhāvinayeneva vūpasamo natthi</hi> paṭiññāya tathārūpāya, khantiyā vā vinā avūpasamanato.</p>

<p rend="bodytext"><hi rend="bold">Etthā</hi>ti <pb ed="P" n="3.0338" /> āpattidesanāya. Paṭiññāte āpannabhāvādike karaṇaṃ kiriyā ‘‘āyatiṃ saṃvareyyāsī’’ti, parivāsadānādivasena ca pavattaṃ vacīkammaṃ <hi rend="bold">paṭiññātakaraṇaṃ.</hi></p>

<p rend="bodytext"><hi rend="bold">Yathānurūpa</hi>nti ‘‘dvīhi samathehi catūhi tīhi ekenā’’ti evaṃ vuttanayena yathānurūpaṃ. <hi rend="bold">Etthā</hi>ti imasmiṃ sutte, imasmiṃ vā samathavicāre. <hi rend="bold">Vinicchayanayo</hi>ti vinicchaye nayamattaṃ. Tenāha <hi rend="bold">‘‘vitthāro panā’’</hi>tiādi. <hi rend="bold">Samantapāsādikāyaṃ</hi> vinayaṭṭhakathāya (cūḷava. aṭṭha. 184-187) <hi rend="bold">vutto,</hi> tasmā vuttanayeneva veditabboti adhippāyo.</p>

<p rend="centre">Sattakavaṇṇanā niṭṭhitā.</p>

<p rend="centre">Niṭṭhitā ca dutiyabhāṇavāravaṇṇanā.</p>

<p rend="subhead">Aṭṭhakavaṇṇanā</p>

<p rend="bodytext" n="333"><hi rend="paranum">333</hi><hi rend="dot">.</hi><hi rend="bold">Ayāthāvā</hi>ti na yāthāvā. Aniyyānikatāya <hi rend="bold">micchāsabhāvā.</hi> Viparītavuttikatāya <hi rend="bold">yāthāvā.</hi> Niyyānikatāya <hi rend="bold">sammāsabhāvā</hi> aviparītavuttikā.</p>

<p rend="bodytext" n="334"><hi rend="paranum">334</hi><hi rend="dot">.</hi> Kucchitaṃ <pb ed="V" n="3.0234" /> sīdatīti <hi rend="bold">kusīto</hi> da-kārassa ta-kāraṃ katvā. Yassa dhammassa vasena puggalo ‘‘kusīto’’ti vuccati, so kusītabhāvo idha <hi rend="bold">kusīta</hi>-saddena vutto. Vināpi hi bhāvajotanaṃ saddaṃ bhāvattho viññāyati yathā ‘‘paṭassa sukka’’nti, tasmā kusītabhāvavatthūnīti attho. Tenāha <hi rend="bold">‘‘kosajjakāraṇānīti attho’’</hi>ti. <hi rend="bold">Kammaṃ</hi> nāma samaṇasāruppaṃ īdisanti āha <hi rend="bold">‘‘cīvaravicāraṇādī’’</hi>ti. <hi rend="bold">Vīriya</hi>nti padhānavīriyaṃ, taṃ pana caṅkamanavasena karaṇe ‘‘kāyika’’ntipi vattabbataṃ labhatīti āha <hi rend="bold">‘‘duvidhampī’’</hi>ti. <hi rend="bold">Pattiyā</hi>ti pāpuṇanatthaṃ. <hi rend="bold">Osīdana</hi>nti bhāvanānuyoge saṅkoco. Māsehi ācitaṃ nicitaṃ viyāti <hi rend="bold">māsācitaṃ,</hi> taṃ <hi rend="bold">maññe.</hi> Yasmā <pb ed="M" n="3.0262" /> māsā tintāvisesena garukā honti, tasmā <hi rend="bold">‘‘yathā tintamāso’’</hi>tiādi vuttaṃ. <hi rend="bold">Vuṭṭhito hoti</hi> gilānabhāvāti adhippāyo.</p>

<p rend="bodytext" n="335"><hi rend="paranum">335</hi><hi rend="dot">.</hi><hi rend="bold">Tesa</hi>nti <pb ed="P" n="3.0339" /> ārambhavatthūnaṃ. <hi rend="bold">Imināva nayenā</hi>ti iminā kusītavatthūsu vutteneva nayena. ‘‘Duvidhampi vīriyaṃ ārabhatī’’tiādinā, <hi rend="bold">‘‘idaṃ paṭhama</hi>nti idaṃ handāhaṃ vīriyaṃ ārabhāmīti evaṃ bhāvanāya abbhussahanaṃ paṭhamaṃ ārambhavatthū’’tiādinā ca <hi rend="bold">attho veditabbo.</hi> Yathā tathā paṭhamaṃ pavattaṃ abbhussahanañhi upari vīriyārambhassa kāraṇaṃ hoti. Anurūpapaccavekkhaṇāsahitāni hi abbhussahanāni, tammūlakāni vā paccavekkhaṇāni aṭṭha ārambhavatthūni veditabbāni.</p>

<p rend="bodytext" n="336"><hi rend="paranum">336</hi><hi rend="dot">.</hi><hi rend="bold">Āsajjā</hi>ti yassa deti, tassa āmodanahetu tena samāgamanimittaṃ. Tenāha <hi rend="bold">‘‘ettha āsādanaṃ dānakāraṇaṃ nāmā’’</hi>ti. <hi rend="bold">Bhayā</hi>ti bhayahetu. Nanu bhayaṃ nāma laddhukāmatā rāgādayo viya cetanāya avisuddhikaraṃ, taṃ kasmā idha gahitanti? Na idaṃ tādisaṃ corabhayādiṃ sandhāya vuttanti dassetuṃ <hi rend="bold">‘‘tatthā’’</hi>tiādi vuttaṃ. <hi rend="bold">Adāsi me</hi>ti yaṃ pubbe kataṃ upakāraṃ cintetvā dīyati, taṃ sandhāya vuttaṃ. <hi rend="bold">Dassati me</hi>ti paccupakārāsīsāya yaṃ dīyati, taṃ sandhāya vadati. <hi rend="bold">Sāhu dāna</hi>nti ‘‘dānaṃ nāmetaṃ paṇḍitapaññatta’’nti sādhusamācāre ṭhatvā deti. <hi rend="bold">Alaṅkārattha</hi>nti upasobhanatthaṃ. <hi rend="bold">Parivārattha</hi>nti parikkhāratthaṃ. Dānañhi datvā taṃ paccavekkhantassa pāmojjapītisomanassādayo uppajjanti, lobhadosaissāmaccherādayo vidūrī bhavanti. Idāni dānaṃ anukūladhammaparibrūhanena, paccanīkadhammavidūrībhāvakaraṇena ca bhāvanācittassa upasobhanāya ca parikkhārāya ca hotīti ‘‘alaṅkāratthaṃ, parivāratthañca detī’’ti vuttaṃ. Tenāha <hi rend="bold">‘‘dānañhi cittaṃ mudukaṃ karotī’’</hi>tiādi. <hi rend="bold">Muducitto hoti</hi> laddhā dāyake ‘‘iminā mayhaṃ saṅgaho kato’’ti, dātāpi laddhari. Tena vuttaṃ <hi rend="bold">‘‘ubhinnampi cittaṃ mudukaṃ karotī’’</hi>ti.</p>

<p rend="bodytext"><hi rend="bold">Adantadamana</hi>nti <pb ed="V" n="3.0235" /><pb ed="P" n="3.0340" /> adantā anassavāpissa dānena dantā assavā honti vase vattanti. <hi rend="bold">Adānaṃ dantadūsaka</hi>nti adānaṃ pana pubbe dantānaṃ assavānampi vighātuppādanena cittaṃ dūseti. <hi rend="bold">Unnamanti</hi> dāyakā, piyaṃvadā ca paresaṃ garucittīkāraṭṭhānatāya <pb ed="M" n="3.0263" />. <hi rend="bold">Namanti</hi> paṭiggāhakā <hi rend="bold">dānena, piyavācāya</hi> laddhasaṅgahā saṅgāhakānaṃ.</p>

<p rend="bodytext"><hi rend="bold">Cittālaṅkāradānameva uttamaṃ</hi> anupakkiliṭṭhatāya, suparisuddhatāya, guṇavisesapaccayatāya ca.</p>

<p rend="bodytext" n="337"><hi rend="paranum">337</hi><hi rend="dot">.</hi><hi rend="bold">Dānapaccayā</hi>ti dānakāraṇā, dānamayapuññassa katattā upacitattāti attho. <hi rend="bold">Upapattiyo</hi>ti manussesu, devesu ca nibbattiyo. <hi rend="bold">Ṭhapetī</hi>ti ekavārameva anuppajjitvā yathā uparūpari tenevākārena pavattati, evaṃ ṭhapeti. Tadeva casa <hi rend="bold">adhiṭṭhāna</hi>nti āha <hi rend="bold">‘‘tasseva vevacana’’</hi>nti. <hi rend="bold">Vaḍḍhetī</hi>ti brūheti, na hāpeti. <hi rend="bold">Vimutta</hi>nti adhimuttaṃ, ninnaṃ poṇaṃ pabbhāranti attho. <hi rend="bold">Vimutta</hi>nti vā visiṭṭhaṃ. Nippariyāyato <hi rend="bold">uttari</hi> nāma paṇītaṃ majjhepi hīnamajjhimavibhāgassa labbhanatoti vuttaṃ <hi rend="bold">‘‘uttari abhāvitanti tato upari maggaphalatthāya abhāvita’’</hi>nti. <hi rend="bold">Saṃvattati</hi> tathā paṇihitaṃ dānamayacittaṃ. Yaṃ pana pāḷiyaṃ ‘‘tañca kho’’tiādi vuttaṃ, taṃ tatrūpapattiyā vibandhakāradussīlyābhāvadassanaparaṃ daṭṭhabbaṃ, na dānamayassa puññassa kevalassa taṃsaṃvattanatādassanaparanti daṭṭhabbaṃ.</p>

<p rend="bodytext"><hi rend="bold">Samucchinnarāgassā</hi>ti samucchinnakāmarāgassa. Tassa hi siyā brahmaloke upapatti, na samucchinnabhavarāgassa. <hi rend="bold">Vītarāga</hi>ggahaṇena cettha kāmesu vītarāgatā adhippetā, yāya brahmalokūpapatti siyā. Tenāha <hi rend="bold">‘‘dānamattenevā’’</hi>tiādi. Yadi evaṃ dānaṃ tattha kiṃ atthiyanti āha <pb ed="P" n="3.0341" /><hi rend="bold">‘‘dānaṃ panā’’</hi>tiādi. <hi rend="bold">Dānena muducitto</hi>ti baddhāghāte verīpuggalepi attano dānasampaṭicchanena mudubhūtacitto.</p>

<p rend="bodytext">Parisīdati parito ito cito ca samāgacchatīti <hi rend="bold">parisā,</hi> samūho.</p>

<p rend="bodytext"><hi rend="bold">Lokassa dhammā</hi>ti sattalokassa avassambhāvī dhammā. Tenāha <hi rend="bold">‘‘etehi mutto nāma natthī’’</hi>tiādi. Yasmā te lokadhammā aparāparaṃ kadāci lokaṃ anupatanti, kadāci te loko, tasmā tañcettha atthaṃ dassento ‘‘aṭṭhime’’ti suttapadaṃ (a. ni. 8.6) āhari. Ghāsacchādanādīnaṃ laddhi <hi rend="bold">lābho,</hi> tāni eva vā laddhabbato <hi rend="bold">lābho.</hi> Tadabhāvo <hi rend="bold">alābho. Lābha</hi>ggahaṇena <pb ed="V" n="3.0236" /><pb ed="M" n="3.0264" /> cettha tabbisayo anurodho gahito, <hi rend="bold">alābha</hi>ggahaṇena virodho. Yasmā lohite sati tadupaghātavasena pubbo viya anurodhe sati virodho laddhāvasaro eva hoti, tasmā vuttaṃ <hi rend="bold">‘‘lābhe āgate alābho āgato evā’’</hi>ti. Esa nayo yasādīsupi.</p>

<p rend="centre">Aṭṭhakavaṇṇanā niṭṭhitā.</p>

<p rend="subhead">Navakavaṇṇanā</p>

<p rend="bodytext" n="340"><hi rend="paranum">340</hi><hi rend="dot">.</hi> Vasati tattha phalaṃ tannimittakatāya pavattatīti <hi rend="bold">vatthu,</hi> kāraṇanti vuttovāyamattho. Tenāha <hi rend="bold">‘‘āghātavatthūnīti āghātakāraṇānī’’</hi>ti. Kopo nāmāyaṃ yasmiṃ vatthusmiṃ uppajjati, na tattha ekavārameva uppajjati, atha kho punapi uppajjatevāti vuttaṃ <hi rend="bold">‘‘bandhatī’’</hi>ti. Atha vā yo paccayavisesena uppajjamāno āghāto savisaye baddho viya na vigacchati, punapi uppajjeyyeva, taṃ sandhāyāha <hi rend="bold">‘‘āghātaṃ bandhatī’’</hi>ti. Taṃ panassa paccayavasena nibbattanaṃ uppādanamevāti vuttaṃ <hi rend="bold">‘‘karoti uppādetī’’</hi>ti.</p>

<p rend="bodytext"><hi rend="bold">Taṃ kutettha labbhā</hi>ti ettha <hi rend="bold">ta</hi>nti kiriyāparāmasanaṃ, padajjhāhārena ca attho veditabboti dassento <hi rend="bold">‘‘taṃ anatthacaraṇaṃ mā ahosī’’</hi>tiādimāha. <hi rend="bold">Kena kāraṇena laddhabbaṃ</hi> niratthakabhāvato. Kammassakā hi sattā, te kassa ruciyā dukkhitā, sukhitā vā bhavanti, tasmā kevalaṃ tasmiṃ <pb ed="P" n="3.0342" /> mayhaṃ kujjhanamattaṃ evāti adhippāyo. <hi rend="bold">Atha vā taṃ kopakaraṇamettha puggale kuto labbhā</hi> paramatthato kujjhitabbassa, kujjhanakassa ca abhāvato. Saṅkhāramattañhetaṃ, yadidaṃ khandhapañcakaṃ. Yaṃ ‘‘satto’’ti vuccati, te saṅkhārā ittarakālā khaṇikā, kassa ko kujjhatīti attho. <hi rend="bold">Lābhā nāma ke siyuṃ</hi> aññatra anuppattito.</p>

<p rend="bodytext" n="341"><hi rend="paranum">341</hi><hi rend="dot">.</hi> Sattā āvasanti etesūti <hi rend="bold">sattāvāsā.</hi> Nānattakāyā nānattasaññī ādibhedā sattanikāyā. Yasmā te te sattanikāyā tappariyāpannānaṃ sattānaṃ tāya eva tappariyāpannatāya ādhāro viya vattabbataṃ arahanti samudāyādhāratāya avayavassa yathā ‘‘rukkhe sākhā’’ti <pb ed="M" n="3.0265" />, tasmā <hi rend="bold">‘‘sattānaṃ āvāsā, vasanaṭṭhānānīti attho’’</hi>ti vuttaṃ. <hi rend="bold">Suddhāvāsāpi sattāvāsova</hi> ‘‘na so, bhikkhave, sattāvāso sulabharūpo, yo mayā anāvutthapubbo iminā dīghena addhunā aññatra <pb ed="V" n="3.0237" /> suddhāvāsehi devehī’’ti vacanato. Yadi evaṃ kasmā idha na gahitāti tattha kāraṇamāha <hi rend="bold">‘‘asabbakālikattā’’</hi>tiādi. Vehapphalo pana catutthaṃyeva sattāvāsaṃ bhajatīti daṭṭhabbaṃ.</p>

<p rend="bodytext" n="342"><hi rend="paranum">342</hi><hi rend="dot">.</hi><hi rend="bold">Opasamiko</hi>ti vaṭṭadukkhassa upasamāvaho, taṃ pana vaṭṭadukkhaṃ kilesesu upasantesu upasamati, na aññathā, tasmā <hi rend="bold">‘‘kilesūpasamakaro’’</hi>ti vuttaṃ. Takkaraṃ sambodhaṃ gametīti <hi rend="bold">sambodhagāmī.</hi></p>

<p rend="bodytext">Yasmiṃ devanikāye dhammadesanā na viyujjati savanasseva abhāvato, so pāḷiyaṃ ‘‘dīghāyuko devanikāyo’’ti adhippetoti āha <hi rend="bold">‘‘asaññabhavaṃ vā arūpabhavaṃ vā’’</hi>ti.</p>

<p rend="bodytext" n="343"><hi rend="paranum">343</hi><hi rend="dot">.</hi> Anupubbato viharitabbāti <hi rend="bold">anupubbavihārā. Anupaṭipāṭiyā</hi>ti anukkamena. <hi rend="bold">Samāpajjitabbavihārā</hi>ti samāpajjitvā samaṅgino hutvā viharitabbavihārā.</p>

<p rend="bodytext" n="344"><hi rend="paranum">344</hi><hi rend="dot">.</hi><hi rend="bold">Anupubbanirodhā</hi>ti anupubbena anukkamena pavattetabbanirodhā. Tenāha <hi rend="bold">‘‘anupaṭipāṭiyā nirodhā’’</hi>ti.</p>

<p rend="centre">Navakavaṇṇanā niṭṭhitā.</p>

<p rend="subhead">Dasakavaṇṇanā</p>

<p rend="bodytext" n="345"><hi rend="paranum">345</hi><hi rend="dot">.</hi> Yehi <pb ed="P" n="3.0343" /> sīlādīhi samannāgato bhikkhu dhammasaraṇatāya dhammeneva nāthati īsati abhibhavatīti <hi rend="bold">nātho</hi>ti vuccati, te tassa nāthabhāvakarā dhammā <hi rend="bold">‘‘nāthakaraṇā’’</hi>ti vuttāti āha <hi rend="bold">‘‘sanāthā…pe… patiṭṭhākarā dhammā’’</hi>ti. Tattha <hi rend="bold">attano patiṭṭhākarā</hi>ti yassa nāthabhāvakarā, tassa attano patiṭṭhāvidhāyino. Appatiṭṭho anātho, sappatiṭṭho sanāthoti patiṭṭhattho nāthattho.</p>

<p rend="bodytext">Kalyāṇaguṇayogato <pb ed="M" n="3.0266" /><hi rend="bold">kalyāṇā</hi>ti dassento <hi rend="bold">‘‘sīlādiguṇasampannā’’</hi>ti āha. Mijjanalakkhaṇā <pb ed="V" n="3.0238" /> mittā etassa atthīti <hi rend="bold">mitto,</hi> so vuttanayena kalyāṇo assa atthīti tassa atthitāmattaṃ kalyāṇamittapadena vuttaṃ. Assa tena sabbakālaṃ avijahitavāsoti taṃ dassetuṃ ‘‘kalyāṇasahāyo’’ti vuttanti āha <hi rend="bold">‘‘tevassā’’</hi>tiādi. <hi rend="bold">Tevassā</hi>ti te eva kalyāṇamittā assa bhikkhuno. <hi rend="bold">Saha ayanato</hi>ti saha vattanato. Asamodhāne <hi rend="bold">cittena,</hi> samodhāne pana <hi rend="bold">cittena ceva kāyena ca sampavaṅko.</hi></p>

<p rend="bodytext">Sukhaṃ vaco etasmiṃ anukūlagāhimhi ādaragāravavati puggaleti <hi rend="bold">suvaco.</hi> Tenāha <hi rend="bold">‘‘sukhena vattabbo’’</hi>tiādi. <hi rend="bold">Khamo</hi>ti khantā, tamevassa khamabhāvaṃ dassetuṃ <hi rend="bold">‘‘gāḷhenā’’</hi>tiādi vuttaṃ. <hi rend="bold">Vāmato</hi>ti micchā, ayoniso vā <hi rend="bold">gaṇhāti. Paṭippharatī</hi>ti paṭāṇikabhāvena tiṭṭhati. <hi rend="bold">Padakkhiṇaṃ gaṇhātī</hi>ti sammā yoniso vā gaṇhāti.</p>

<p rend="bodytext"><hi rend="bold">Uccāvacānī</hi>ti vipulakhuddakāni. <hi rend="bold">Tatrupagamanīyā</hi>ti tatra tatra mahante, khuddake ca kamme sādhanavasena upāyena upagacchantiyā, tassa tassa kammassa nipphādanena samatthāyāti attho. <hi rend="bold">Tatrupāyāyā</hi>ti vā tatra tatra kamme sādhetabbe upāyabhūtāya.</p>

<p rend="bodytext"><hi rend="bold">Dhamme assa kāmoti dhammakāmo</hi>ti byadhikaraṇānaṃpi bāhirattho samāso hotīti katvā vuttaṃ. Kāmetabbato vā piyāyitabbato <hi rend="bold">kāmo,</hi> dhammo; dhammo kāmo <pb ed="P" n="3.0344" /> assāti <hi rend="bold">dhammakāmo. Dhammo</hi>ti pariyattidhammo adhippetoti āha <hi rend="bold">‘‘tepiṭakaṃ buddhavacanaṃ piyāyatīti attho’’</hi>ti. Samudāharaṇaṃ kathanaṃ <hi rend="bold">samudāhāro,</hi> piyo samudāhāro etassāti <hi rend="bold">piyasamudāhāro. Sayañcā</hi>ti ettha <hi rend="bold">ca</hi>-saddena ‘‘sakkacca’’nti padaṃ anukaḍḍhati, tena sayañca sakkaccaṃ desetukāmo hotīti yojanā. <hi rend="bold">Abhidhammo sattappakaraṇāni</hi> adhiko abhivisiṭṭho ca pariyattidhammoti katvā. <hi rend="bold">Vinayo ubhatovibhaṅgā</hi> vinayanato kāyavācānaṃ. <hi rend="bold">Abhivinayo khandhakaparivārā</hi> visesato ābhisamācārikadhammakittanato. Ābhisamācārikadhammapāripūrivaseneva hi ādibrahmacariyakadhammapāripūrī. <hi rend="bold">Dhammo eva</hi> piṭakadvayassāpi pariyattidhammabhāvato. <hi rend="bold">Maggaphalāni abhidhammo</hi> nibbānadhammassa abhimukhoti katvā. <hi rend="bold">Kilesavūpasamakāraṇaṃ</hi> pubbabhāgiyā tisso sikkhā saṅkhepato vivaṭṭanissito <pb ed="M" n="3.0267" /> samatho vipassanā ca. <hi rend="bold">Bahulapāmojjo</hi>ti balavapāmojjo.</p>

<p rend="bodytext"><hi rend="bold">Kāraṇatthe</hi>ti nimittatthe. Kusaladhammanimittaṃ hissa vīriyārambho. Tenāha <hi rend="bold">‘‘tesaṃ adhigamatthāyā’’</hi>ti. <hi rend="bold">Kusalesu dhammesū</hi>ti vā nipphādetabbe bhummaṃ yathā ‘‘cetaso avūpasame ayonisomanasikārapadaṭṭhāna’’nti.</p>

<p rend="bodytext" n="346"><hi rend="paranum">346</hi><hi rend="dot">.</hi><hi rend="bold">Sakalaṭṭhenā</hi>ti <pb ed="V" n="3.0239" /> nissesaṭṭhena, anavasesapharaṇavasena cettha sakalaṭṭho veditabbo, asubhanimittādīsu viya ekadese aṭṭhatvā anavasesato gahetabbaṭṭhenāti attho. <hi rend="bold">Tadārammaṇānaṃ dhammāna</hi>nti taṃ kasiṇaṃ ārabbha pavattanakadhammānaṃ. <hi rend="bold">Khettaṭṭhenā</hi>ti uppattiṭṭhānaṭṭhena. <hi rend="bold">Adhiṭṭhānaṭṭhenā</hi>ti pavattiṭṭhānabhāvena. Yathā khettaṃ sassānaṃ uppattiṭṭhānaṃ vaḍḍhiṭṭhānañca <pb ed="P" n="3.0345" />, evametaṃ jhānaṃ taṃsampayuttānaṃ dhammānanti, yogino vā sukhavisesānaṃ kāraṇabhāvena. <hi rend="bold">‘‘Paricchinditvā’’</hi> ti idaṃ <hi rend="bold">uddhaṃ adho</hi>ti etthāpi yojetabbaṃ. Paricchinditvā eva hi sabbattha kasiṇaṃ vaḍḍhetabbaṃ. <hi rend="bold">Tena tena vā kāraṇenā</hi>ti tena tena upariādīsu kasiṇavaḍḍhanakāraṇena. Yathā kinti āha <hi rend="bold">‘‘ālokamiva rūpadassanakāmo’’</hi>ti. Yathā dibbacakkhunā uddhaṃ ce rūpaṃ daṭṭhukāmo, uddhaṃ ālokaṃ pasāreti, adho ce adho, samantato ce rūpaṃ daṭṭhukāmo samantato ālokaṃ pasāreti; evamayaṃ kasiṇanti attho.</p>

<p rend="bodytext"><hi rend="bold">Ekassā</hi>ti pathavīkasiṇādīsu ekekassa. <hi rend="bold">Aññabhāvānupagamanattha</hi>nti aññakasiṇabhāvānupagamanadīpanatthaṃ, aññassa vā kasiṇabhāvānupagamanadīpanatthaṃ, na hi aññena pasāritakasiṇaṃ tato aññena pasāritakasiṇabhāvaṃ upagacchati, evampi nesaṃ aññakasiṇasambhedābhāvo veditabbo. <hi rend="bold">Na aññaṃ</hi> pathavīādi. Na hi udake ṭhitaṭṭhāne sasambhārapathavī atthi. <hi rend="bold">Añño kasiṇasambhedo</hi>ti āpokasiṇādinā saṅkaro. <hi rend="bold">Sabbatthā</hi>ti sabbesu sesakasiṇesu. Ekadese aṭṭhatvā anavasesapharaṇaṃ pamāṇassa aggahaṇato <hi rend="bold">appamāṇaṃ.</hi> Teneva hi nesaṃ kasiṇasamaññā. Tathā cāha <hi rend="bold">‘‘tañhī’’</hi>tiādi. <hi rend="bold">Cetasā pharanto</hi>ti bhāvanācittena ārammaṇaṃ karonto. Bhāvanācittañhi kasiṇaṃ parittaṃ vā vipulaṃ vā sakalameva manasi karoti, na ekadesaṃ.</p>

<p rend="bodytext"><hi rend="bold">Kasiṇugghāṭimākāse</hi><pb ed="M" n="3.0268" /><hi rend="bold">pavattaviññāṇaṃ</hi> pharaṇaappamāṇavasena <hi rend="bold">‘‘viññāṇakasiṇa’’</hi>nti vuttaṃ. Tathā hi taṃ ‘‘viññāṇañca’’nti vuccati. <hi rend="bold">Kasiṇavasenā</hi>ti yathāugghāṭitakasiṇavasena. <hi rend="bold">Kasiṇugghāṭimākāse uddhaṃadhotiriyatā veditabbā.</hi> Yattakañhi ṭhānaṃ kasiṇaṃ pasāritaṃ, tattakaṃ ākāsabhāvanāvasena ākāso hotīti; evaṃ yattakaṃ ṭhānaṃ ākāsaṃ hutvā upaṭṭhitaṃ, tattakaṃ sakalameva pharitvā viññāṇassa pavattanato āgamanavasena <pb ed="P" n="3.0346" /> viññāṇakasiṇepi uddhaṃadhotiriyatā vuttāti āha ‘‘kasiṇugghāṭiṃ ākāsavasena tattha pavattaviññāṇe uddhaṃadhotiriyatā veditabbā’’ti.</p>

<p rend="subhead">Akusalakammapathadasakavaṇṇanā</p>

<p rend="bodytext" n="347"><hi rend="paranum">347</hi><hi rend="dot">.</hi><hi rend="bold">Pathabhūtattā</hi>ti <pb ed="V" n="3.0240" /> tesaṃ pavattanupāyattā maggabhūtattā. <hi rend="bold">Methunasamācāresū</hi>ti sadārasantosaparadāragamanavasena duvidhesu methunasamācāresu. Tepi hi kāmetabbato kāmā nāma. <hi rend="bold">Methunavatthūsū</hi>ti methunassa vatthūsu tesu sattesu. <hi rend="bold">Micchācāro</hi>ti gārayhācāro. <hi rend="bold">Gārayhatā</hi> cassa ekantanihīnatāya evāti āha <hi rend="bold">‘‘ekantanindito lāmakācāro’’</hi>ti. <hi rend="bold">Asaddhammādhippāyenā</hi>ti asaddhammasevanādhippāyena.</p>

<p rend="bodytext">Sagottehi rakkhitā <hi rend="bold">gottarakkhitā.</hi> Sahadhammikehi rakkhitā <hi rend="bold">dhammarakkhitā.</hi> Sassāmikā <hi rend="bold">sārakkhā.</hi> Yassā gamane raññā daṇḍo ṭhapito, sā <hi rend="bold">saparidaṇḍā.</hi> Bhariyābhāvatthaṃ dhanena kītā <hi rend="bold">dhanakkītā.</hi> Chandena vasantī <hi rend="bold">chandavāsinī.</hi> Bhogatthaṃ vasantī <hi rend="bold">bhogavāsinī.</hi> Paṭatthaṃ vasantī <hi rend="bold">paṭavāsinī.</hi> Udakapattaṃ āmasitvā gahitā <hi rend="bold">odapattakinī.</hi> Cumbaṭaṃ apanetvā gahitā <hi rend="bold">obhatacumbaṭā.</hi> Karamarānītā <hi rend="bold">dhajāhaṭā.</hi> Taṅkhaṇikā <hi rend="bold">muhuttikā.</hi> Abhibhavitvā vītikkame micchācāro mahāsāvajjo, na tathā dvinnaṃ samānacchandatāya. ‘‘Abhibhavitvā vītikkamane satipi maggenamaggapaṭipattiadhivāsane purimuppannasevanābhisandhipayogābhāvato micchācāro na hoti abhibhuyyamānassā’’ti vadanti. Sevanacitte sati payogābhāvo appamāṇaṃ yebhuyyena itthiyā sevanapayogassa abhāvato. Tasmiṃ asati puretaraṃ sevanacittassa upaṭṭhāpanepi tassā micchācāro na siyā, tathā purisassapi sevanapayogābhāveti. Tasmā attano ruciyā pavattitassa <pb ed="M" n="3.0269" /> vasena tayo balakkārena pavattitassa vasena tayoti sabbepi aggahitaggahaṇena <hi rend="bold">‘‘cattāro sambhārā’’</hi>ti vuttaṃ.</p>

<p rend="bodytext">Upasaggavasena atthavisesavācino dhātusaddāti <hi rend="bold">‘‘abhijjhāyatī’’</hi>ti <pb ed="P" n="3.0347" /> padassa <hi rend="bold">‘‘parabhaṇḍābhimukhī’’</hi>tiādinā attho vutto. Tattha <hi rend="bold">tanninnatāyā</hi>ti tasmiṃ parabhaṇḍe lubbhanavasena ninnatāyāti ayamettha adhippāyo veditabbo. <hi rend="bold">Abhi</hi>pubbo vā <hi rend="bold">jhā</hi>-saddo lubbhane niruḷho daṭṭhabbo. Upasaggavasena atthavisesavācino eva dhātusaddā. Adinnādānassa appasāvajjamahāsāvajjatā <hi rend="bold">brahmajālavaṇṇanāyaṃ</hi> (dī. ni. aṭṭha. cūḷasīlavaṇṇanā) vuttāti āha <hi rend="bold">‘‘adinnādānaṃ viya appasāvajjā, mahāsāvajjā cā’’</hi>ti. Tasmā ‘‘yassa bhaṇḍaṃ abhijjhāyati, tassa appaguṇatāya appasāvajjatā, mahāguṇatāya mahāsāvajjatā’’tiādinā appasāvajjamahāsāvajjavibhāgo veditabbo. <hi rend="bold">Attano pariṇāmanaṃ</hi> cittenevāti veditabbaṃ.</p>

<p rend="bodytext"><hi rend="bold">Hitasukhaṃ</hi><pb ed="V" n="3.0241" /><hi rend="bold">byāpādayatī</hi>ti yo naṃ uppādeti, tassa yaṃ pati cittaṃ uppādeti, tassa tassa sati samavāye hitasukhaṃ vināseti. Pharusavācāya appasāvajjamahāsāvajjatā brahmajālavaṇṇanāyaṃ vibhāvitāti āha <hi rend="bold">‘‘pharusavācā viyā’’</hi>tiādi. Tasmā ‘‘yaṃ pati cittaṃ byāpādeti, tassa appaguṇatāya appasāvajjo, mahāguṇatāya mahāsāvajjo’’tiādinā tadubhayavibhāgo veditabbo. <hi rend="bold">‘‘Aho vatā’’</hi>ti iminā parassa accantāya vināsacintanaṃ dīpeti. Evañhi ssa dāruṇappavattiyā kammapathappavatti.</p>

<p rend="bodytext"><hi rend="bold">Yathābhuccagahaṇābhāvenā</hi>ti yāthāvagahaṇassa abhāvena aniccādisabhāvassa niccādito gahaṇena. <hi rend="bold">Micchā passatī</hi>ti vitathaṃ passati. <hi rend="bold">‘‘Samphappalāpo viyā’’</hi>ti iminā āsevanassa mandatāya appasāvajjataṃ, mahantatāya mahāsāvajjataṃ dasseti. <hi rend="bold">Gahitākāraviparītatā</hi>ti micchādiṭṭhiyā gahitākāraviparītabhāvo. <hi rend="bold">Vatthuno</hi>ti tassa ayathābhūtasabhāvamāha. <hi rend="bold">Tathābhāvenā</hi>ti gahitākāreneva viparītākāreneva. <hi rend="bold">Tassa</hi> diṭṭhigatikassa, <hi rend="bold">tassa</hi> vā vatthuno <hi rend="bold">upaṭṭhānaṃ,</hi> ‘‘evametaṃ na ito aññathā’’ti.</p>

<p rend="bodytext"><hi rend="bold">Dhammato</hi>ti <pb ed="M" n="3.0270" /> sabhāvato. <hi rend="bold">Koṭṭhāsato</hi>ti phassapañcamakādīsu cittaṅgakoṭṭhāsesu ye koṭṭhāsā honti, tatoti attho.</p>

<p rend="bodytext"><hi rend="bold">Cetanādhammā</hi>ti cetanāsabhāvā.</p>

<p rend="bodytext">‘‘Paṭipāṭiyā sattā’’ti ettha nanu cetanā abhidhamme kammapathesu <pb ed="P" n="3.0348" /> na vuttāti paṭipāṭiyā sattannaṃ kammapathabhāvo na yuttoti? Na, avacanassa aññahetukattā. Na hi tattha cetanāya akammapathappattattā (dha. sa. mūlaṭī. akusalakammapathakathāvaṇṇanā) kammapatharāsimhi avacanaṃ, kadāci pana kammapatho hoti, na sabbadāti kammapathabhāvassa aniyatattā avacanaṃ. Yadā pana kammapatho hoti, tadā kammapatharāsisaṅgaho na nivārito.</p>

<p rend="bodytext">Etthāha – yadi cetanāya sabbadā kammapathabhāvābhāvato aniyato kammapathabhāvoti kammapatharāsimhi avacanaṃ, nanu abhijjhādīnampi kammapathabhāvaṃ appattānaṃ atthitāya aniyato kammapathabhāvoti tesampi kammapatharāsimhi avacanaṃ āpajjatīti? Nāpajjati kammapathatātaṃsabhāgatā hi tesaṃ tattha vuttattā. Yadi evaṃ cetanāpi tattha vattabbā siyāti? Saccametaṃ, sā pana pāṇātipātādikāvāti pākaṭo tassā kammapathabhāvoti na vuttaṃ siyā. Cetanāya <pb ed="V" n="3.0242" /> hi ‘‘cetanāhaṃ, bhikkhave, kammaṃ vadāmi (a. ni. 6.63; kathā. 539), tividhā, bhikkhave, kāyasañcetanā akusalaṃ kāyakamma’’nti (kathā. 539) vacanato kammabhāvo pākaṭo; kammaṃyeva ca sugatiduggatīnaṃ, taduppajjanasukhadukkhānañca pathabhāvena pavattaṃ ‘‘kammapatho’’ti vuccatīti pākaṭo tassā kammapathabhāvo. Abhijjhādīnaṃ pana cetanāsamīhanabhāvena sucaritaduccaritabhāvo, cetanājanitabhāvena [cetanājanitataṃbandhatibhāvena (dha. sa. anuṭī. akusalakammapathāvaṇṇanā)] sugatiduggatitaduppajjanasukhadukkhānaṃ pathabhāvo cāti na tathā pākaṭo kammapathabhāvoti te eva tena sabhāvena dassetuṃ abhidhamme cetanā kammapathabhāve na vuttā, atathājātiyattā vā cetanā tehi saddhiṃ na vuttāti daṭṭhabbaṃ. <hi rend="bold">Mūlaṃ patvā</hi>ti mūladesanaṃ patvā, mūlasabhāvesu dhammesu <pb ed="P" n="3.0349" /> desiyamānesūti attho.</p>

<p rend="bodytext"><hi rend="bold">‘‘Adinnādānaṃ sattārammaṇa’’</hi>nti idaṃ ‘‘pañcasikkhāpadā parittārammaṇā evā’’ti imāya pañhapucchakapāḷiyā (vibha. 715) virujjhati. Yañhi pāṇātipātādidussīlyassa ārammaṇaṃ <pb ed="M" n="3.0271" />, tadeva taṃveramaṇiyā ārammaṇaṃ. Vītikkamitabbavatthuto eva hi viratīti. <hi rend="bold">Sattārammaṇa</hi>nti vā sattasaṅkhātasaṅkhārārammaṇaṃ, tameva upādāya vuttanti na koci virodho. Tathā hi vuttaṃ <hi rend="bold">sammohavinodaniyaṃ</hi> ‘‘yāni sikkhāpadāni ettha ‘sattārammaṇānī’ti vuttāni, tāni yasmā sattoti saṅkhaṃ gate saṅkhāreyeva ārammaṇaṃ karontī’’ti. (Vibha. aṭṭha. 714) esa nayo ito paresupi. Visabhāgavatthuno ‘‘itthī puriso’’ti gahetabbato <hi rend="bold">‘‘sattārammaṇo’’ti eke.</hi> ‘‘Eko diṭṭho, dve sutā’’tiādinā samphappalāpena <hi rend="bold">diṭṭhasutamutaviññātavasena. Tathā abhijjhā</hi>ti ettha <hi rend="bold">tathā</hi>-saddo ‘‘diṭṭhasutamutaviññātavasenā’’ tidampi upasaṃharati, na sattasaṅkhārārammaṇatameva dassanādivasena abhijjhāyanato. ‘‘Natthi sattā opapātikā’’ti (dī. ni. 1.171) pavattamānāpi micchādiṭṭhi tebhūmakadhammavisayā evāti adhippāyenassā saṅkhārārammaṇatā vuttā. Kathaṃ pana micchādiṭṭhiyā sabbe tebhūmakadhammā ārammaṇaṃ hotīti? Sādhāraṇato. ‘‘Natthi sukatadukkaṭānaṃ kammānaṃ phalaṃ vipāko’’ti (dī. ni. 1.171; ma. ni. 2.94) pavattamānāya atthato rūpārūpāvacaradhammāpi gahitā eva hontīti.</p>

<p rend="bodytext">Sukhabahulatāya rājāno hasamānāpi ‘‘ghātethā’’ti vadanti <pb ed="P" n="3.0350" />, hāso pana nesaṃ attavūpasamādiaññavisayoti āha <hi rend="bold">‘‘sanniṭṭhāpaka…pe… hotī’’</hi>ti. <hi rend="bold">Majjhattavedano na hoti,</hi> sukhavedanova ettha sambhavatīti. Musāvādo lobhasamuṭṭhāno sukhavedano vā siyā majjhattavedano vā, dosasamuṭṭhāno dukkhavedano vāti <hi rend="bold">musāvādo tivedano.</hi> Iminā nayena sesesupi yathārahaṃ vedanābhedo veditabbo.</p>

<p rend="bodytext"><hi rend="bold">Dosamohavasena</hi><pb ed="V" n="3.0243" /><hi rend="bold">dvimūlako</hi>ti sampayuttamūlameva sandhāya vuttaṃ. Tassa hi mūlaṭṭhena upakārakabhāvo. Nidānamūle pana gayhamāne ‘‘lobhamohavasenapī’’ti vattabbaṃ siyā. Āmisakiñjakkhahetupi pāṇaṃ hananti. Tenevāha – ‘‘lobho nidānaṃ kammānaṃ samudayāyā’’tiādi (a. ni. 3.34). Sesesupi eseva nayo.</p>

<p rend="subhead">Kusalakammapathadasakavaṇṇanā</p>

<p rend="bodytext"><hi rend="bold">Pāṇātipātā</hi><pb ed="M" n="3.0272" /><hi rend="bold">…pe… veditabbāni </hi>lokiyalokuttaramissakavasenettha kusalakammapathānaṃ desitattā. Verahetutāya verasaññitaṃ pāṇātipātādipāpadhammaṃ maṇati ‘‘mayi idha ṭhitāya kathaṃ āgacchasī’’ti tajjantī viya nīharatīti <hi rend="bold">veramaṇī, </hi>viramati etāyāti vā ‘‘viramaṇī’’ti vattabbe niruttinayena <hi rend="bold">‘‘veramaṇī’’</hi>ti vuttaṃ. Samādānavasena uppannā virati <hi rend="bold">samādānavirati.</hi> Asamādinnasīlassa sampattato yathāupaṭṭhitavītikkamitabbavatthuto virati <hi rend="bold">sampattavirati.</hi> Kilesānaṃ samucchindanavasena pavattā maggasampayuttā virati <hi rend="bold">samucchedavirati.</hi> Kāmañcettha pāḷiyaṃ viratiyeva āgatā, <hi rend="bold">sikkhāpadavibhaṅge</hi> (vibha. 703) pana cetanāpi āharitvā dassitāti tadubhayampi gaṇhanto <hi rend="bold">‘‘cetanāpi vattanti viratiyopī’’</hi>ti āha. <hi rend="bold">Anabhijjhā hi mūlaṃ patvā</hi>ti kammapathakoṭṭhāse ‘‘anabhijjhā’’ti vuttadhammo mūlato <hi rend="bold">alobho kusalamūlaṃ hotī</hi>ti evamettha attho daṭṭhabbo. Sesapadadvayepi eseva nayo.</p>

<p rend="bodytext">Dussīlyārammaṇā tadārammaṇajīvitindriyādiārammaṇā <pb ed="P" n="3.0351" /> kathaṃ dussīlyāni pajahantīti taṃ dassetuṃ <hi rend="bold">‘‘yathā panā’’</hi>tiādi vuttaṃ. <hi rend="bold">Pajahantī</hi>ti <hi rend="bold">veditabbā</hi> pāṇātipātādīhi viramaṇavaseneva pavattanato. Atha tadārammaṇabhāve, na so tāni pajahati. Na hi tadeva ārabbha taṃ pajahituṃ sakkā tato avinissaṭabhāvato.</p>

<p rend="bodytext"><hi rend="bold">Anabhijjhā…pe… viramantassā</hi>ti abhijjhaṃ pajahantassāti attho. Na hi manoduccaritato virati atthi anabhijjhādīheva tappahānasiddhito.</p>

<p rend="subhead">Ariyavāsadasakavaṇṇanā</p>

<p rend="bodytext" n="348"><hi rend="paranum">348</hi><hi rend="dot">.</hi> Ariyānameva vāsāti <hi rend="bold">ariyavāsā</hi> anariyānaṃ tādisānaṃ asambhavato. <hi rend="bold">Ariyā</hi>ti cettha ukkaṭṭhaniddesena khīṇāsavā gahitā, te ca yasmā tehi sabbakālaṃ avirahitavāsā <pb ed="V" n="3.0244" /> eva, tasmā vuttaṃ <hi rend="bold">‘‘ariyā eva vasiṃsu vasanti vasissantī’’</hi>ti. Tattha <hi rend="bold">vasiṃsū</hi>ti nissāya vasiṃsu. Pañcaṅgavippahīnattādayo hi ariyānaṃ apassayā. Tesu pañcaṅgavippahānapaccekasaccapanodanaesanāsamavayavissajjanāni <pb ed="M" n="3.0273" /> ‘‘saṅkhāyekaṃ paṭisevati, adhivāseti, parivajjeti, vinodetī’’ti vuttesu apassenesu vinodanañca maggakiccāneva, itare maggeneva samijjhanti.</p>

<p rend="bodytext"><hi rend="bold">Ñāṇādayo</hi>ti ñāṇañceva taṃsampayuttadhammā ca. Tenāha <hi rend="bold">‘‘ñāṇanti vutte’’</hi>tiādi. Tattha vattabbaṃ heṭṭhā vuttameva.</p>

<p rend="bodytext"><hi rend="bold">Ārakkhakiccaṃ sādheti</hi> sativepullappattattā. <hi rend="bold">‘‘Carato’’</hi>tiādinā niccasamādānaṃ dasseti, taṃ vikkhepābhāvena daṭṭhabbaṃ.</p>

<p rend="bodytext"><hi rend="bold">Pabbajjupagatā</hi>ti yaṃ kiñci pabbajjaṃ upagatā, na samitapāpā. <hi rend="bold">Bhovādino</hi>ti jātimattabrāhmaṇe vadati. <hi rend="bold">Pāṭekkasaccānī</hi>ti tehi tehi diṭṭhigatikehi pāṭiyekkaṃ gahitāni ‘‘idameva <pb ed="P" n="3.0352" /> sacca’’nti (ma. ni. 2.187, 203, 427; 3.27; udā. 55; netti. 59) abhiniviṭṭhāni diṭṭhisaccādīni. Diṭṭhigatānipi hi ‘‘idameva sacca’’nti (ma. ni. 2.187, 202, 427; 3.27, 29; netti. 59) gahaṇaṃ upādāya ‘‘saccānī’’ti voharīyanti. Tenāha <hi rend="bold">‘‘idamevā’’</hi>tiādi. <hi rend="bold">Nīhaṭānī</hi>ti attano santānato nīharitāni apanītāni. <hi rend="bold">Gahitaggahaṇassā</hi>ti ariyamaggādhigamato pubbe gahitassa diṭṭhigāhassa. <hi rend="bold">Vissaṭṭhabhāvavevacanānī</hi>ti ariyamaggena sabbaso pariccāgabhāvassa adhivacanāni.</p>

<p rend="bodytext">Natthi etāsaṃ vayo vekalyanti <hi rend="bold">avayā</hi>ti āha <hi rend="bold">‘‘anūnā’’</hi>ti, anavasesāti attho. <hi rend="bold">Esanā</hi>ti heṭṭhā vuttakāmesanādayo.</p>

<p rend="bodytext"><hi rend="bold">Maggassa kiccanipphatti kathitā</hi> rāgādīnaṃ pahīnabhāvadīpanato.</p>

<p rend="bodytext"><hi rend="bold">Paccavekkhaṇāya phalaṃ kathita</hi>nti paccavekkhaṇamukhena ariyaphalaṃ kathitaṃ. Adhigate hi aggaphale sabbaso rāgādīnaṃ anuppādadhammataṃ pajānāti, tañca pajānanaṃ paccavekkhaṇañāṇanti.</p>

<p rend="subhead">Asekkhadhammadasakavaṇṇanā</p>

<p rend="bodytext">Phalañca <pb ed="V" n="3.0245" /> te sampayuttadhammā cāti <hi rend="bold">phalasampayuttadhammā,</hi> ariyaphalasabhāvā sampayuttā dhammāti attho. <hi rend="bold">Phalasampayuttadhammā</hi>ti phaladhammā ceva taṃsampayuttadhammā cāti evamettha attho veditabbo. <hi rend="bold">Dvīsupi ṭhānesu paññāva kathitā</hi> sammā dassanaṭṭhena <hi rend="bold">sammādiṭṭhi,</hi> sammā jānanaṭṭhena <hi rend="bold">sammāñāṇa</hi>nti ca. Atthi hi dassanajānanānaṃ savisaye pavattiākāraviseso, svāyaṃ <pb ed="M" n="3.0274" /> heṭṭhā dassito eva. <hi rend="bold">Phalasamāpattidhammā</hi>ti phalasamāpattiyaṃ dhammā, phalasamāpattisahagatadhammāti attho. Ariyaphalasampayuttadhammāpi hi sabbaso paṭipakkhato vimuttataṃ upādāya ‘‘vimuttī’’ti vattabbataṃ labhanti. Kenaci pana yathā asekkhā phalapaññā dassanakiccaṃ upādāya ‘‘sammādiṭṭhī’’ti <pb ed="P" n="3.0353" /> vuttā, jānanakiccaṃ upādāya ‘‘sammāñāṇa’’ntipi vuttā eva; evaṃ ariyaphalasamādhi samādānaṭṭhaṃ upādāya ‘‘sammāsamādhī’’ti vutto, vimuccanaṭṭhaṃ upādāya ‘‘sammāvimuttī’’ tipi vutto. Evañca katvā ‘‘anāsavaṃ cetovimutti’’nti dutiyavimuttiggahaṇañca samatthitaṃ hotīti.</p>

<p rend="centre">Dasakavaṇṇanā niṭṭhitā.</p>

<p rend="subhead">Pañhasamodhānavaṇṇanā</p>

<p rend="bodytext"><hi rend="bold">Samodhānetabbā</hi>ti samāharitabbā.</p>

<p rend="bodytext" n="349"><hi rend="paranum">349</hi><hi rend="dot">.</hi><hi rend="bold">Okappanā</hi>ti balavasaddhā. Āyatiṃ bhikkhūnaṃ avivādahetubhūtaṃ tattha tattha bhagavatā desitānaṃ atthānaṃ saṅgāyanaṃ <hi rend="bold">saṅgīti,</hi> tassa ca kāraṇaṃ ayaṃ suttadesanā tathā pavattattāti vuttaṃ <hi rend="bold">‘‘saṅgītipariyāyanti sāmaggiyā kāraṇa’’</hi>nti. <hi rend="bold">Samanuñño satthā ahosi</hi> ‘‘paṭibhātu ta,ṃ sāriputta, bhikkhūnaṃ dhammiṃ kathā’’ti ussāhetvā ādito paṭṭhāya yāva pariyosānā suṇanto, sā panettha bhagavato samanuññatā ‘‘sādhu, <pb ed="V" n="3.0246" /> sādhū’’ti anumodanena pākaṭā jātāti vuttaṃ <hi rend="bold">‘‘anumodanena samanuñño ahosī’’</hi>ti. <hi rend="bold">Jinabhāsito nāma jāto,</hi> na sāvakabhāsito. Yathā hi rājayuttehi likhitapaṇṇaṃ yāva rājamuddikāya na lañjitaṃ hoti, na tāva ‘‘rājapaṇṇa’’nti saṅkhyaṃ gacchati, lañjitamattaṃ pana rājapaṇṇaṃ nāma hoti. Evameva ‘‘sādhu, sādhu sāriputtā’’tiādi anumodanavacanasaṃsūcitāya samanuññāsaṅkhātāya jinavacanamuddāya lañjitattā ayaṃ suttanto jinabhāsito nāma jāto āhaccavacano. Yaṃ panettha atthato na vibhattaṃ, taṃ suviññeyyamevāti.</p>

<p rend="centre">Saṅgītisuttavaṇṇanāya līnatthappakāsanā.</p>
</body>
<back></back>
</text>
</TEI.2>