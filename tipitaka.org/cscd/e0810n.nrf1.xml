<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">1. Saggakaṇḍavaṇṇanā</p>

<p rend="bodytext" n="1"><hi rend="paranum">1</hi><hi rend="dot">.</hi> Idāni yasmā abhidheyyattho nāma paññattiparamatthatthavasena duvidho, tesu yebhuyyena paññattatthato paramatthatthova seṭṭho, tesupi odhiso kilesānaṃ samucchedapaṭippassaddhikarattā yathākkamaṃ aṭṭha dhammā seṭṭhā, tatopi nibbānameva seṭṭhaṃ, tesaṃ sabbesampi dhammānaṃ sammāsambuddhova seṭṭho. Vuttañhi bhagavatā ‘‘virāgo seṭṭho dhammānaṃ, dvipadānañca cakkhumā’’ti <note>dha. pa. 273; netti. 125</note>. Ettha hi ‘‘yāvatā, bhikkhave, dhammā saṅkhatā vā asaṅkhatā vā, virāgo tesaṃ dhammānaṃ aggamakkhāyatī’’ti <note>a. ni. 4.34; 5.32; itivu. 90</note> vacanato sabbesampi saṅkhatāsaṅkhatadhammānaṃ virāgasaṅkhāto nibbānameva seṭṭho, cakkhumā pana sammāsambuddho tesaṃ sabbesampi dhammānaṃ, devamanussādibhedānaṃ dvipadānañca paññattatthānaṃ seṭṭhoti ayamattho vutto bhagavatā, tasmā sabbatthaseṭṭhatthābhidhāyakābhidhānabhūtaṃ buddhātidhānameva paṭhamaṃ <hi rend="bold">saggakaṇḍassa</hi> ādimhi patthiyavasena <note>satthiyavasena (ka.)</note> dassetumāha <hi rend="bold">‘‘buddho’’</hi>ccādi. Tattha <hi rend="bold">jina</hi>saddantaṃ sabbabuddhassa nāmaṃ. Sabbaṃ buddhavāti <hi rend="bold">buddho,</hi> sakammakā kattari <hi rend="bold">ta</hi>paccayo. Visiṭṭhā buddhi assatthīti <hi rend="bold">buddho,</hi> pasaṃsāyaṃ yadādinā <hi rend="bold">ṇa</hi>paccayo. Dānasīlakkhandhādayo ṭhānāṭṭhānañāṇādayo vā dasa <pb ed="M" n="0.0011" /> balāni yasseti <hi rend="bold">dasabalo.</hi> Sāsati vinayati satteti <hi rend="bold">satthā.</hi> Sabbadhammajānanasīlatāya <hi rend="bold">sabbaññū.</hi> Dvipadānaṃ, dvipadesu vā uttamo <hi rend="bold">dvipaduttamo, buddhavaṃsavaṇṇanāyaṃ</hi><note>bu. vaṃ. aṭṭha. 37 nidānakathā</note> niddhāraṇalakkhaṇāya chaṭṭhiyā samāsassa paṭisiddhattā nedisī niddhāraṇalakkhaṇā chaṭṭhī gamyate. Kasmā pana so tattha paṭisiddhoti? Samāse yebhuyyena niddhāraṇalakkhaṇattayassa vikalābhāvato. Kiñcāpi hi tattha chaṭṭhiyāyeva paṭisiddho, sattamiyā pana niddhāraṇalakkhaṇāya vijjamānattā tassāpi so paṭisedhanīyoyeva. Munīnaṃ indo rājā <hi rend="bold">munindo.</hi> Puññañāṇabhāgyādayo bhagaṃ nāma, taṃyogā <hi rend="bold">bhagavā.</hi> Nāthati sattānaṃ hitaṃ yācati, kilese vā upatāpeti, sattesu vā issariyaṃ karoti, tesaṃ vā hitaṃ āsīsatīti <hi rend="bold">nātho.</hi> Buddhadhammasamantañāṇadibbacakkhusaṅkhātehi pañcahi cakkhūhi samannāgatattā <hi rend="bold">cakkhumā.</hi> Sabbadā byāmappabhāya kāyato niccharaṇavasena <hi rend="bold">aṅgīraso.</hi> Sabbākārena sabbadhammānaṃ munanato <hi rend="bold">muni,</hi> dhammavādesu vā monakaraṇato <hi rend="bold">muni.</hi></p>

<p rend="bodytext" n="2"><hi rend="paranum">2</hi><hi rend="dot">.</hi> Lokānaṃ, lokesu vā nātho <hi rend="bold">lokanātho.</hi> Attano adhikassa kassacipi uttamapuggalassa abhāvato <hi rend="bold">anadhivaro,</hi> sabbapariyantagatattabhāvattā vā natthi etassa ito añño adhiko patthetabbo attabhāvoti <hi rend="bold">anadhivaro.</hi> Mahantānaṃ sīlakkhandhādīnaṃ esanato gavesanato <hi rend="bold">mahesi,</hi> mahanto vā īso vibhūti etassāti <hi rend="bold">mahesi.</hi> Hitaṃ vinayati anusāsatīti <hi rend="bold">vināyako,</hi> visiṭṭhaṃ vā nibbānaṃ satte netīti <hi rend="bold">vināyako.</hi> Sabbadhammadassanasīlatāya <pb ed="M" n="0.0012" /> ‘‘samantacakkhū’ti laddhanāmena sabbaññutaññāṇena samannāgatattā <hi rend="bold">samantacakkhu.</hi> Sobhanaṃ gataṃ ñāṇamassa, saṃsārā vā suṭṭhu apunarāvattiyā gatavāti <hi rend="bold">sugato,</hi> saparasukhasiddhatthaṃ vā sammā gatavāti <hi rend="bold">sugato.</hi> Bhūri bahukā paññā yassa, anantattā vā bhūrisamā paññā etassāti <hi rend="bold">bhūripañño,</hi> anantāya mahāpathaviyā sadisapaññotyattho. Kilesādipañcavidhaṃ māraṃ jitavāti <hi rend="bold">māraji.</hi></p>

<p rend="bodytext" n="3"><hi rend="paranum">3</hi><hi rend="dot">.</hi> Narānaṃ sīho seṭṭho, parappavādamaddanasahanato vā naro ca so sīho cāti <hi rend="bold">narasīho,</hi> sahatīti sīho, niruttinayena pubbavaṇṇākārassīkāro, sīhasadisattā vā naro ca so sīho cāti <hi rend="bold">narasīho.</hi> Yathā hi sīho migarājā catūhi dāṭhāhi sabbasatte hiṃsati abhibhavati, tathā bhagavāpi sīlapaññāpuññiddhisaṅkhātehi catūhi dhammehi sabbaṃ lokaṃ hiṃsati abhibhavatīti opammasaṃsandanaṃ. Sabbapurisānaṃ seṭṭhattā <hi rend="bold">naravaro,</hi> narānaṃ vā devamanussānaṃ seṭṭhattā <hi rend="bold">naravaro,</hi> ‘‘sīle patiṭṭhāya naro sapañño’’ti <note>saṃ. ni. 1.23</note> ettha viya <hi rend="bold">nara</hi>saddena sabbe devamanussā saṅgahitā. Dhammassa rājapavattakattā <hi rend="bold">dhammarājā,</hi> dhammato vā sadevakassa lokassa rājā jāto, nādhammatoti <hi rend="bold">dhammarājā,</hi> dhammena rājatīti vā <hi rend="bold">dhammarājā,</hi> dhammapālako vā rājā <hi rend="bold">dhammarājā.</hi> Munīnaṃ seṭṭhattā <hi rend="bold">mahāmuni.</hi> Devānaṃ atidevoti <hi rend="bold">devadevo,</hi> devānaṃ adhiko vā devo <hi rend="bold">devadevo.</hi> Lokānaṃ garu ācariyo <hi rend="bold">lokagaru,</hi> lokānaṃ garubhājanattā vā <hi rend="bold">lokagaru.</hi> Dhammassa sāmi yathāvuttanayena <hi rend="bold">dhammassāmī.</hi> Yathā purimakā sammāsambuddhā <pb ed="M" n="0.0013" /> sabbaññubhāvaṃ gatā, tathā ayampi gatoti <hi rend="bold">tathāgato,</hi> tathā vā sammā gataṃ ñāṇamassāti <hi rend="bold">tathāgato</hi>tyādinā <hi rend="bold">tathāgata</hi>saddassa atthapapañco tattha tattha <note>dī. ni. aṭṭha. 1.7; ma. ni. aṭṭha. 1.12; saṃ. ni. aṭṭha. 2.3.78; a. ni. aṭṭha. 1.1.70; udā. aṭṭha. 18; itivu. aṭṭha. 38; theragā. aṭṭha. 1.3; bu. vaṃ. aṭṭha. 2 nidāna kathā; mahāni. aṭṭha. 14; paṭi. sa. aṭṭha. 1.1.37; dī. ni. ṭī. 1.7; dī. ni. abhi. ṭī. 1.7; ma. ni. ṭī. 1.12; a. ni. ṭī. 1.1.170</note> vuttanayena veditabbo.</p>

<p rend="bodytext" n="4"><hi rend="paranum">4</hi><hi rend="dot">.</hi> Sayameva sammāsambuddho bhavati, anaññabodhitoti <hi rend="bold">sayambhū.</hi> Sammā aviparītena sa’mattanāyeva sabbadhamme bujjhati abujjhi bujjhissatīti <hi rend="bold">sammāsambuddho.</hi> Seṭṭhapaññāya samannāgatattā <hi rend="bold">varapañño.</hi> Satte saṃsāraṇṇavato nibbānapāraṃ netīti <hi rend="bold">nāyako.</hi> Jitapañcamārattā <hi rend="bold">jino.</hi> Ettha ca samantabhadra, lokaji, chaḷabhiñña, advayavādī, sirīghana, akaniṭṭhaga <note>akaniṭṭhaka (ka.)</note>, dhammacakka, rāgāsani <note>rāgāri (ka.)</note>, tisaraṇa, khasama <note>khaṇasama (ka.) khena ākāsena samā tulyā guṇā yassa so (tikaṇḍasesaṭīkā 1.1.8)</note>, guṇākara, mahāsukha, vajira, mettābala, asama, jitāri, mahābodhi, dhammadhātu, setaketu, khaji, timutti <note>khajiravimutti (ka.) khena ākāsajjhānena – suññabhāvanāyāti bhāvo – jayati saṃsārabhāvaṃ yo, ji+ kvipa suññavādīnaṃ boddhānaṃ ‘‘suññaṃ sabbameva’’ ityākārabhāvanāya saṃsārabhāvajayanato tathābhāvo (saddakappadduma)</note>, dasabhūmissara, pañcañāṇa, bahukkhama, sambuddha, sabbadassī, mahābala, sabbabodha <pb ed="M" n="0.0014" /><note>sambodhadhamma (ka.)</note>, dhammakāya, saṃgutta, araha, dvādasakkha, vītarāgādīnipi anekāni buddhassa nāmāni <note>imāni pariyāyavacanāni pāyaso amarakosato, tikaṇḍasesābhidhānato ca gahitāni</note>. Samantato puññasambhārato ca ñāṇasambhārato ca bhadro seṭṭhoti <hi rend="bold">samantabhadro</hi>tyādīni ca nibbacanāni veditabbāni. Vuttañca –</p>

<p rend="gatha1">‘‘Asaṅkhyeyyāni nāmāni, saguṇena mahesino;</p>

<p rend="gathalast">Guṇena nāmamuddheyyaṃ, api nāmasahassato’’ti <note>dha. sa. aṭṭha. 1313; udā. aṭṭha. 53; paṭi. ma. aṭṭha. 1.1.76; netti. aṭṭha. 38</note>.</p>

<p rend="bodytext">Tattha <hi rend="bold">uddheyya</hi>nti uddharitabbaṃ. <hi rend="bold">Api nāmasahassato</hi>ti anekehi nāmasahassehītyattho. Sabbabuddhanāmakathā.</p>

<p rend="bodytext"><hi rend="bold">Sakkā</hi>disattakaṃ amhākaṃ buddhassa nāmaṃ. Pañcamāre jetuṃ sakkotīti <hi rend="bold">sakko,</hi> bhaginīhi saddhiṃ saṃvāsakaraṇato vā lokamariyādaṃ chindituṃ sakkuṇantīti sakkā, sākiyarājūnaṃ pubbarājāno, tesaṃ vaṃsabhūtattā bhagavā ‘‘sakko’’ti vuccati. Assa ca jātisamanantaraṃ nidhayo ratanāni ca uppannānīti <hi rend="bold">siddhattho</hi>ti nāmaṃ kataṃ, sabbesaṃ vā lokānaṃ siddhā atthā etena hetubhūtenāti <hi rend="bold">siddhattho.</hi> Suddhaṃ odanaṃ assāti suddhodano, tassa apaccaṃ <hi rend="bold">suddhodani.</hi> Gotamavaṃsassa kapilassa munino sissatāya sakyā gotamā, bhagavā pana gotamavaṃse uppannattā gotamassa munino apaccaṃ <hi rend="bold">gotamo.</hi></p>

<p rend="bodytext" n="5"><hi rend="paranum">5</hi><hi rend="dot">.</hi> Sakyavaṃsāvatiṇṇo <note>sakyavaṃsā pitthiṇṇo (ka.)</note> sakyamuni yo buddho so <hi rend="bold">sakyasīho,</hi> sakyānaṃ vā seṭṭhattā <hi rend="bold">sakyasīho.</hi> Sakyakulato <pb ed="M" n="0.0015" /> jāto muni <hi rend="bold">sakyamuni.</hi> Sūriyadevaputtassa sotāpannattā bhagavā <hi rend="bold">ādiccabandhū</hi>ti vuccati, ādiccassa bandhu ñātīti nibbacanaṃ katvā. Etthapi māyādevīsuta, mahāsamaṇa, kalisāsanādīni <note>kulisāsanādīni (ka.) kalimhi yuge sāsanaṃ anusāsanaṃ yassa so, athavā kalimhi pāpe vivāde vā sāsanaṃ hitasādhanaṃ yassa so (tikaṇḍasesaṭīkā 1.1.11)</note> gotamapariyāyāni veditabbāni.</p>

<p rend="bodytext" n="6"><hi rend="paranum">6</hi><hi rend="dot">.</hi><hi rend="bold">Mokkhā</hi>dīni <hi rend="bold">nibbuti</hi>pariyantāni chacattālīsa nāmāni nibbānassa nāmāni. Muccanti ettha, etena vā rāgādīhīti <hi rend="bold">mokkho.</hi> Nirujjhanti ettha rāgādayoti <hi rend="bold">nirodho,</hi> rundhati vā nibbānanti rodho, kileso, so ettha natthīti <hi rend="bold">nirodho.</hi> Vānasaṅkhātāya taṇhāya nikkhantattā, nibbāti vā etena rāgaggiādikoti <hi rend="bold">nibbānaṃ.</hi> Yathā pakatidīpo nadīsotena vuyhamānānaṃ patiṭṭhā hoti, evamidampi nibbānaṃ saṃsāramahoghena vuyhamānānaṃ patiṭṭhāti dīpo viyāti <hi rend="bold">dīpo,</hi> nikkilesānaṃ vā padīpasadisabhāvakaraṇato dīpo viyāti <hi rend="bold">dīpo,</hi> ‘‘nibbanti dhīrā yathayaṃ padīpo’’ti hi vuttaṃ, dippati vā ariyānaṃ ñāṇacakkhusseva pakāsatīti dīpo. Taṇhānaṃ khayahetuttā <hi rend="bold">taṇhakkhayo.</hi> Rāgādīnaṃ paṭipakkhattā, uttamaṭṭhena vā <hi rend="bold">paraṃ.</hi> Tāyati rakkhati apāyāditoti <hi rend="bold">tāṇaṃ.</hi> Nilīyanti ettha saṃsārabhayabhīrukāti <hi rend="bold">leṇaṃ.</hi> Natthi dīgharassādikaṃ rūpaṃ saṇṭhānametassāti <hi rend="bold">arūpaṃ,</hi> appaccayattā vā <hi rend="bold">arūpaṃ.</hi> Rāgādīnaṃ santakaraṇattā <hi rend="bold">santaṃ.</hi> Rāgakkhayahetubhāvena aviparītattā, catusaccapariyāpannattā <pb ed="M" n="0.0016" /> vā <hi rend="bold">saccaṃ.</hi> Natthi ālayo taṇhā etthāti <hi rend="bold">anālayaṃ.</hi></p>

<p rend="bodytext" n="7"><hi rend="paranum">7</hi><hi rend="dot">.</hi> Paccayehi na saṅkarīyateti <hi rend="bold">asaṅkhataṃ.</hi> Sivaṃ khemabhāvaṃ karotīti <hi rend="bold">sivaṃ,</hi> saṃsārabhīrukehi sevitabbattā vā <hi rend="bold">sivaṃ,</hi> yadādinā <hi rend="bold">va</hi>paccayo. Natthi ettha mataṃ maraṇaṃ, etasmiṃ vā adhigate puggalassa matanti <hi rend="bold">amataṃ.</hi> Passituṃ sudukkaratāya <hi rend="bold">sududdasaṃ.</hi> Parehi uttamehi ariyapuggalehi ayitabbaṃ gantabbanti <hi rend="bold">parāyaṇaṃ,</hi> parato vā ayitabbaṃ gantabbanti <hi rend="bold">parāyaṇaṃ,</hi> saṃsārasabhāvato aññasabhāvavasena bujjhitabbantyattho, paresaṃ vā ariyapuggalānaṃ patiṭṭhānattā <hi rend="bold">parāyaṇaṃ.</hi> Yena cattāro maggā odhiso kilese saranti hiṃsanti taṃ dhammaṃ <hi rend="bold">saraṇaṃ,</hi> ariyānaṃ vasitagehattā vā <hi rend="bold">saraṇaṃ.</hi> Īti upaddavo pavāso ca te yattha na santi, taṃ <hi rend="bold">anītikaṃ,</hi> satte saṃsāraṃ netīti ‘‘nītī’’ti laddhanāmāya taṇhāya abhāvato vā <hi rend="bold">anītikaṃ.</hi> Āsavānaṃ anārammaṇatāya <hi rend="bold">anāsavaṃ.</hi> Niccaṭṭhena <hi rend="bold">dhuvaṃ,</hi> dhavati vā maggānamārammaṇabhāvaṃ gacchatīti <hi rend="bold">dhuvaṃ, ‘‘dhu</hi> gatitheriyesū’’ti hi <hi rend="bold">kātantadhātu.</hi> Daṭṭhabbasabhāvassa natthitāya <hi rend="bold">anidassanaṃ.</hi> Paccayehi akatattā <hi rend="bold">akataṃ.</hi> Sadā vijjamānattā apalujjanasabhāvaṃ gacchati, tena vā viññāyatīti <hi rend="bold">apalokitaṃ.</hi> ‘‘Itaṃ gate ca viññāte’’ti hi <hi rend="bold">nānatthasaṅgahe</hi> vuttaṃ. Lokasabhāvena vā viññāyatīti lokitaṃ, tabbhāvāpagamanato <hi rend="bold">apalokitaṃ.</hi> Saṇhaṭṭhena <hi rend="bold">nipuṇaṃ,</hi> yena vā cattāro maggā odhiso kilese nissesato punanti sodhenti, taṃ <hi rend="bold">nipuṇaṃ.</hi> Na kadācipi yassa anto vināso atthi, taṃ <hi rend="bold">ana</hi>ntaṃ. Kharanti <pb ed="M" n="0.0017" /> vinassantīti kharā, saṅkhatā, te yattha na santi, taṃ <hi rend="bold">akkharaṃ,</hi> kharasaṅkhātānaṃ vā saṅkhatānaṃ paṭipakkhattā <hi rend="bold">akkharaṃ.</hi> Ettha ca asaṅkhatantyādikā gāthā <hi rend="bold">rucirā</hi> nāma.</p>

<p rend="bodytext" n="8"><hi rend="paranum">8</hi><hi rend="dot">.</hi> Sabbadukkhānaṃ khayakāraṇattā <hi rend="bold">dukkhakkhayo.</hi> Byābādhatīti byābādho, so eva byābādo, dukkhasaccaṃ, tassa bhāvo byābajjaṃ, dukkhassa pīḷanādyattho, taṃ yattha natthi, taṃ <hi rend="bold">abyābajjaṃ,</hi> abyāpajjhantipi pāṭho, tattha byāpajjanti vinassantīti byāpādā, saṅkhatā, tesaṃ bhāvo byāpajjhaṃ, saṅkhatānaṃ vinassanabhāvo, taṃ yattha natthi, taṃ <hi rend="bold">abyāpajjha</hi>nti evamattho veditabbo, niruttinayena ca dyassa <hi rend="bold">jjha</hi>kāro. Kilesakammavipākavaṭṭānamabhāvato <hi rend="bold">vivaṭṭaṃ.</hi> Nibbhayaṭṭhena <hi rend="bold">khemaṃ,</hi> khayanti vā etena rāgaggiādayoti <hi rend="bold">khemaṃ.</hi> Saṅkhārehi asammissatāya, visaṃyogatāya ca <hi rend="bold">kevalaṃ.</hi> Apavajjanti saṅkhārā etasmāti <hi rend="bold">apavaggo.</hi> Yasmā rāgo vigato, so <hi rend="bold">virāgo.</hi> Padhānabhāvaṃ nītaṃ <hi rend="bold">paṇītaṃ.</hi> Natthi etasmiṃ adhigate ariyānaṃ cutaṃ cavananti <hi rend="bold">accutaṃ.</hi> Ariyehi pajjitabbattā gantabbattā <hi rend="bold">padaṃ.</hi></p>

<p rend="bodytext" n="9"><hi rend="paranum">9</hi><hi rend="dot">.</hi> Cattāro yogā khayanti etenāti <hi rend="bold">yogakkhemo.</hi> Pāreti sakkoti saṃsāradukkhasantāpaṃ sametunti <hi rend="bold">pāraṃ,</hi> ‘‘saṃsāradukkhasantāpatattassā’laṃ sametave’’ti hi vuttaṃ. Pagatā saṃsāracakkassa arā etasmāti vā pāraṃ. Kilesehi muccanato <hi rend="bold">mutti,</hi> nikāyantariyā pana ‘‘sarīrendriyehi attano muttattā muttī’’ti vadanti. Kilesasamanato <hi rend="bold">santi.</hi> Visujjhanti sattā etāya rāgādimalehīti <hi rend="bold">visuddhi</hi><pb ed="M" n="0.0018" />. Sabbasaṅkhārā vimuccanato <hi rend="bold">vimutti.</hi> Asaṅkhatameva nissattanijjīvaṭṭhena, santilakkhaṇadhāraṇato vā dhātūti <hi rend="bold">asaṅkhatadhātu.</hi> Sujjhanti sattā etāya rāgādimalehīti <hi rend="bold">suddhi.</hi> Āvuṇoti saṃsārato nikkhantumappadānavasenāti vuti, taṇhā, tato nikkhantattā <hi rend="bold">nibbuti.</hi></p>

<p rend="bodytext" n="10"><hi rend="paranum">10</hi><hi rend="dot">.</hi><hi rend="bold">Khīṇāsavā</hi>dicatukkaṃ arahante. Khīṇā āsavā yassa so <hi rend="bold">khīṇāsavo.</hi> Tato uttari karaṇīyābhāvato natthi sikkhā etassāti <hi rend="bold">asekkho.</hi> Vigato rāgo yasmāti <hi rend="bold">vītarāgo.</hi> Saṃsāracakkassa are hatavāti <hi rend="bold">arahā,</hi> ‘‘araha’’ntipi pāṭho.</p>

<p rend="bodytext"><hi rend="bold">Devalokā</hi>dipañcakaṃ saggassa nāmaṃ. Devānaṃ loko bhavanaṃ <hi rend="bold">devaloko.</hi> Dibbantyatra <hi rend="bold">divo. Aja</hi> gatiyaṃ, anekatthattā ṭhitiyaṃ, ciraṃ ṭhiyate asminti aggo, ṭhānaṃ, sobhano aggo <hi rend="bold">saggo,</hi> puññena vā suṭṭhu ajīyateti <hi rend="bold">saggo.</hi> Tayo devā dibbantyatreti <hi rend="bold">tidivo.</hi> Padhānato hi tīhi hariharabrahmehi byapadeso. Tidasānaṃ devānaṃ ālayo ṭhānanti <hi rend="bold">tidasālayo.</hi> Keci pana <hi rend="bold">‘‘devalokā</hi>dittayaṃ saggasāmaññassa nāmaṃ, <hi rend="bold">tidivā</hi>didvayaṃ tāvatiṃsassā’’ti vadanti, taṃ <hi rend="bold">amarakosā</hi>dīsu sāmaññasmiṃyeva dvinnampi gahaṇato na sārato paccetabbaṃ. Etthāpi nāka, suraloka, tipiṭṭhapa <note>visanti sukatino asmiṃ iti piṭṭhapaṃ pisodarādi tidasānaṃ piṭṭhapadhiti dasasaddalopo (cintāmaṇiṭīkā)</note>, avaroha, phalodaya <pb ed="M" n="0.0019" /><note>phalassa kammaphalassa udayo diṭṭhiyogyaṭṭhānaṃ (tikaṇḍaṭīkā)</note>, mandara, serika, sakkabhavana, khaṃ, nabhādīni devalokasāmaññāni idhānāgatānipi gahetabbāni.</p>

<p rend="bodytext" n="11-12"><hi rend="paranum">11-12</hi><hi rend="dot">.</hi><hi rend="bold">Tidasā</hi>dicatuddasakaṃ devatāsāmaññassa nāmaṃ. Jātīsu <note>jātijātīsu (ka.)</note> vuttāsu byattipi vuccatīti byattīnaṃ bahuttā bahuvacananiddeso. Jātisattāvināsasaṅkhātā tisso dasā parimāṇā etesanti <hi rend="bold">tidasā.</hi> Ete hi manussādayo viya buddhivipariṇāmakhayehi na yujjanti, pañcavīsativassuddesiyā eva uppajjanti santi vinassanti ca. Maraṇaṃ maro, so yesaṃ natthi, te <hi rend="bold">amarā.</hi> Dibbanti pañcakāmaguṇādīhi kīḷantīti <hi rend="bold">devā.</hi> Vibujjhanti na supantīti <hi rend="bold">vibudhā,</hi> atītānāgatajātiṃ vibujjhantīti vā <hi rend="bold">vibudhā.</hi> Sudhābhojanabhuñjanasīlatāya <hi rend="bold">sudhāsino.</hi> Samudduṭṭhā <note>amatamathanoṭṭhā (cintāmaṇiṭīkā)</note> surā atthi yesaṃ, te <hi rend="bold">surā,</hi> suranti vā kīḷantīti <hi rend="bold">surā,</hi> sukhena ramantīti vā <hi rend="bold">surā.</hi> Dīghāyukāpi samānā yathāparicchedaṃ sampattakāle maranti sīlenāti <hi rend="bold">marū.</hi> Divo devaloko oko āsayo yesaṃ te <hi rend="bold">divokā.</hi> Sudhāhārassa pātabbassapi sambhavato amataṃ pivantīti <hi rend="bold">amatapā,</hi> amatosadhaṃ vā pivantīti <hi rend="bold">amatapā.</hi> Sagge vasanasīlattā <hi rend="bold">saggavāsino.</hi> Sadā pañcavīsativassuddesiyattā nirākatā jarā etesanti <hi rend="bold">nijjarā.</hi> Na nimisantīti <hi rend="bold">animisā,</hi> bhamukā niccalaṃ karontītyattho. Dive vasantīti <hi rend="bold">dibbā.</hi> Devā eva <hi rend="bold">devatā,</hi> sakatthe <hi rend="bold">deva</hi>saddato <hi rend="bold">tā</hi>paccayo, devatā eva <hi rend="bold">devatāni,</hi> sakatthe nipaccayo. ‘‘Apume’’ti ettha paṭhamasakatthikavasena itthiliṅgattaṃ, dutiyasakatthikavasena <pb ed="M" n="0.0020" /> napuṃsakaliṅgattaṃ veditabbaṃ, dutiyasakatthikavaseneva vā dviliṅgattaṃ, tattha itthiliṅgapakkhe yadādinā nikārādeso. <hi rend="bold">Amarakose</hi> pana ‘‘devatāni pume vā’’ti <note>amara 1.9</note> vuttaṃ. Tassattho – <hi rend="bold">devatāni</hi>saddo vikappena pulliṅge, niccaṃ napuṃsaketi. <hi rend="bold">Ṭīkāya</hi>ñca ‘‘sakatthikā pakatito liṅgavacanāni ativattantīti punnapuṃsakatta’’nti <note>devo eva devatā, sakatthe tā, sakatthikā api paccayā pakatito liṅgavacanādyativattante, apīti itthittaṃ devatā eva devataṃ paññādittā aṇa (cintāmaṇiṭīkā)</note> vuttaṃ. Tattha <hi rend="bold">sakatthikā</hi>ti dutiyasakatthikaṃ vuttaṃ, <hi rend="bold">pakatito</hi>ti paṭhamasakatthikaṃ. Tena vuttaṃ <hi rend="bold">‘‘punnapuṃsakatta’’</hi>nti, itarathā <hi rend="bold">tā</hi>paccayantassa niccaṃ itthiliṅgatāya itthiliṅgattameva vadeyya. Supabbā, sumanā, tidivesā, āditeyyā, divisadā, lekhā, aditinandanā, ādiccā, ribhavo <note>vibhavā (ka.), rikāro devamātā siyā iti tikaṇḍe, tato bhavantīti (cintāmaṇiṭīkā)</note> asoppā, amaccā <note>maraṇaṃ mati iti ti, matiyaṃ bhavā maccā… na maccā amaccā (cintāmaṇiṭīkā)</note>, amatāsanā, aggimukhā, havibhojanā, girabbāṇā, dānavārayo, bindārakā, pūjiyā, cirāyukā, saggino, nabhosadāiccādīnipi devatānaṃ sāmaññanāmāneva.</p>

<p rend="bodytext" n="13"><hi rend="paranum">13</hi><hi rend="dot">.</hi><hi rend="bold">Siddhā</hi>dayo ime <hi rend="bold">devayoniyo</hi> devappabhavā devavaṃsā etesamuppattiyaṃ devānameva ādikāraṇattā. Aṇimādiguṇopetattā sijjhanti etassa yathicchitā atthāti <hi rend="bold">siddho.</hi> Yassa bhāsāya brūhati kathā, so bhūto <pb ed="M" n="0.0021" />, pisācappabhedo adhomukhādi. Vacanattho pana bhavanti brūhanti kathā etasmāti <hi rend="bold">bhūto</hi>ti. Gandhaṃ abbati paribhuñjatīti <hi rend="bold">gandhabbo,</hi> devagāyanā ‘‘hāhā hūhū’’ pabhutayo <note>amara 1.55</note>. Nidhayo guyhatīti <hi rend="bold">guyhako,</hi> saññāyaṃ ko, maṇibhadrādiko kuverānucaro. <hi rend="bold">Yakkha</hi> pūjāyaṃ, yakkhīyate pūjīyateti <hi rend="bold">yakkho,</hi> kuverādiko. Rakkhanti attānaṃ etasmāti <hi rend="bold">rakkhaso,</hi> vibhīsaṇādi. Kumbhappamāṇaṇḍatāya <hi rend="bold">kumbhaṇḍo.</hi> Pisitaṃ maṃsaṃ asati bhakkhatīti <hi rend="bold">pisāco,</hi> sakuni sakuntiādiko kuverānucaro, yadādinā pisitassa pibhāvo, <hi rend="bold">asa</hi>ssa ca <hi rend="bold">sācā</hi>desabhāvo <note>pāṇini 6.3.109; moggallānapañcikā 1.47</note>. <hi rend="bold">Ādi</hi>saddena vijjādhara, apasara, kinnare ca saṅgaṇhāti. Vijjaṃ guḷikāñjanamantādikaṃ dharatīti <hi rend="bold">vijjādharo.</hi> Apasārayanti khalayantīti <hi rend="bold">apasarā,</hi> ubbasyādikā suravesiyo <note>amara 1.55</note>, <hi rend="bold">apasara</hi>saddassa jātiyaṃ sayaṃ bahuttaṃ, byattiyantu tadavayavaṃ vā sayaṃ, tathā ca bahuttaṃva. <hi rend="bold">Vanādi</hi>saddo kadāci jātiyaṃ payujjate, kadāci byattiyaṃ. Tatra yadā jātiyaṃ, tadā byattigataṃ saṅkhyamādāya pavattati. Yadā byattiyaṃ payujjate, tadā taṃbyattāvayavānaṃ pāṇipādādīnaṃ bahuttasaṅkhyamādāya pavattati. <hi rend="bold">Vana</hi>saddo tu jātigatekasaṅkhyāvisiṭṭhadabbābhidhānato dhavādibyattigatajātyābhidhānato vā ekavacananti <hi rend="bold">apasara</hi>saddo vāmanādimatena itthiyaṃ bahuvacane ca, tadaññesaṃ pana matena pumitthiyaṃ vacanadvaye ca daṭṭhabbo. Assamukhanarasarīrattā kucchito naro, kiñci vā naro, narasadisattā vā <hi rend="bold">kinnaro.</hi> Etā devayoniyo. Gaṇadevatā pana –</p>

<p rend="gatha1">‘‘Ādiccā visu vasavo, tusitā’bhassarā’nilā;</p>

<p rend="gathalast">Mahārājikā sādhyā ca, ruddā ca gaṇadevatā’’ti <note>amara 1.10</note>.</p>

<p rend="bodytext"><hi rend="bold">Amarakose</hi><pb ed="M" n="0.0022" /> kathitā.</p>

<p rend="gatha1">Tatrādiccā dvādasakā, visudevā dasa ṭhitā;</p>

<p rend="gathalast">Vasavo aṭṭhasaṅkhyātā, chattiṃsa tusitā matā.</p>

<p rend="gatha1">Ābhassarā catusaṭṭhi, vātā paṇṇāsekūnakā;</p>

<p rend="gathalast">Mahārājikanāmāyo, dvisataṃ vīsatādhikā.</p>

<p rend="gatha1">Sādhyā dvādasa vikhyātā, ruddā cekādasa ṭhitā;</p>

<p rend="gathalast">Samayantarato etā, viññeyyā gaṇadevatā.</p>

<p rend="bodytext" n="14"><hi rend="paranum">14</hi><hi rend="dot">.</hi><hi rend="bold">Pubbadevā</hi>dicatukkaṃ asure. Pubbaṃ devā <hi rend="bold">pubbadevā,</hi> dutiyāsamāso, pubbe vā devā <hi rend="bold">pubbadevā,</hi> pubbe hyete devapure ṭhitā, anantaraṃ sakkādīhi tato cālitā. Surānaṃ ripū sattavo <hi rend="bold">suraripū.</hi> Surānaṃ paṭipakkhabhāvato <hi rend="bold">asurā,</hi> devā viya na suranti na kīḷantīti vā <hi rend="bold">asurā,</hi> samudduṭṭhā vā surā devehi abhyupagatā, nāsurehīti natthi surā etesanti <hi rend="bold">asurā</hi>ti nikāyantariyā. Danunāmāya mātuyā apaccaṃ <hi rend="bold">dānavā. Danu</hi> nāma terasasu rakkhasaduhitīsu ekissā duhitu nāmaṃ. Ete pubbadevādayo sadā <hi rend="bold">pume</hi> pulliṅge vattanti. Deccā, deteyyā, danujā, indārī, suradisā, sukkasissā, ditisutā, pubbajāiccādīnipi asurassa sāmaññanāmāni.</p>

<p rend="bodytext"><hi rend="bold">Tabbisesā</hi> asurappabhedā. Surehi saddhiṃ saṅgāmatthaṃ attano balakāyānaṃ pahāraṃ āyudhaṃ dadātīti pahārado, so eva <hi rend="bold">pahārādo.</hi> Saṃ pasattho varo jāmātā yassa <pb ed="M" n="0.0023" /> so <hi rend="bold">sambaro,</hi> tassa hi sakko jāmātā <note>saṃ. ni. aṭṭha. 1.1.256</note>, puññāharīsu vā indriyāni saṃvuṇotīti <hi rend="bold">sambaro.</hi> Balametassatthīti balī, atisayabalakāyattā vā balī, so eva <hi rend="bold">bali,</hi> ‘‘baliādayo’’ti iminā samāsepi sandhi natthīti dīpeti. <hi rend="bold">Ādi</hi>nā macchasakuṇādikepi kuñcādikepi asurabhede saṅgaṇhāti.</p>

<p rend="bodytext" n="15"><hi rend="paranum">15</hi><hi rend="dot">.</hi><hi rend="bold">Pitāmahā</hi>dyaṭṭhakaṃ brahmani. Pitūnaṃ pajāpatīnaṃ lokapitūnampi pitā <hi rend="bold">pitāmaho, āmaha</hi>paccayo <note>moggallāna 4.38</note>. Sabbalokānaṃ pituṭṭhāniyattā <hi rend="bold">pitā,</hi> sabbalokaṃ vā pāti rakkhatīti <hi rend="bold">pitā, ritu</hi>paccayo. Mahantasarīratāya <hi rend="bold">brahmā, braha</hi> vuḍḍhiyaṃ <hi rend="bold">ma</hi>paccayo. Lokānaṃ īso indo <hi rend="bold">lokeso.</hi> Kamalasambhavattā <hi rend="bold">kamalaṃ,</hi> padmaṃ. Taṃ āsanamuppattiṭṭhānamassa <hi rend="bold">kamalāsano.</hi> Hiraññaṃ suvaṇṇamayaṃ aṇḍaṃ hiraññaṃ, tassa gabbho bhūṇo <note>guṇo (ka.)</note><hi rend="bold">hiraññagabbho.</hi> Jhānādiguṇehi surānaṃ jeṭṭhattā <hi rend="bold">surajeṭṭho.</hi> Pajānaṃ sattānaṃ pati sāmibhūto <hi rend="bold">pajāpati,</hi> pajaṃ pāletīti vā <hi rend="bold">pajāpati.</hi> Attabhū, parameṭṭhi, sayambhū, caturānano, dhātā, kamalayoni, duhiṇo, viriñci, sajitā, vedhā, vidhātā, vidhi, haṃsaratho, viriñco, papitāmaho iccādayopi brahmanāmāni.</p>

<p rend="bodytext" n="16-17"><hi rend="paranum">16-17</hi><hi rend="dot">.</hi><hi rend="bold">Vāsudevā</hi>dipañcakaṃ <pb ed="M" n="0.0024" /> kaṇhe. Vasudevassa apaccaṃ <hi rend="bold">vāsudevo.</hi> Maccānaṃ jīvitaṃ harati sīlenāti <hi rend="bold">hari.</hi> Kaṇhaguṇayogato <hi rend="bold">kaṇho.</hi> Kesiṃ nāma asuraṃ hatavāti <hi rend="bold">kesavo,</hi> īkārassa <hi rend="bold">a</hi>kāro, <hi rend="bold">hana</hi>ssa ca <hi rend="bold">vo.</hi> Vuttañca –</p>

<p rend="gatha1">‘‘Yasmā tayā hato kesī,</p>

<p rend="gatha2">Tasmā me sāsanaṃ suṇa;</p>

<p rend="gatha3">Kesavo nāma nāmena,</p>

<p rend="gathalast">Seyyo loke bhavissasī’’ti <note>cintāmaṇiṭīkāyampi</note>.</p>

<p rend="bodytext">Cakkaṃ pāṇimhi assa <hi rend="bold">cakkapāṇi.</hi> Visaṇu <note>piṇhu (ka.)</note>, nārāyano, vekuṇṭho, dāmodaro, mādhavo, sambhū, deccāri, puṇḍarīkakkho, govindo, garuḷaddhajo, pītambaro, accuto, maṅgalo, siṅgī, janāddano, upendo, indāvarajo, catubhujo, padmanābho, madhuripu, tivikkamo, devakīnandano, sorī, sirīpati, purisottamo, vanamālī, balidhaṃsī, kaṃsārāti, adhokkhajo, sabbambharo, keṭabhaji <note>keṭabhaṃ jitavā (cintāmaṇiṭīkā)</note>, vidhu, sasabindu, sirīkaro, sirīvarāho, ajito, parapuriso, sirīgabbho, chabindu, ananto, narakaji, kesaro, jātikīlo, narasīho, purāṇapuriso, nalinesayo, vāsu, narāyano, punabbasu, sabbarūpo, dharaṇīdharo, vāmano, ekasiṅgo, somagabbho, ādidevo, ādivarāho, suvaṇṇabindu, sadāyogī, sanātano, rāhumuddhabhido <pb ed="M" n="0.0025" />, kāḷanemi, paṇḍavo, vaḍḍhamāno, satānando, pajānātho, suyāmunoiccādīni visaṇunāmāni. Assa pana pitu nāmāni vasudevo, ānakadundubhi <note>amara 1.23</note> iccādīni. Rathavāho panassa dāruko nāma <note>tikaṇḍasesa 1.1.34</note>. Mantī pana pavanabyādhi nāma <note>mantī pavanabyāmi uddhavo (titaṇḍasesa 1.1.35) pavanabyādhi… uddhavo iti dve piṇhussa mantino (kaṭṭīkā)</note>.</p>

<p rend="bodytext"><hi rend="bold">Mahissarā</hi>dichakkaṃ hare. Mahanto issaro vibhūti etassāti <hi rend="bold">mahissaro.</hi> Guṇāvatthārahito sampati paramānandarūpattā nibbikāro samati bhavatīti <hi rend="bold">sivo,</hi> niruttinayena <hi rend="bold">a</hi>kārassa ittaṃ, <hi rend="bold">ma</hi>ssa <hi rend="bold">vo</hi> ca. Evaṃ sabbattha yadādinā vā niruttinayena vā saddasiddhi veditabbāti. Sūlapāṇittā <hi rend="bold">sūlī.</hi> Iṭṭhe pabhavatīti <hi rend="bold">issaro,</hi> issati abhibhavatīti vā <hi rend="bold">issaro.</hi> Pasūnaṃ pamathānaṃ pati <hi rend="bold">pasupati.</hi> ‘‘Pasu migādo chagale, pamathepi pasu pume’’ti ruddo <note>rabhaso (ka.)</note>. ( ) <note>(guṇe) (ka.)</note> Visiṭṭhatamoguṇattā sabbaṃ haratīti <hi rend="bold">haro. Vutto</hi>ti kriyāpadaṃ. Sambhu, īso, sabbo, īsāno, saṅkaro, candasekharo, bhūteso, khaṇḍaparasu, girīso, maccuñjayo, pinākī, pamathādhipo, uggo, kapaddi, sirīkaṇṭho, kāḷakaṇṭho, kapālabharo, vāmadevo, mahādevo, virūpakkho, tilocano, sabbaññū, nīlalohito, māraharo, bhaggo, tyambako, tipurantako, gaṅgādharo, andhakaripu, byomakeso, bhavo, bhīmo, ruddo, umāpati, bhagālī, kapisañjano, hīro, pañcānano, khakuntalo, gopālako, piṅgakkho <note>vibhaṅgo (ka.)</note>, kūṭakaro, candāpīḷo, mahānaṭo, samīro, ho, nandivaḍḍhano, guḷākeso <note>migūho (ka.)</note>, mihirāṇo, meghavāhano, suppatāpo <note>suppasādo (ka.)</note>, u, thāṇu <note>upāṇḍo (ka.)</note>, sipiviṭṭho, kīlo, dhammavāhanoiccādīnipi haranāmāni.</p>

<p rend="bodytext"><hi rend="bold">Kumārā</hi>dittayaṃ <pb ed="M" n="0.0026" /> harassa putte. <hi rend="bold">Kumāra</hi> kīḷāyaṃ, kumāreti kīḷatīti <hi rend="bold">kumāro,</hi> soḷasavassiko, ayañca soḷasavassiko. ‘‘Bālo ca soḷasa bhave’’ti hi vuttaṃ. Khaṇḍati dānavabalanti <hi rend="bold">khando, ṇḍa</hi>ssa <hi rend="bold">ndo.</hi> Sattiṃpaharaṇavisesaṃ dharatīti <hi rend="bold">sattidharo,</hi> pabhāvussāhamantasaṅkhātaṃ vā sattittayaṃ dharatīti <hi rend="bold">sattidharo. Amarakose</hi> pana –</p>

<p rend="gatha1">‘‘Kattikeyyo mahāseno,</p>

<p rend="gatha2">Sarajāto chaḷānano;</p>

<p rend="gatha3">Pabbatīnandano khando,</p>

<p rend="gathalast">Senānī aggibhū guho.</p>

<p rend="gatha1">Bāhuleyyo tārakaji,</p>

<p rend="gatha2">Visākho sikhivāhano;</p>

<p rend="gatha3">Chamāturo sattidharo,</p>

<p rend="gathalast">Kumāro koñcadāraṇo’’ti <note>amara 1.41-2</note> vuttaṃ.</p>

<p rend="bodytext" n="18-21"><hi rend="paranum">18-21</hi><hi rend="dot">.</hi><hi rend="bold">Sakkā</hi>dīni vīsati sakkassa nāmāni. Asure jetuṃ sakkuṇātīti <hi rend="bold">sakko.</hi> Pure, puraṃ vā dadātīti <hi rend="bold">purindado</hi><pb ed="M" n="0.0027" />. Devānaṃ rājā <hi rend="bold">devarājā.</hi> Vajiraṃ pāṇimhi assa <hi rend="bold">vajirapāṇi.</hi> Sujāya asurakaññāya pati <hi rend="bold">sujampati.</hi> Bahūnaṃ devamanussānaṃ cintitatthassa dassanasamatthatāya <hi rend="bold">sahassakkho.</hi> Mahataṃ devānaṃ indo rājā <hi rend="bold">mahindo,</hi> devehi mahitabbo vā indo rājā <hi rend="bold">mahindo,</hi> mahanto ca so indo cāti vā <hi rend="bold">mahindo.</hi> Vajiraṃ āvudhaṃ yassa <hi rend="bold">vajirāvudho, ‘‘vajirāyudho’’</hi>tipi pāṭho. Vasūni ratanāni santyasseti <hi rend="bold">vāsavo.</hi> Dasasatāni nayanāni yassa so <hi rend="bold">dasasatanayano.</hi> Dvinnaṃ devalokānaṃ adhipatibhūtattā <hi rend="bold">tidivādhibhū.</hi> Surānaṃ nātho <hi rend="bold">suranātho.</hi> Vajiraṃ hatthe yassa so <hi rend="bold">vajirahattho.</hi> Bhūtānaṃ sattānaṃ pati <hi rend="bold">bhūtapati.</hi> Mahitabbattā <hi rend="bold">maghavā. Maha</hi> pūjāyaṃ, <hi rend="bold">ha</hi>ssa <hi rend="bold">ghavo.</hi> Kosasaṅkhātāni dhanāni santi yassa, so <hi rend="bold">kosiyo,</hi> ‘‘kosiyagottatāya kosiyo’’ti ca vadanti. Indati paramissariyena yujjateti <hi rend="bold">indo.</hi> Vatraṃ nāma asuraṃ abhibhavatīti <hi rend="bold">vatrabhū.</hi> Pāko nāmavatrāsurassa bhātā, tassa sāsanato niggahato <hi rend="bold">pākasāsano.</hi> Viḍaṃ byāpakaṃ ojo etassa <hi rend="bold">viḍojo.</hi> Sunāsīro, purandaro, lekhāsabho <note>lekhanaṃ devānaṃ usato uttamo (cintāmaṇiṭīkā)</note>, divapati, surapati, balārāti, sacīpati, jambhabhedī, harihayo, namucisūdano, saṃkandano, meghavāhano, ākhaṇḍalo <note>ākhaṇḍayati parabalaṃ usādittā kalaca (cintāmaṇiṭīkā)</note>, kosiko, suragāmaṇī, nākanātho, harī iccādīnipi sakkassa nāmāni.</p>

<p rend="bodytext"><hi rend="bold">Assa</hi> sakkassa bhariyā <hi rend="bold">sujātā</hi> nāma. Sukhena jātā, sundarā vā jāti yassā sā <hi rend="bold">sujātā.</hi> Pulomajā, sacī, indānī iccādīnipi sakkabhariyāya nāmāni.</p>

<p rend="bodytext"><hi rend="bold">Assa</hi> sakkassa puraṃ <hi rend="bold">masakkasārā</hi>dayo tayo bhave. Mo ca sakko ca masakkā, te saranti gacchanti ettha kīḷāvasenāti <hi rend="bold">masakkasārā,</hi> mahissarādīnaṃ parisānaṃ, sakkassa ca kīḷānubhavanaṭṭhānantyatthoti <pb ed="M" n="0.0028" /><hi rend="bold">cintāmaṇithutiṭīkāyaṃ</hi> vuttaṃ. <hi rend="bold">Saṅgahaṭīkāyaṃ</hi> pana ‘‘masakkanti vā vasokanti vā asurapurassa nāmaṃ, idaṃ pana tesaṃ uttamattā masakkasāro, vasokasāroti ca vutta’’nti vuttaṃ. Amarā etissaṃ santi amaravatī, sā eva <hi rend="bold">amarāvatī,</hi> rassassa dīghatā <note>pāṇinī 6.3.119</note>.</p>

<p rend="bodytext"><hi rend="bold">Assa</hi> sakkassa pāsādo <hi rend="bold">vejayanto</hi> nāma. Vejayantī paṭākā pasatthā, bhūtā vā assa atthīti <hi rend="bold">vejayanto.</hi></p>

<p rend="bodytext"><hi rend="bold">Assa</hi> sakkassa sabhā <hi rend="bold">sudhammā</hi> matā. Sobhano dhammo assāti <hi rend="bold">sudhammā,</hi> devamaṇḍapo.</p>

<p rend="bodytext" n="22"><hi rend="paranum">22</hi><hi rend="dot">.</hi><hi rend="bold">Tassa</hi> sakkassa ratho vejayanto nāma. Vejayantīnāmāya paṭākāya yogato <hi rend="bold">vejayanto. Tassa</hi> sakkassa <hi rend="bold">sārathi</hi> sūto mātalināma. Matalassa <note>mātalāya (ka.)</note> apaccaṃ <hi rend="bold">mātali, tassa</hi> sakkassa gajo erāvaṇo nāma, irāvaṇo samuddo, tatrajāto <hi rend="bold">erāvaṇo</hi><note>irāvati samudde jāto (erāvato), sese aṇa… pisodarādittā ṇatte erāvaṇo (cintāmaṇiṭīkā)</note>. <hi rend="bold"> Tassa</hi> sakkassa silāsanaṃ paṇḍukambalo nāma. Paṇḍuvaṇṇakambalasadisattā <hi rend="bold">paṇḍukambalo.</hi> Silā pāsāṇo eva āsanaṃ <hi rend="bold">silāsanaṃ.</hi></p>

<p rend="bodytext" n="23"><hi rend="paranum">23</hi><hi rend="dot">.</hi><hi rend="bold">Tassa</hi> sakkassa puttā suvīra, jayantaiccādayo. Atisayena sūrattā <hi rend="bold">suvīro.</hi> Asure jayatīti <hi rend="bold">jayanto. Tassa</hi> sakkassa pokkharaṇī nandā nāma bhave. Nandīyatīti <hi rend="bold">nandā.</hi> Pokkharaṃ vuccati padumaṃ, salilañca, tehi sattānaṃ <pb ed="M" n="0.0029" /> manaṃ attānaṃ nayatīti <hi rend="bold">pokkharaṇī,</hi> pokkharena vā sundarena aṇṇena jalena sahitattā pokkharaṇṇī, sā eva <hi rend="bold">pokkharaṇī. Tassa</hi> sakkassa <hi rend="bold">vanāni</hi> uyyānāni <hi rend="bold">nandanā</hi>dīni cattāri. Nandayatīti <hi rend="bold">nandanaṃ.</hi> Nānādibbarukkhehi missakattā <hi rend="bold">missakaṃ.</hi> Nānālatāhi vallīhi cittattā <hi rend="bold">cittalatā,</hi> nānāvirāgavaṇṇavicittāya vā latāya samannāgatattā <hi rend="bold">cittalatā,</hi> devatānaṃ vā cittāsā ettha atthīti cittā, āsāvatī nāma latā, sā yassa atthi, taṃ cittalatā. Devatānaṃ vā cittaṃ lanti gaṇhantīti cittalā, dibbarukkhā, tesaṃ samūho <hi rend="bold">cittalatā,</hi> itthiliṅgena tassa vanassa nāmaṃ, yathā ‘‘khuddasikkhā’’ti. Phārusakāni yattha santi, taṃ <hi rend="bold">phārusakaṃ.</hi></p>

<p rend="bodytext" n="24"><hi rend="paranum">24</hi><hi rend="dot">.</hi><hi rend="bold">Asanyā</hi>dittayaṃ tassa sakkassa <hi rend="bold">āyudhaṃ.</hi> Assate bhujjate lokadhātukamanenāyudhenāti <hi rend="bold">asani,</hi> ayaṃ <hi rend="bold">asani</hi>saddo <hi rend="bold">dvīsu</hi> pumitthiliṅgesu vattati. Kulimhi sakkassa hatthe seti tiṭṭhatīti <hi rend="bold">kulisaṃ,</hi> kuli hattho bhujādaloti hi <hi rend="bold">tikaṇḍaseso</hi><note>tikaṇḍasesa 2.6.26</note>. Kuyaṃ vā pathaviyaṃ lisati tanu bhavatīti <hi rend="bold">kulisaṃ. Vaja</hi> gatiyaṃ, vajateva na paṭihaññate yassa gamanaṃ kenacīti <hi rend="bold">vajiraṃ, ira</hi>paccayo. Vajirasahacaraṇato <hi rend="bold">kulisa</hi>saddopi punnapuṃsake. Bhiduraṃ, pavi, satakoṭi, suru, sambo, dambholiiccādīnipi vajirassa nāmāni. Tatra <hi rend="bold">bhiduraṃ</hi> punnapuṃsake, <hi rend="bold">pavi</hi>ādayo pume.</p>

<p rend="bodytext">Rambhā <pb ed="M" n="0.0030" /> ca alambusā ca iccādikā devitthiyo accharāyo nāmāti vuttā. Accharāvisesā hi etā. Accho nimmalavaṇṇo etāsamatthīti <hi rend="bold">accharāyo. ‘‘Apasarā’’</hi>tipi etāsameva sāmaññasaññā. Devaputtānaṃ ratiṃ bhāventi vaḍḍhentīti <hi rend="bold">rambhā,</hi> raṃ kāmaggiṃ bhanti dīpayanti jālentīti vā <hi rend="bold">rambhā,</hi> niggahītāgamo. Kāmarativasena devaputte attani vasāpetuṃ alaṃ samatthāti <hi rend="bold">alambusā,</hi> assukāro. Devānaṃ devaputtānaṃ, devībhūtā vā itthiyo <hi rend="bold">devitthiyo.</hi></p>

<p rend="bodytext">‘‘Pañcasikho, hāhā, hūhū’’iccādayo gandhabbā nāma. Pañca sikhā cūḷā yassa so <hi rend="bold">pañcasikho.</hi> ‘‘Hā’’ti ananditaṃ dhaniṃ <note>nindibhaddhaniṃ (cintāmaṇiṭīkā)</note> jahatīti <hi rend="bold">hāhā.</hi> ‘‘Hū’’ti gītavisesasaddaṃ hūyateti <hi rend="bold">hūhū.</hi> Gandhaṃ abbanti bhuñjantīti <hi rend="bold">gandhabbā,</hi> gāyanaṃ vā dhammo etesaṃ <hi rend="bold">gandhabbā, mma</hi>ssa <hi rend="bold">bbo.</hi></p>

<p rend="bodytext" n="25"><hi rend="paranum">25</hi><hi rend="dot">.</hi><hi rend="bold">Vimānā</hi>didvayaṃ vimāne. Devānamākāse gamanaṃ yena taṃ <hi rend="bold">vimānaṃ,</hi> vigataṃ <note>vinā (ka.)</note> mānaṃ upamānamassa <hi rend="bold">vimānaṃ.</hi> Vihe ākāse gacchatīti <hi rend="bold">byamhaṃ, ha</hi>kārato pubbe <hi rend="bold">ama</hi>paccayo. Ettha ca <hi rend="bold">vimānabyamha</hi>saddā dvepi <hi rend="bold">anitthiyaṃ</hi> punnapuṃsake vattanti.</p>

<p rend="bodytext"><hi rend="bold">Pīyusā</hi>dittayaṃ amate. Pīyateti <hi rend="bold">pīyusaṃ,</hi> ‘‘amatapā’’ti hi vuttaṃ, <hi rend="bold">usa</hi>paccayo <note>uṇādi 4.76 ṇvādi 215 suttesu pana ‘‘pīyūsa’’miti dissati</note>. <hi rend="bold">‘‘Peyuso’’</hi>tipi nāmamassa. Na mataṃ maraṇamanena <hi rend="bold">amataṃ.</hi> Sukhena dhayanti pivanti taṃ iti <hi rend="bold">sudhā.</hi> Ettha ca <hi rend="bold">amata</hi>saddo yaññasesapīyusasalilaghatādīsu napuṃsake <pb ed="M" n="0.0031" />, dhanvantaridevādīsu pulliṅge, gaḷojhābhayāmalakyādīsu itthiliṅgeti tīsu vattati <note>amataṃ yaññasese ca, pīyūse salile ghate ayācite ca mokkhe ca, nā dhanvantaridevasu amatā māgadhīpathyā guḷucyāmalakīsu ca (medinīkosa 16 77-8)</note>, taṃsahacaraṇato <hi rend="bold">pīyusa</hi>saddopi tīsu liṅgesu. <hi rend="bold">Sudhā</hi>saddo pana amatanuhīlepādīsupi niccamitthiliṅgova <note>sudhā lepo’mataṃ nuhī (amara 23.101)</note>.</p>

<p rend="bodytext"><hi rend="bold">Sineru</hi>ādipañcakaṃ pabbatarāje. <hi rend="bold">Sinā</hi> soceyye, sināti soceti deveti <hi rend="bold">sineru, eru</hi>paccayo. <hi rend="bold">Mī</hi> hiṃsāyaṃ, mināti hiṃsati sabbe pabbate attano uccataraṭṭhenāti <hi rend="bold">meru, ru</hi>paccayo. Tidivānaṃ dvinnaṃ devalokānaṃ ādhāro patiṭṭhāti <hi rend="bold">tidivādhāro.</hi> Deve nayatīti <hi rend="bold">neru. Sumerū</hi>ti upasaggena nāmaṃ vaḍḍhitaṃ. Hemaddi, ratanasānu, surālayādīnipi pabbatarājassa nāmāni.</p>

<p rend="bodytext" n="26"><hi rend="paranum">26</hi><hi rend="dot">.</hi><hi rend="bold">Yugandharā</hi>dīni sinerussa parivārabhūtānaṃ sattannaṃ paribhaṇḍapabbatānaṃ nāmāni. Candasūriyasaṅkhātaṃ yugaṃ dhāreti tadubbedhamaggacārittāti <hi rend="bold">yugandharo.</hi> Īsaṃ mahissaraṃ dhāreti tassa nivāsaṭṭhānattāti <hi rend="bold">īsadharo.</hi> Karavīrā assamārakā bahavo ettha santīti <hi rend="bold">karavīro,</hi> ke vā mayūrā ravanti etthāti <hi rend="bold">karavīro,</hi> ‘‘karavīko’’tipi pāṭho, idhāpi pacchimoyevattho, karavīkasakuṇā vā bahavo ettha santīti <hi rend="bold">karavīko.</hi> Sudassanā osadhivisesā bahukā ettha santīti <hi rend="bold">sudassano,</hi> sukhena passitabbattā vā <hi rend="bold">sudassano</hi><pb ed="M" n="0.0032" />, sundaraṃ vā dassanaṃ etthāti <hi rend="bold">sudassano.</hi> Pañcannaṃ pabbatacakkānaṃ nemisadisaṃ katvā attānaṃ dhāretīti <hi rend="bold">nemindharo,</hi> nemibhāvena vā dhāretabbo upalakkhetabboti <hi rend="bold">nemindharo,</hi> nemiṃvā rathaddumaṃ dhāreti yebhuyyenāti <hi rend="bold">nemindharo.</hi> Vinatā nāma supaṇṇamātā, tassā nivāsaṭṭhānattā <hi rend="bold">vinatako</hi>ti <hi rend="bold">cintāmaṇiṭīkā.</hi> Vitthiṇṇā vā natā nadiyo etthāti <hi rend="bold">vinatako.</hi> Assakaṇṇā sajjadumā bahavo ettha santīti <hi rend="bold">assakaṇṇo,</hi> assakaṇṇasadisakūṭattā vā <hi rend="bold">assakaṇṇo. Kulācalā</hi>ti ete sineruādayo aṭṭha pabbatā acalasaṅkhātānaṃ pabbatānaṃ kulāni yoniyo pabhavā, ete ca sineruādayo anupubbasamuggatā, sabbabāhiro cettha assakaṇṇo. <hi rend="bold">Nimijātake</hi> pana –</p>

<p rend="gatha1">‘‘Sudassano karavīko, īsadharo yugandharo;</p>

<p rend="gathalast">Nemindharo vinatako, assakaṇṇo giri brahā’’ti <note>jā. 2.22.568</note>.</p>

<p rend="bodytext">Vatvā sineruṃ parikkhipitvā assakaṇṇo nāma pabbato patiṭṭhito, taṃ parikkhipitvā vinatako nāma pabbatoti evamaññoyevānukkamo kathito. Kiñcāpi kathito, nāmabhedamattakatoyeva panettha bhedo, nātthabhedakatoti daṭṭhabbaṃ.</p>

<p rend="bodytext" n="27"><hi rend="paranum">27</hi><hi rend="dot">.</hi> Ākāsavāhīgaṅgāyaṃ merusiṅgobbhavāyaṃ <hi rend="bold">mandākinyā</hi>dināmattayaṃ. Mandaṃ akituṃ sīlamassāti <hi rend="bold">mandākinī.</hi> Ākāse sandamānā gaṅgā <hi rend="bold">ākāsagaṅgā.</hi> Surānaṃ devānaṃ nadī <hi rend="bold">suranadī. Suradīghikā</hi>tipi etissā nāmaṃ.</p>

<p rend="bodytext" n="28"><hi rend="paranum">28</hi><hi rend="dot">.</hi><hi rend="bold">Koviḷā</hi>rādittayaṃ <pb ed="M" n="0.0033" /> ‘‘phalaharo’’tikhyāte pāricchattake. Kuṃ pathaviṃ vidārayati mūlenāti <hi rend="bold">koviḷāro,</hi><hi rend="bold">da</hi>ssa <hi rend="bold">ḷo.</hi> Pari samantato chattaṃ viya tiṭṭhatīti <hi rend="bold">pāricchattako.</hi> Pārino samuddassa jāto apaccaṃ <hi rend="bold">pārijātako,</hi> sakatthe <hi rend="bold">ko.</hi> Pāribhaddo, nimbataru, mandāroiccādīnipi pāricchattakassa nāmāni.</p>

<p rend="bodytext">Kapparukkho ca santāno ca ādinā mandāro pārijātako ca haricandanañca ete pañca <hi rend="bold">devaddumā</hi><note>amara 1.53</note> devataravo devabhūmīsveva sambhavato. Kappo saṅkappito attho, tassa rukkho jaññajanakabhāvena sambandho, kappaṃ vā ṭhito rukkho <hi rend="bold">kapparukkho.</hi> Tananaṃ tāno, bhāve <hi rend="bold">ṇo.</hi> Gandhassa sammā tāno asseti <hi rend="bold">santāno,</hi> sirīsarukkho. Mandante modante devā anenāti <hi rend="bold">mandāro, āra</hi>paccayo. Harimindaṃ cadayati sukhayatīti <hi rend="bold">haricandanaṃ.</hi> Ete pañca devataravo <hi rend="bold">amarakosa</hi>nayena vuttā, <hi rend="bold">sogata</hi>nayena pana satta devataravo. Vuttañca –</p>

<p rend="gatha1">‘‘Pāṭalī simbalī jambū, devānaṃ pārichattako;</p>

<p rend="gathalast">Kadambo kapparukkho ca, sirīsena bhavati sattama’’nti <note>dha. sa. aṭṭha. 584; sārattha. ṭī. 1.1verañjakaṇḍavaṇṇanā</note>.</p>

<p rend="bodytext">Tattha <hi rend="bold">pāṭalī</hi>ti citrapāṭalī, sā asuraloke tiṭṭhati. Tathā <hi rend="bold">simbalī</hi> garuḷesu, <hi rend="bold">jambū</hi> jambudīpe, <hi rend="bold">pāricchattako</hi> tāvatiṃse, <hi rend="bold">kadambo</hi> aparagoyāne. <hi rend="bold">Kapparukkho</hi> uttarakurūsu <pb ed="M" n="0.0034" />, <hi rend="bold">sirīso</hi> pubbavideheti. Ete satta devānameva patiṭṭhānabhūmīsu sambhavato devataravotveva vuccanti.</p>

<p rend="centre">Saggavaṇṇanā samattā.</p>

<p rend="bodytext" n="29"><hi rend="paranum">29</hi><hi rend="dot">.</hi> Pubbapacchimauttarā disā yathākkamaṃ pācī patīcī udīcī nāma bhavanti. Paṭhamaṃ pāto ancati ravi yassaṃ sā <hi rend="bold">pācī, na</hi>kāralopo. Pacchā divāvasāne ancati ravi yassaṃ sā <hi rend="bold">patīcī.</hi> Uddhaṃ ancati ravi yassaṃ sā <hi rend="bold">udīcī,</hi> yassaṃ vā sītaviyogaṃ datvā ancati sā <hi rend="bold">udīcī,</hi> viyogatthavācako hettha ukāro, <hi rend="bold">da</hi>saddo dānattho. Atha vā pancati pubbabhāvamāpajjateti <hi rend="bold">pācī.</hi> Patincati pacchābhāvamāpajjateti <hi rend="bold">patīcī.</hi> Udañcati sītaviyogadānattamāpajjateti <hi rend="bold">udīcī.</hi> Ettha ca <hi rend="bold">udīcī</hi>sahacaraṇato <hi rend="bold">patīcī</hi> itthiyaṃ, <hi rend="bold">patīcī</hi>sahacaraṇato <hi rend="bold">pācī</hi> itthiyaṃ vattatīti daṭṭhabbaṃ. Evaṃ taṃtaṃsahacaraṇabhāvena tassa tassa taṃtaṃliṅgattamupaneyyuṃ. Pubbapacchimauttarāti sabbanāmassa vuttamatte pumbhāvo.</p>

<p rend="bodytext"><hi rend="bold">Dakkhiṇā</hi>didvayaṃ dakkhiṇadisāyaṃ. Majjhe apāyaṃ añcati yassaṃ ravi, sā <hi rend="bold">apācī.</hi> Majjhatthoyaṃ <hi rend="bold">apa</hi>saddo, yathā ‘‘apadisa’’nti, ‘‘avācī’’tipi pāṭho, <hi rend="bold">ava</hi>pubbo <hi rend="bold">añca</hi> adhomukhībhāve. Avañcati adhomukhī bhavati yassaṃ ravi, sā <hi rend="bold">avācī.</hi> Uṇhādike vā tabbiyoge karonto yassaṃ ravi añcati, sā <hi rend="bold">avācī. Vidisā</hi>didvayaṃ disāmajjhe. Disāhi viniggatā <hi rend="bold">vidisā.</hi> Disānamanurūpā, anuvattakā vā disā <hi rend="bold">anudisā. Apadisa</hi>ntipi vidisāya nāmaṃ <note>napuṃsakābyayaṃ tva’padisaṃ (amara 3.6)</note>.</p>

<p rend="bodytext" n="30"><hi rend="paranum">30</hi><hi rend="dot">.</hi><hi rend="bold">Erāvatā</hi>dayo <pb ed="M" n="0.0035" /> aṭṭha gajā pubbādīnaṃ disānaṃ rakkhaṇato <hi rend="bold">disāgajā</hi> nāma, puṇḍarīkaṃ nāma sitambojaṃ, taṃsadisavaṇṇatāya <hi rend="bold">puṇḍarīko.</hi> Rassasarīratāya <hi rend="bold">vāmano.</hi> Kuyaṃ pathaviyaṃ modate <hi rend="bold">kumudo.</hi> Añjanavaṇṇatāya <hi rend="bold">añjano.</hi> Pupphā pakāsamānā dantā assa <hi rend="bold">pupphadanto.</hi> Sabbabhūmiyaṃ caratīti <hi rend="bold">sabbabhummo,</hi> sabbabhummo vā cakkavattī tassānurūpattā <hi rend="bold">sabbabhummo.</hi> Sobhanadantāvayavattā <hi rend="bold">suppatīko</hi><note>sobhanā patīkā avayavā’ssa suppatīko (ka.)</note>. ‘‘Suppatīko sobhanaṅge, bhave īsānadisāgaje’’ti hi <hi rend="bold">nānatthasaṅgahe</hi> vuttaṃ. Erāvatādīnaṃ disānaṃ sambandhakathanaṃ pācīvāraṇādināmasūcanatthaṃ, esaṃ kareṇuyo pana –</p>

<p rend="gatha1">Abbhamu kapilā ceva, piṅgalā nupamā matā;</p>

<p rend="gathalast">Tambakaṇṇī subhadantī, aṅganā añjanāvatī <note>amara 3.5</note>.</p>

<p rend="bodytext" n="31"><hi rend="paranum">31</hi><hi rend="dot">.</hi><hi rend="bold">Dhataraṭṭhā</hi>didvayaṃ <hi rend="bold">pubbadisādhipatideve.</hi> Dhāritaṃ raṭṭhamanenāti <hi rend="bold">dhataraṭṭho,</hi> rassa <hi rend="bold">to.</hi> Pañcasikhādīnaṃ gandhabbānaṃ adhipo nāyako <hi rend="bold">gandhabbādhipo. Kumbhaṇḍasāmyā</hi>didvayaṃ dakkhiṇadisādhipatideve. Kumbhaṇḍānaṃ sāmi nāyako <hi rend="bold">kumbhaṇḍasāmi.</hi> Viruhanti vuḍḍhiṃ virūḷhimāpajjanti etasmiṃ kumbhaṇḍāti <hi rend="bold">virūḷhako.</hi> Virūḷhaṃ vuḍḍhippattaṃ vā kaṃ sukhametassāti virūḷhako. <hi rend="bold">Virūpakkhā</hi>didvayaṃ pacchimadisādhipatideve. Virūpāni akkhīni yassa <hi rend="bold">virūpakkho,</hi> vividhasaṇṭhānāni akkhīni yassa vā <hi rend="bold">virūpakkho.</hi> Nāgānaṃ adhipati <hi rend="bold">nāgādhipati.</hi></p>

<p rend="bodytext" n="32"><hi rend="paranum">32</hi><hi rend="dot">.</hi><hi rend="bold">Yakkhādhipā</hi>dicatukkaṃ <pb ed="M" n="0.0036" /> kuvere. Āḷavakādiyakkhānaṃ adhipo <hi rend="bold">yakkhādhipo.</hi> Vissavaṇassa apaccaṃ <hi rend="bold">vessavaṇo.</hi> Ticaraṇāṭṭhadāṭhābhayānakamatthitāya kucchitaṃ vero sarīramassa <hi rend="bold">kuvero.</hi> Khuddenāssa narayuttā sivikāratheti naro vāhanamassa <hi rend="bold">naravāhano.</hi> Tyambakasakho, yakkharājo, guyhakesaro, manussadhammā, dhanado, rājarājo, dhanādhipo, kinnareso, yakkho, ekapiṅgalo, sirido, puññajanessaroiccādīnipi kuverassa nāmāni.</p>

<p rend="bodytext"><hi rend="bold">Assa</hi> kuverassa purī ‘‘aḷakā, aḷakamandā’’ti ca vuccati. <hi rend="bold">Alaṃ</hi> vibhūsane, alaṃ vibhūsanaṃ karotīti alakā, sā eva <hi rend="bold">aḷakā.</hi> Aḷakā eva modakaraṇato <hi rend="bold">aḷakamandā, u</hi>kārassa <hi rend="bold">a</hi>kāro, <hi rend="bold">nā</hi>gamo ca. <hi rend="bold">Kelāso</hi>tipi tassa nāmaṃ, keli payojanaṃ assa kelo, āsate asminti āso, kelo ca so āso ceti <hi rend="bold">kelāso, kaṇhasappā</hi>di viya niccaṃ kammadhārayo. <hi rend="bold">Assa</hi> kuverassa <hi rend="bold">paharaṇaṃ</hi> āyudhaṃ gadā, gaṃ vuccati vajiraṃ, taṃ viya dukkhaṃ dadātīti <hi rend="bold">gadā. Ime</hi> cattāro yathāvuttā dhataraṭṭhādayo devā kamato pubbādīnaṃ catuddisānaṃ <hi rend="bold">adhipā</hi> adhipatayo nāma. <hi rend="bold">Amarakose</hi> pana –</p>

<p rend="gatha1">‘‘Indo aggi pitupati, nerito varuṇo’nilo;</p>

<p rend="gathalast">Kuvero īso patayo, pubbādīnaṃ ime kamā.</p>

<p rend="gatha1">Ravi <pb ed="M" n="0.0037" /> sukko mahīsūnu, tamo ca bhānujo vidhu;</p>

<p rend="gathalast">Budho suraguru ceti, disādhipā tathā gahā’’ti <note>amara 3.3-4</note>.</p>

<p rend="bodytext">Aññeyeva disādhipatayo kathitā, <hi rend="bold">i</hi>ndaravimādīnañca disādhipaccakathanaṃ pājhādīnaṃ indadisāravidisādināmasūcanaphalaṃ.</p>

<p rend="bodytext" n="33-34"><hi rend="paranum">33-34</hi><hi rend="dot">.</hi><hi rend="bold">Jātavedā</hi>dyaṭṭhārasakaṃ aggimhi. Jāte uppanne vindati ghātayatīti <hi rend="bold">jātavedo.</hi> Andhakāre jātaṃ vijjamānaṃ vindati labhati, vidati jānāti etenāti vā <hi rend="bold">jātavedo,</hi> jananaṃ jātaṃ vedo pākaṭo yassa vā so <hi rend="bold">jātavedo.</hi> Sikhā vuccati jālā, tāya yogato <hi rend="bold">sikhī.</hi> Jotati dippatīti <hi rend="bold">joti.</hi> Punātīti <hi rend="bold">pāvako,</hi> ṇvu. Dahatīti <hi rend="bold">dahano.</hi> Ananti pālentyaneneti <hi rend="bold">analo, ala</hi>paccayo. Vede hutaṃ vahati pāpayati, sayaṃ vā labhateti <hi rend="bold">hutāvaho.</hi> Acci vuccati jālā, tāya yogato <hi rend="bold">accimā.</hi> Dhūmo ketu dhajo yassāti <hi rend="bold">dhūmaketu.</hi> Ajati jalamāno kuṭilaṃ gacchatīti <hi rend="bold">aggi,</hi> i. Go raṃsi etassatthīti <hi rend="bold">gini,</hi> assatthyatthe ini, <hi rend="bold">agginī</hi>tipi pāṭho, so aggisadiso. Bhānu pabhā yassatthi, so <hi rend="bold">bhānumā.</hi> Tejeti sesabhūtopādārūpānīti <hi rend="bold">tejo.</hi> Dhūmo sikhā cūḷā yassa <hi rend="bold">dhūmasikho.</hi> Vāyu sakhā assa <hi rend="bold">vāyusakho.</hi> Dahitvā <note>dahato (ka.)</note> gacchato kaṇhā vattanī maggo yassa <hi rend="bold">kaṇhavattanī.</hi> Vissānarassa isino apaccaṃ <hi rend="bold">vessānaro.</hi> Hutaṃ <pb ed="M" n="0.0038" /> haviṃ asati bhuñjatīti <hi rend="bold">hutāso.</hi> Dhanañjayo, jalano, āsayāso, rohitasso, sattācci, sukko, citrabhānu, vibhāvasu, suciiccādīnipi aggissa nāmāni.</p>

<p rend="bodytext"><hi rend="bold">Sikhā</hi>dittayaṃ aggijālāyaṃ. Sinoti nisānī bhavatīti <hi rend="bold">sikhā, ‘‘si</hi> nisāne’’ti <hi rend="bold">kātanta</hi> dhātu, <hi rend="bold">kha</hi>paccayo. Jalatīti <hi rend="bold">jālā.</hi> Accate pujjate aneneti <hi rend="bold">a</hi>cci. Sikhā jālā bhiyyo rūpantarā itthiyaṃ, acci pana apume.</p>

<p rend="bodytext" n="35"><hi rend="paranum">35</hi><hi rend="dot">.</hi> Dvayaṃ aggikaṇe <note>tīsu phuliṅgo’ggikaṇo (amara 1.60) phuliṅgānīti aggikaṇāni (ma. ni. ṭī. 3.65)</note>. Vividhāsu disāsu phullaṃ gacchatīti <hi rend="bold">vipphuliṅgaṃ.</hi> Tathā <hi rend="bold">phuliṅgaṃ. Sabbadharakate</hi> pana ‘‘phuliṃ gacchatīti phuliṅgo’’ti vuttaṃ. Tikaṃ chārikāyaṃ. Malīnakaṃsavatthādīnaṃ taṃ dittiṃ seti pavattetīti <hi rend="bold">bhasmaṃ, ma</hi>paccayo, bhasati vā adho patati vatthādīnaṃ malametenāti <hi rend="bold">bhasmaṃ.</hi> Kaṃsādīnaṃ sukkabhāvatthaṃ icchitabbattā iṭṭhi abhilāso sobhanaṃ etassā atthīti <hi rend="bold">seṭṭhi,</hi> ‘‘sapakkhako salomako’’tyādīsu viya <hi rend="bold">sa</hi>saddassa vijjamānatthattā. Malassa saraṇaṃ karotīti sārikā, sā eva <hi rend="bold">chārikā,</hi> yathā ‘‘saḷāyatana’’ntyādīsu.</p>

<p rend="bodytext" n="36"><hi rend="paranum">36</hi><hi rend="dot">.</hi> Dvayaṃ uṇhachārikāyaṃ. Uṇhattā kukkuṃ kucchitaṃ lātīti kukkulo, ‘‘kukku vidatthiyaṃ hatthe, pakoṭṭhe kucchitepi ce’’ti hi <hi rend="bold">nānatthasaṅgahe</hi> vuttaṃ. Kukkuṃ vā hatthaṃ lunāti chindati dahatīti kukkulo, so eva <hi rend="bold">kukkuḷo</hi><pb ed="M" n="0.0039" />. Uṇhameva bhasmaṃ <hi rend="bold">uṇhabhasmaṃ,</hi> tasmiṃ. Tikaṃ dittakaṭṭhādindhane. Aṅgati hāniṃ gacchatīti <hi rend="bold">aṅgāro, āra</hi>paccayo, punnapuṃsakoyaṃ. ‘‘Alāte’nitthi kuje’ṅgāro’’ti hi <hi rend="bold">tikaṇḍasese</hi><note>tikaṇḍasesa 3.329</note> vuttaṃ. Hānimeva lāti, na ṭhitiṃ visesañcāti <hi rend="bold">alātaṃ.</hi> Uddhaṃ dhūmaṃ muñcatīti ummutaṃ, tadeva <hi rend="bold">ummukaṃ.</hi> Pañcakaṃ kaṭṭhādindhane. Santamaggiṃ edhayati vaḍḍhayatīti <hi rend="bold">samidhā.</hi> Edhayatīti <hi rend="bold">idhumaṃ,</hi> umo. Edhayatīti <hi rend="bold">idho.</hi> Upādiyate aggineti <hi rend="bold">upādānaṃ.</hi> Edhayatīti <hi rend="bold">indhanaṃ.</hi></p>

<p rend="bodytext" n="37"><hi rend="paranum">37</hi><hi rend="dot">.</hi> Pañcakaṃ āloke. Obhāsati dippatīti <hi rend="bold">obhāso.</hi> Pakāsati dippatīti <hi rend="bold">pakāso.</hi> Ālocayati passati etenāti <hi rend="bold">āloko,</hi> āloketi vā etenāti <hi rend="bold">āloko, ‘‘loka, loca</hi> dassane’’ti dhātudvayapāṭhato. Ujjotatīti <hi rend="bold">ujjoto,</hi> andhakāraṃ viddhaṃsento jotatīti vā <hi rend="bold">ujjoto.</hi> Ā samantato tapati dippatīti <hi rend="bold">ātapo. Samā</hi>ti ete pañca tulyatthāti bhāvo.</p>

<p rend="bodytext">Dasakaṃ vāte. Āhāro viya pāṇabhūtopi kadāci satte māretīti māruto, sova <hi rend="bold">māluto.</hi> Punāti saṅkārādikanti <hi rend="bold">pavano.</hi> Vāyati gacchatīti <hi rend="bold">vāyu,</hi> vāyati vā pupphādīnaṃ gandho yena so <hi rend="bold">vāyu.</hi> Tathā <hi rend="bold">vāto.</hi> Ananti pāṇantyaneneti <hi rend="bold">anilo,</hi> ilo. Santaṃ niccalaṃ <pb ed="M" n="0.0040" /> īrayati kampetīti <hi rend="bold">samīraṇo,</hi> samīrituṃ kampituṃ sīlamassāti vā <hi rend="bold">samīraṇo.</hi> Gandhaṃ vahatīti <hi rend="bold">gandhavāho,</hi> ṇo. <hi rend="bold">Vāyo vāyu</hi>sadiso, ubhayatrāpi <hi rend="bold">yā</hi>gamo. Samantato īrati khipati rukkhādayoti <hi rend="bold">samīro.</hi> Sadā sabbadā gati yassa <hi rend="bold">sadāgati.</hi> Sasano, gandhavaho, āsugo, maruto, jagatipāṇo, pavamāno, pabhañjano iccādīnipi vātanāmāni.</p>

<p rend="bodytext" n="38"><hi rend="paranum">38</hi><hi rend="dot">.</hi> Ime cha vakkhamānā <hi rend="bold">vāyubhedā</hi> vāyuvisesā, uddhaṃ gacchatīti <hi rend="bold">uddhaṅgamo,</hi> uccārapassāvādīnaṃ nīharaṇavasena adhobhāgaṃ gacchatīti <hi rend="bold">adhogamo.</hi> Kucchimhi udare tiṭṭhatīti <hi rend="bold">kucchiṭṭho.</hi> Koṭṭhe ante seti tiṭṭhatīti <hi rend="bold">koṭṭhāsayo.</hi> Punappunaṃ sasanti yena <hi rend="bold">assāso,</hi> bahinikkhantavāto. Passāsoti antopavisanakavātopi ‘‘assāso’’ti etena saṅgayhate sahacāritattā. Sabbaṅgesu anusarati sīlena sedalohitādisampādanatoti <hi rend="bold">aṅgānusārī. Amarakose</hi> panāyaṃ vāto ṭhānabyāpārabhedena pañcadhā kathito <note>pāṇo’pāno samānocodānabyānā ca vāyavo sarīraṭṭhā ime (amara 1.67)</note>, <hi rend="bold">ṭīkāya</hi>ñcassa –</p>

<p rend="gatha1">‘‘Hadaye pāṇo gude’pāno, samāno nābhimajjhaṭṭho;</p>

<p rend="gathalast">Udāno kaṇṭhadese tu, byāno sabbaṅgasandhisu <note>hadaye pāṇo gude’pāno, samāno nābhisaṇṭhito; udāno kaṇṭhadesaṭṭho, byāno sabbasarīrago iti ṭhānaniṇṇayo (cintāmaṇiṭīkā)</note>.</p>

<p rend="bodytext">Tatrapāṇoannappavesādikaro <pb ed="M" n="0.0041" />. Apāno muttakarīsasukkavisaṭṭhikaro. Samāno majjhe annapacanādikaro. Udāno bhāsitagītādikaro. Byāno sedarattasavanummesanimesagatyādikaro <note>khedaceṭṭhāummesanimmesagatyādikaro (ka.)</note>. Pakaṭṭhena anantyanena bhattādippavesanatoti <hi rend="bold">pāṇo.</hi> Muttādikaṃ apanetvā anantyanenāti <hi rend="bold">apāno.</hi> Sammā ananti anena bhuttaparipācanatoti <hi rend="bold">samāno.</hi> Uddhamanantyanena bhāsitādo sāmatthiyajananatoti <hi rend="bold">udāno.</hi> Visesena anantyanena sedarattasemhādi <note>khedaceṭṭhādi (cintāmaṇiṭīkā)</note> sampādanatoti <hi rend="bold">byāno’’</hi>ti <note>taṃbyāpārā ca yathā – annappavesanaṃ muttā-dyussaggo’nnavipācanaṃ bhāsaṇādi nimesādi, taṃbyāpārā kamā ime (cintāmaṇiṭīkā)</note> vuttaṃ.</p>

<p rend="bodytext" n="39"><hi rend="paranum">39</hi><hi rend="dot">.</hi> Dvayaṃ antopavisanakavāte. Ānaṃ vuccati bahinikkhamanavāto, tato apagataṃ <hi rend="bold">apānaṃ.</hi> Assāsato apagato <hi rend="bold">passāso.</hi> Dvayaṃ bahinikkhamanavāte. Ādimhi pavatto sāso <hi rend="bold">assāso.</hi> Ananti pāṇantyaneneti ānaṃ, ādimhi pavattaṃ ānaṃ <hi rend="bold">ānaṃ,</hi> ekassākārassa lopo.</p>

<p rend="bodytext" n="40"><hi rend="paranum">40</hi><hi rend="dot">.</hi><hi rend="bold">Vegakhippā</hi>dayo vātadhammattena niccappavattikā iti tappakkame <note>tappakkamena takkamena (ka.)</note> uccante. Tatra <hi rend="bold">raya</hi>ntaṃ vege. Sabbatra karaṇasādhanaṃ. Icchitaṭṭhānaṃ vajanti pāpuṇanti etenāti <hi rend="bold">vego.</hi></p>

<p rend="gatha1">‘‘Kriyāvācittamākhyātuṃ <pb ed="M" n="0.0042" />, ekekattho nidassito;</p>

<p rend="gathalast">Payogatonugantabbā, anekatthā hi dhātavo’’ti <note>candradhātupāṭhe</note>.</p>

<p rend="bodytext">Vuttattā <hi rend="bold">vaja</hi>dhātu pāpuṇanepi pavattati, evaṃ sabbatra, <hi rend="bold">a</hi>kārassa <hi rend="bold">e.</hi> Javanti etenāti <hi rend="bold">javo,</hi> rayanti gacchanti etenāti <hi rend="bold">rayo.</hi></p>

<p rend="bodytext"><hi rend="bold">Khippā</hi>dinavakaṃ sīghe. Atha javasīghānaṃ ko bhedo? Savegagativacanā <hi rend="bold">javā</hi>dayo, <hi rend="bold">sīghā</hi>dayo tu dhammavacanā, tathā ca ‘‘sīghaṃ pacati <note>passati (ka.)</note>, sīghaṃ gacchatī’’ti payogo, na tu ‘‘javaṃ pacati, javaṃgacchatī’’ti pana payogo. ‘‘Vegena gacchati, javena gacchatī’’tyādīsu kathaṃ? Tatra bhedassa vattumicchitattā na doso. Khippati peratīti <hi rend="bold">khippaṃ, khipa</hi> peraṇe. Sayatīti <hi rend="bold">sīghaṃ, sī</hi> saye, <hi rend="bold">gha</hi>paccayo. Byuppatti hi yathā kathañcipi bhavati, saññā tu lokatovāvagantabbā, sabbatrevaṃ. Taratīti <hi rend="bold">turitaṃ.</hi> Laṅghatīti <hi rend="bold">lahu, laṅgha</hi> gatisosanesu, <hi rend="bold">gha</hi>ssa <hi rend="bold">ho,</hi> niggahītalopo, <hi rend="bold">u</hi>paccayo ca, lahupariyāyo <hi rend="bold">laghu</hi>saddopyatthi. Asati khepatīti <hi rend="bold">āsu,</hi> u. Taratīti <hi rend="bold">tuṇṇaṃ,</hi> rassa <hi rend="bold">ṇo.</hi> Arati gacchatīti <hi rend="bold">araṃ.</hi> Na vilambīyati na ohīyatīti <hi rend="bold">avilambitaṃ, labi</hi> avasaṃsane. Tuvaṭṭati sayatīti <hi rend="bold">tuvaṭṭaṃ,</hi> turitabhāvena vattatīti vā <hi rend="bold">tuvaṭṭaṃ, rita</hi>lopo.</p>

<p rend="bodytext" n="41"><hi rend="paranum">41</hi><hi rend="dot">.</hi> Ariyāsāmaññassa pubbaḍḍhaṃ santate. Ettha ca aṭṭhasu gaṇesu chaṭṭho sabbalahuko, tatopare chaggaṇā sa <pb ed="M" n="0.0043" />, bha, sa, bha, bha, bhā, aṭṭhamo go. Samantato tanotīti <hi rend="bold">satataṃ.</hi> Nāsabhāvena na iccaṃ na gantabbaṃ <hi rend="bold">niccaṃ,</hi> nāsaṃ vā na gacchatīti <hi rend="bold">niccaṃ.</hi> ‘‘Nāgo’’tyādīsu viyāti etthāpi na doso, tassa <hi rend="bold">co.</hi> Na viramatīti <hi rend="bold">avirataṃ.</hi> Na āramatīti <hi rend="bold">anārataṃ.</hi> Samantato, punappunaṃ vā tanotīti <hi rend="bold">santataṃ.</hi> Na avaramatīti <hi rend="bold">anavarataṃ.</hi> Sadā dhavati gacchatīti <hi rend="bold">dhuvaṃ.</hi> ‘‘Dhu gatitheriyesū’’ti <hi rend="bold">kātanta</hi>dhātu.</p>

<p rend="bodytext">Vipulāḍḍhaṃ atisaye. Ettha hi ayugapāde dvādasamattā, yuge aṭṭhārasamattā, sabbāsu ariyāsu paṭhame pāde dvādasamattā, dutiye aṭṭhārasa, tatiye dvādasa, catutthe pañcadasa. Yadā pana paṭhamatatiyesu parihāyanti, tadā yuge adhikā honti, idaṃ vipulālakkhaṇaṃ. Atha satatātisayānaṃ ko bhedo? Satataṃ santati avicchedokriyantarehi abyavadhānaṃ, atisayo tu ponopuññaṃ, pakaṭṭho ca. Tesu ponopuññaṃ kriyābyāvutti, pakaṭṭho tu kriyāvayavānaṃ ukkaṃsatā. Bhāsati sabbesanti <hi rend="bold">bhusaṃ, ā</hi>ssa <hi rend="bold">u.</hi> Bhassati adho patatīti vā <hi rend="bold">bhusaṃ. Bhasa</hi> adhopatane, <hi rend="bold">a</hi>ssa <hi rend="bold">u.</hi> Atisayanaṃ <hi rend="bold">atisayo,</hi> atikkamitvā vāsayanaṃ pavattanaṃ <hi rend="bold">atisayo.</hi> Dahati sabbanti <hi rend="bold">daḷhaṃ, ha</hi>to pubbe <hi rend="bold">ḷo,</hi> dalati vidārayatīti vā <hi rend="bold">daḷhaṃ, ha</hi>paccayo, dahanto lātīti vā <hi rend="bold">daḷhaṃ,</hi> vaṇṇavipariyayo, abhisayo ca daḷhañca atisayadaḷhā. Tarati atikkamatīti <hi rend="bold">tibbaṃ, ra</hi>ssa <hi rend="bold">vo, a</hi>ssa <hi rend="bold">i.</hi> Eti gacchatīti eko, so eva <hi rend="bold">eka</hi>ntaṃ, ekaṃ tarati atikkamatīti vā <hi rend="bold">eka</hi>ntaṃ. Mattato atikkantaṃ <hi rend="bold">atimattaṃ.</hi> Bahuṃ lātīti <hi rend="bold">bāḷhaṃ, u</hi>lopo, vaṇṇavipariyayo ca <hi rend="bold">ha</hi>saddo. Ativelaṃ, accatthaṃ, nibbharaṃ, nitantaṃ, gāḷhaṃiccādīnipi atisaye.</p>

<p rend="bodytext">Dabbaṃ satvaṃ, taṃviparīte dhammamatte vattamānā <hi rend="bold">bāḷha</hi>pariyantā <hi rend="bold">khippā</hi>dayo <hi rend="bold">atisayaṃ</hi> vinā <hi rend="bold">paṇḍake</hi> napuṃsake vattanti <pb ed="M" n="0.0044" />. Khippaṃ bhavati <note>‘‘khippa bhavabhī’’ti padadvayaṃ adhikaṃ viya dissati</note>, atisayo pulliṅgo, assa guṇassātisayo, assa dabbassātisayo iti. ‘‘Khippaṃ bhuñjati, satataṃ juhoti, satataṃ ramaṇīyo’’iccatra tu kriyāvisesanattāyeva paṇḍakattaṃ. <hi rend="bold">Tesu</hi> khippādīsu ye <hi rend="bold">dabbagā</hi> dabbābhidhāyino, te <hi rend="bold">tīsu</hi> liṅgesu. ‘‘Dabbadhammo liṅga’’nti dassanantaraṃ. Yathā khippā jarā, khippo maccu, khippaṃ gamanaṃ. Santatā taṇhā, santataṃ dukkhaṃ, santato ākāso. Atimattā kriyā, atimatto naro, atimattaṃ padaṃ iccādi.</p>

<p rend="bodytext" n="42-43"><hi rend="paranum">42-43</hi><hi rend="dot">.</hi> Dvādasakaṃ māre. Haranayanaggidaḍḍhattā <note>tinayanaggidaḍḍhattā (ka.)</note> natthi viggaho sarīrametassa <hi rend="bold">aviggaho.</hi> Kāmayati raticchaṃ uppādayatīti <hi rend="bold">kāmo,</hi> kāritantā <hi rend="bold">a</hi>paccayo. Siṅgārarūpena pāṇīnaṃ manasi bhavatīti <hi rend="bold">manobhū.</hi> Pañcakāmaguṇesu madayatīti <hi rend="bold">madano.</hi> Lokānaṃ antaṃ vināsaṃ karotīti <hi rend="bold">antako.</hi> Vase vatteti sīlenāti <hi rend="bold">vasavattī.</hi> Pāpaṃ icchati karoti, tena yuttoti vā <hi rend="bold">pāpimā.</hi> Parato jāyatīti pajā, acchandikā, tāsaṃ pati <hi rend="bold">pajāpati.</hi> Ye kusaladhammesu pamattā, tesameva bandhu <hi rend="bold">pamattabandhu.</hi> Kaṇhadhammayuttatāya <hi rend="bold">kaṇho.</hi> Kusaladhamme māretīti <hi rend="bold">māro.</hi> Akusaladhamme na muñcatīti <hi rend="bold">namuci.</hi> Mīnaketano, kandappo, dappako, anaṅgo, pañcasaro, sambarāri, manasijo, kusumesu <pb ed="M" n="0.0045" />, anaññajo, pupphadhanvā, ratipati, makaraddhajoiccādīnipi viṇhusutassa kāmassa nāmāni.</p>

<p rend="bodytext">Taṇhā aratī ragā ceti etā tisso <hi rend="bold">tassa</hi> mārassa dhītaro. Yo taṃ passati, taṃ tasitaṃ karotīti <hi rend="bold">taṇhā, sa</hi>lopo, ṇhā ca. Paresaṃ kusaladhammesu aratiṃ karotīti <hi rend="bold">aratī.</hi> Rajjanti etthāti <hi rend="bold">ragā. Tassa</hi> mārassa hatthī girimekhalo nāma. Sarīramahantabhāvena girisadisattā giri viyāti giri. Mārena mamāyanavasena ‘‘ayaṃ me hatthī mekhalo nāma hotū’’ti katanāmattā mekhalā viyāti mekhaloti samuditanāmadvayena ekameva hatthiṃ vadati, yathā ‘‘vajirāsani, sītuṇha’’nti.</p>

<p rend="bodytext" n="44"><hi rend="paranum">44</hi><hi rend="dot">.</hi> Tikaṃ yame. Pajāsaṃyamanato yamā, maccuppabhutayo assa kiṅkārā, tesu rājateti <hi rend="bold">yamarājā.</hi> Tedhātukesupi āṇāpavattakattā mahanto visayo etassa visayī, ṇī, so eva <hi rend="bold">vesāyī.</hi> Yattha lakkhaṇena na sijjhati, tattha sabbatra ‘‘yadādinā vā niruttinayena vā saddasiddhi veditabbā’’ti hi pubbe vuttaṃ, dukkhajanakattā vā visadisaṭṭhānaṃ gacchantīti vesā, nerayikā, tesaṃ adhipatibhāvena ayati pavattatīti <hi rend="bold">vesāyī,</hi> ī. Yamānaṃ rājā <hi rend="bold">yamo.</hi> Dhammarājo, katanto, samavattī, kālo, daṇḍadharo, antakoiccādīnipi yamassa nāmāni. <hi rend="bold">Assa</hi> yamassa āvudhaṃ nayanameva. Tena kira kodhacittena olokitamattena sattānaṃ sarīrāni ātape khittaghatapiṇḍāni viya vilīyantīti.</p>

<p rend="bodytext">Dvayaṃ <pb ed="M" n="0.0046" /> asurabhede. Etesañhi satipi devabhāve heṭṭhā nivāsitabhāvasāmaññato ettha vacanaṃ, mārassa pana sattānamanatthakārakatāsāmaññena yamena saddhiṃ vacanaṃ takkarattā. Yuddhādīsu vepitaṃ kampitaṃ cittametassa <hi rend="bold">vepacitti</hi><note>saṃ. ni. aṭṭha. 1.1.256</note>. Puṇṇaṃ lomaṃ yassa so <hi rend="bold">pulomo,</hi> pulāmahatī umā kitti, kanti vā yassāti <hi rend="bold">pulomo.</hi> ‘‘Umātasīhemavati-haliddākittikantisū’’ti hi <hi rend="bold">nānatthasaṅgahe</hi> vuttaṃ. Ayaṃ pana sakkassa bhariyāya sujātāya pitā. Dvayaṃ kinnare. Assamukhanarasarīratāya kucchito puriso, kiñci vā puriso, purisasadisoti vā <hi rend="bold">kimpuriso.</hi> Evaṃ <hi rend="bold">kinnaro.</hi> Turaṅgavadana, assamukhādīnipi kinnarassa nāmāni.</p>

<p rend="bodytext" n="45-46"><hi rend="paranum">45-46</hi><hi rend="dot">.</hi> Addhapajjena ākāsassa nāmāni. Tesaṃ tesaṃ vatthūnaṃ antaraṃ nānattaṃ ikkhate loko ettha, anenāti vā <hi rend="bold">antalikkhaṃ, ra</hi>ssa <hi rend="bold">lo.</hi> Ikkhanaṃ vā dassanaṃ ikkhā, tassa antaraṃ kāraṇaṃ <hi rend="bold">antalikkhaṃ.</hi> Khanati byavadhānanti <hi rend="bold">khaṃ,</hi> kvi. Sabbagahagāmaṇino ādiccassa patho maggo <hi rend="bold">ādiccapatho.</hi> Na bhavatīti <hi rend="bold">abbhaṃ.</hi> Gacchantyanena devāti <hi rend="bold">gaganaṃ,</hi> yu, massa <hi rend="bold">go.</hi> Ambate saddāyate atrāti <hi rend="bold">ambaraṃ,</hi> ro. <hi rend="bold">Haya</hi> gatimhi, visesena hayati gacchati sabbatrāti <hi rend="bold">vehāso, ya</hi>ssa <hi rend="bold">so,</hi> vigato vā hāso cittassa etthārammaṇālābhatoti <hi rend="bold">vehāso.</hi> Anilassa vātassa patho <hi rend="bold">anilapatho.</hi> Bhusaṃ kāsante dippante padatthā etenāti <hi rend="bold">ākāso,</hi> na kassati na vilekhīyatīti vā <hi rend="bold">ākāso.</hi> Na bhavati <pb ed="M" n="0.0047" /> ettha kiñcipi vatthūti <hi rend="bold">nabhaṃ,</hi> natthi bhūmi etthāti vā <hi rend="bold">nabhaṃ,</hi> na bhāyanti pakkhino anena, etthāti vā <hi rend="bold">nabhaṃ.</hi> Vino pakkhino hayanti gacchanti etthāti <hi rend="bold">vehāyasaṃ,</hi> aso. Tārā vuccanti nakkhattādayo, tesaṃ patho <hi rend="bold">tārāpatho.</hi> Surānaṃ devānaṃ patho <hi rend="bold">surapatho.</hi> Na haññateti <hi rend="bold">aghaṃ, hana</hi>ssa <hi rend="bold">gho.</hi> Anantaṃ, visaṇupadaṃiccādīnipi ākāsassa nāmāni.</p>

<p rend="bodytext" n="47-48"><hi rend="paranum">47-48</hi><hi rend="dot">.</hi><hi rend="bold">Meghādye</hi>kādasakaṃ meghe. Mehati gharati secatīti <hi rend="bold">megho.</hi> Vāriṃ vahatīti <hi rend="bold">valāhako, vāri</hi>saddassa <hi rend="bold">vo, va</hi>ssa <hi rend="bold">lo</hi><note>pāṇini 6.3.109; moggallānapañcikā 1.47; nīti-sutta 1340, 1343</note>. Dibbanti vuḍḍhiṃ virūḷhiṃ gacchanti lokā anenāti <hi rend="bold">devo.</hi> Pajānaṃ lokānaṃ annaṃ bhojanaṃ bhavati etenāti <hi rend="bold">pajjunno,</hi> akārassukāro. Ambuṃ udakaṃ dhāretīti <hi rend="bold">ambudharo.</hi> Lokānaṃ santāpaṃ hantīti <hi rend="bold">ghano, ha</hi>ssa <hi rend="bold">gho.</hi> Jaladhāraṃ dhāretīti <hi rend="bold">dhārādharo.</hi> Jīvanaṃ jalaṃ mūtaṃ bandhamaneneti <hi rend="bold">jīmūto, vana</hi>saddalopo, lokānaṃ vā jīvitaṃ munāti bandhatīti <hi rend="bold">jīmūto, vita</hi>lopo, <hi rend="bold">jīvita</hi>ssa <hi rend="bold">jī</hi> ādeso vā <note>pāṇini 6.3.109; moggallānapañcikā 1.47; nīti-sutta 1340, 1343</note>. Evaṃ aññatra. Vāriṃ vahatīti <hi rend="bold">vārivāho.</hi> Ambuṃ dadātīti <hi rend="bold">ambudo.</hi> Āpaṃ bharatīti <hi rend="bold">abbhaṃ,</hi> kvi, <hi rend="bold">pa</hi>ssa <hi rend="bold">bo.</hi></p>

<p rend="bodytext">Tikaṃ vuṭṭhiyaṃ. Vassati siñcatīti <hi rend="bold">vassaṃ, vassa</hi> secane. Evaṃ <hi rend="bold">vassanavuṭṭhiyo.</hi></p>

<p rend="bodytext">Pañcakaṃ <pb ed="M" n="0.0048" /> vijjuyaṃ. Satataṃ īrati kampatīti satero, <hi rend="bold">ta</hi>lopo, so eva <hi rend="bold">sateritā.</hi> Khaṇamattampi na tiṭṭhatīti <hi rend="bold">akkhaṇā.</hi> Kuṭilaṃ aciraṭṭhāyitattā virūpaṃ hutvā javatīti <hi rend="bold">vijju.</hi> Vijjotatīti <hi rend="bold">vijjutā.</hi> Aciraṃ pabhā yassa <hi rend="bold">acirappabhā.</hi></p>

<p rend="bodytext" n="49"><hi rend="paranum">49</hi><hi rend="dot">.</hi> Catukkaṃ meghanāde. Meghānaṃ nādo <hi rend="bold">meghanādo.</hi> Dhanīyate <hi rend="bold">dhanitaṃ</hi><note>thanitaṃ (sī.)</note>, <hi rend="bold">dhana</hi> sadde. Gajjanaṃ <hi rend="bold">gajjitaṃ, gajja</hi> sadde. Rasīyate <hi rend="bold">rasitaṃ. Ādi</hi>nā harādādi <note>sabbatra napuṃsakebhāve to, ādinā svanitadhanitādayo (cintāmaṇiṭīkā), ādinā dhanitaharādarāsādayo (byākhyāsudhāṭīkā)</note>. Dvayaṃ sakkadhanumhi. Indassa āvudhaṃ dhanu ca <hi rend="bold">indāvudhaṃ, indadhanu</hi> ca. Vātena khittamambu <hi rend="bold">vātakkhittambu,</hi> bindu. Sītaṃ karotīti <hi rend="bold">sīkaro,</hi> siñcatīti vā <hi rend="bold">sīkaro, ca</hi>ssa <hi rend="bold">ko, aro</hi> ca, vātavasena vā tato tato saratīti <hi rend="bold">sīkaro, a</hi>ssa <hi rend="bold">ī,</hi> majjhe <hi rend="bold">kā</hi>gamo ca.</p>

<p rend="bodytext" n="50"><hi rend="paranum">50</hi><hi rend="dot">.</hi> Tikaṃ jaladhārāyaṃ. Vegato jaladhārānaṃ saṃ bhusaṃ patanaṃ āsāro, punappunaṃ saratīti <hi rend="bold">āsāro.</hi> Vegaṃ dhāretīti <hi rend="bold">dhārā.</hi> Adho patatīti <hi rend="bold">sampāto, saṃ</hi>saddo adhobhāge <note>vegato jaladhārānaṃ sambhūya patanaṃ dhārāsampāto, sara gatiyaṃ ghau iti āsāro (cintāmaṇiṭīkā)</note>. Dvayaṃ vassopale. Karena hatthena gayhupagattā <hi rend="bold">karakā,</hi> jalaṃ piṇḍaṃ karotīti vā <hi rend="bold">karakā,</hi> ‘‘vassopale <pb ed="M" n="0.0049" /> tu karakā, karakopi ca dissate’’ti <hi rend="bold">ruddo, kara</hi>saddotra. ‘‘Karo vassopale pāṇi-soṇḍāpaccāyaraṃsisū’’ti <hi rend="bold">nānatthasaṅgahe</hi> vuttaṃ. Ghanato, ghanakāle vā sañjātaṃ upalaṃ silā <hi rend="bold">ghanopalaṃ.</hi> Duṭṭhu dinaṃ <hi rend="bold">duddinaṃ,</hi> ayaṃ <hi rend="bold">duddina</hi>saddo meghacchannāhe vattati, asobhanatthopyatthi <hi rend="bold">duddina</hi>saddo, aguṇavacanatāyaṃ vāccaliṅgo.</p>

<p rend="bodytext" n="51-52"><hi rend="paranum">51-52</hi><hi rend="dot">.</hi> Chakkaṃ tirodhāne. <hi rend="bold">Dhara</hi> āvaraṇe, <hi rend="bold">apā</hi>dipubbo. Apidharati āvuṇotīti <hi rend="bold">pidhānaṃ, a</hi>lopo. Apadharatīti <hi rend="bold">apadhāraṇaṃ.</hi> Tiro dharati pidahatīti <hi rend="bold">tirodhānaṃ.</hi> Antaraṃ dharatīti <hi rend="bold">antaradhānaṃ,</hi> niggahītalopo. Apidharatīti <hi rend="bold">apidhānaṃ.</hi> Ettha ca <hi rend="bold">apā</hi>diupasaggā dhātuno āvaraṇatthajotakā. Chādayatīti <hi rend="bold">chādanaṃ.</hi> Byavadhā, antaradhiiccādayopi tirodhāne.</p>

<p rend="bodytext">Sāddhapajjena candassa nāmāni. Indati nakkhattānaṃ paramissariyaṃ karotīti <hi rend="bold">indu.</hi> Candati hilādayati sukhayati pajanti <hi rend="bold">cando.</hi> Nakkhattānaṃ rājā <hi rend="bold">nakkhattarājā.</hi> Umā kanti, tāya saha vijjatīti <hi rend="bold">somo,</hi> sukhaṃ abhissavatīti vā <hi rend="bold">somo, ma</hi>paccayo. Nisaṃ rattiṃ karoti, tattha vā karo raṃsi etassa <hi rend="bold">nisākaro.</hi> Andhakāraṃ usenti dahanti vināsentīti osā, raṃsayo, te ettha dhiyanti patiṭṭhahantīti osadhi, tārāviseso, tassa īso pati <hi rend="bold">osadhīso.</hi> Himo sītalo raṃsi yassa <hi rend="bold">himaraṃsi.</hi> Saso aṅko lakkhaṇaṃ yassa <hi rend="bold">sasaṅko.</hi> Candaṃ kappūraṃ māti sadisaṃ nayatīti <hi rend="bold">candimā. I</hi>kārādeso. Sasalakkhaṇamettha atthi <hi rend="bold">sasī</hi><pb ed="M" n="0.0050" />. Sasati vā hiṃsati uṇhaguṇanti <hi rend="bold">sasī, ī</hi>paccayo tadupalakkhite tadupacāraṃ. Sītā raṃsayo yassatthīti <hi rend="bold">sītaraṃsi.</hi> Nisāya rattiyā nātho tadālaṅkārabhāvatoti <hi rend="bold">nisānātho.</hi> Uḷūnaṃ tārānaṃ rājā <hi rend="bold">uḷurājā.</hi> Māti attānaṃ kappūrena sadisaṃ karotīti <hi rend="bold">mā, mā</hi>saddoyaṃ pume, taṃsahacaraṇato uḷurājādayopi. Himaṃsu, kumudabandhu, vidhu, sudhaṃsu, subbhaṃsu, nisāpati, migaṅko, kalānidhi, dvijarājo, sasadharo, nakkhattesoiccādīnipi candassa nāmāni.</p>

<p rend="bodytext" n="53-54"><hi rend="paranum">53-54</hi><hi rend="dot">.</hi> Soḷasannaṃ bhāgānaṃ pūraṇo <hi rend="bold">soḷasamo</hi> bhāgo candassa kalā, <hi rend="bold">kala</hi> saṅkhyāne, kalīyate ekādinā saṅkhyāyateti <hi rend="bold">kalā.</hi> Dvayaṃ candassa sarīre. Maññate ñāyate aneneti <hi rend="bold">bimbaṃ. Mana</hi>to <hi rend="bold">va</hi>paccayo, nipātanā massa <hi rend="bold">bo,</hi> assi, <hi rend="bold">na</hi>ssa <hi rend="bold">mo, va</hi>ssa <hi rend="bold">bo, bimba</hi>saddo anitthiyaṃ. Maṇḍayateti <hi rend="bold">maṇḍalaṃ,</hi> alo, itthiyaṃ maṇḍalī, ayaṃ tīsvapi <note>bimbo anitthī, maṇḍalaṃ tīsu (amara 3.15)</note>.</p>

<p rend="bodytext">Pādahīnapajjena addhabhāgo. Asati khepeti samudāyanti <hi rend="bold">aḍḍho,</hi> to. Tathā <hi rend="bold">addho. Upaḍḍho</hi>ti upasaggena padaṃ vaḍḍhitaṃ, ete tayo pume. Khaṇḍayati samudāyanti <hi rend="bold">khaṇḍaṃ.</hi> Sakyate <pb ed="M" n="0.0051" /> ubbāhanādīsu thokattāti <hi rend="bold">sakalaṃ,</hi> alo, <hi rend="bold">khaṇḍasakalā</hi> vā pume, satthe rūpabhedato napuṃsake. Ete ca <hi rend="bold">aḍḍhā</hi>dayo tayo asame bhāge pume, same tu napuṃsaketi rūpabhedenāha ‘‘addhaṃ vuttaṃ same bhāge’’ti. Khaṇḍādidvayaṃ pana asamepi vattamānaṃ punnapuṃsake vattati, tasmā ‘‘addhaṃ vuttaṃ same bhāge’’ti ettha ‘‘aḍḍhaṃ, upaḍḍha’’nti idaṃ dvayampi saṅgahitaṃ <note>asamabhāge pumāni, same aṃse napuṃsakattaṃ rūpabhedato, upacārato tabbhāgavati vāccaliṅgo – addhā sāṭī, addhaṃ vatthaṃ addho kambalo (cintāmaṇiṭīkā)</note>.</p>

<p rend="bodytext"><hi rend="bold">Pasādā</hi>dayo cande avassambhāvino, aññatra tu pāsaṅgikā iti candapakkame uccante. Visesena sādayati pasādayatīti <hi rend="bold">pasādo.</hi> Evaṃ pasanno, so eva <hi rend="bold">pasannatā.</hi></p>

<p rend="bodytext">Tikaṃ candappabhāyaṃ. Kumudassāyaṃ vikāso <note>vikāro (ka.)</note><hi rend="bold">komudī.</hi> Candaṃ ācikkhati paṭipādayatīti <hi rend="bold">candikā.</hi> Juti assātthīti <hi rend="bold">juṇhā. Ta</hi>ssa <hi rend="bold">ṇo, ha</hi>paccayo ca, candassa vā jutiṃ sobhaṃ nayhati bandhatīti <hi rend="bold">juṇhā.</hi></p>

<p rend="bodytext">Catukkaṃ sobhanamatte. Kanati dippatīti <hi rend="bold">kanti, kana</hi> dittiyaṃ, kāmīyatīti vā <hi rend="bold">kanti.</hi> Sundaraṃ bhāti dippatīti <hi rend="bold">sobhā.</hi> Jotayatīti <hi rend="bold">juti.</hi> Chādayatīti <hi rend="bold">chavi. Chada</hi> saṃvaraṇe, <hi rend="bold">vi</hi>paccayo, <hi rend="bold">da</hi>lopo.</p>

<p rend="bodytext" n="55"><hi rend="paranum">55</hi><hi rend="dot">.</hi> Sattakaṃ lakkhaṇe. Kaṃ attānaṃ laṅkayati hīnaṃ karotīti <hi rend="bold">kalaṅko.</hi> Lañchate lakkhate aneneti <hi rend="bold">lañchanaṃ</hi><pb ed="M" n="0.0052" />. Lakkhyate aneneti <hi rend="bold">lakkhaṃ.</hi> Tathā <hi rend="bold">lakkhaṇaṃ.</hi> Aṅkīyate lakkhyate aneneti <hi rend="bold">aṅko.</hi> Abhi visesaṃ jānāti etenāti <hi rend="bold">abhiññāṇaṃ.</hi> Cihīyati lakkhīyati aneneti <hi rend="bold">cihanaṃ. Ciha</hi> lakkhaṇe.</p>

<p rend="bodytext">Sabbāsaṃ sobhānaṃ majjhe paramā sobhā susamā nāma, sobhanaṃ samaṃ sabbaṃ assaṃ <hi rend="bold">susamā,</hi> seṭṭhā sobhā.</p>

<p rend="bodytext" n="56"><hi rend="paranum">56</hi><hi rend="dot">.</hi> Guṇe phoṭṭhabbavisese <hi rend="bold">sīta</hi>nti napuṃsakaṃ bhavati. Devadattassa sītaṃ vattati. Sītādayo tayo <hi rend="bold">guṇīliṅgā</hi> guṇino liṅgaṃ gaṇhanti, taṃ yathā – sītalā bhūmi, sītalaṃ jalaṃ, sītalo vāto. Uṇhābhitattehi sevīyatīti <hi rend="bold">sītaṃ,</hi> tena yutto <hi rend="bold">sīto. Sasa</hi> gatiyaṃ, iro, ittañca, sītatthikena sarīyatīti vā <hi rend="bold">sisiraṃ.</hi> Sītaṃ guṇaṃ lātīti <hi rend="bold">sītalo.</hi></p>

<p rend="bodytext"><hi rend="bold">Mahikā</hi>ntaṃ hime. Hiṃsatīti <hi rend="bold">himaṃ, sa</hi>ssa <hi rend="bold">mo,</hi>niggahītalopo ca. <hi rend="bold">Tuha</hi> adane, tohati hiṃsatīti <hi rend="bold">tuhinaṃ,</hi> ino. Uparito savatīti <hi rend="bold">ussāvo.</hi> Nīharanti nissasantyaneneti <hi rend="bold">nīhāro,</hi> natthi īhā vā etasmā hetubhūtāti <hi rend="bold">nīhāro,</hi> āro. Mahīyate rāgīhīti <note>vācābhi (cintāmaṇiṭīkā)</note><hi rend="bold">mahikā,</hi> ṇvu.</p>

<p rend="bodytext" n="57"><hi rend="paranum">57</hi><hi rend="dot">.</hi> Chakkaṃ nakkhatte. Punappunaṃ udayattā na khīyate <hi rend="bold">nakkhattaṃ,</hi> attano gamanaṭṭhānaṃ na kharati na vināsetīti vā <hi rend="bold">nakkhattaṃ,</hi> atha <pb ed="M" n="0.0053" /> vā <hi rend="bold">nakkha</hi> gatiyaṃ, nakkhatīti <hi rend="bold">nakkhattaṃ.</hi> Jotati subhāsubhanimittaṃ pakāsetīti <hi rend="bold">joti, nakkhatta bhaṃ</hi>saddehi sahacaraṇato napuṃsake. Yathāvuttaṃ nimittaṃ bhāti pakāsetīti <hi rend="bold">bhaṃ.</hi> Kattabbaṃ taranti lokā etāyāti <hi rend="bold">tārā,</hi> attano vīthiṃ tāyati arati gacchatīti vā <hi rend="bold">tārā,</hi> tāreti vā loke ahitatoti <hi rend="bold">tārā,</hi> ayañca <hi rend="bold">tārakā, uḷu</hi> ca ete tayo apume. Tarā eva ṇvu, <hi rend="bold">tārakā</hi><note>tārā eva tārakā ṇvu (ka.)</note>. Uccaṃ lavati <note>ulayati (ka.)</note> gacchatīti ulu. So eva <hi rend="bold">uḷu.</hi> Na kevalaṃ tārakā eva apume, atha kho uḷu cāti <hi rend="bold">ca</hi>saddattho. Uḷusahacariyato pakkhe napuṃsake ca.</p>

<p rend="bodytext" n="58-60"><hi rend="paranum">58-60</hi><hi rend="dot">.</hi><hi rend="bold">Assayujā</hi>dayo <hi rend="bold">revatyantā</hi> sattādhikavīsatārakā nakkhattā nāma honti. Tāni ca nakkhattāni ākāse yathāṭhitāni kamatoyeva ettha kathitāni, na uppaṭipāṭiyā. Vakkhati ca ‘‘kamato sattādhikavīsati nakkhattā’’ti. Assarūpayogato <hi rend="bold">assayujo.</hi> Yamasadisattāsabbatra bharatīti <hi rend="bold">bharaṇī.</hi> Yu, ī. Aggisadisattā kantati chindatīti <hi rend="bold">kattikā,</hi> karoti tasmā vā <hi rend="bold">katthikā,</hi> kattikāya sahitā <hi rend="bold">sakattikā.</hi> Bharaṇī, rohiṇī vā. Kamalasambhavattā kamale ruhati vaḍḍhatīti <hi rend="bold">rohiṇī.</hi> Migasīsaṇṭhānattā <pb ed="M" n="0.0054" /> tārāpuñjo <hi rend="bold">migasiraṃ,</hi> chaṭṭhīsamāso uttarappadhānattā napuṃsakattaṃ. Ruddarasāvaṭṭhitakodharuddasadisattā kadāci adati ghasatīti <hi rend="bold">addā.</hi> Punappunaṃ sattesu hitaṃ vassatīti <hi rend="bold">punabbasu, vassa</hi> secane. Poseti kriyāni, posentyasminti vā <hi rend="bold">pusso.</hi> Bhujagasadisattā na silisyate nāliṅgyateti <hi rend="bold">asileso.</hi></p>

<p rend="bodytext">Mahīyate kāriyatthikehīti <hi rend="bold">maghā</hi><note>māghā (ka.)</note>, hassa <hi rend="bold">gho.</hi> Phalaṃ gaṇhāpetīti <hi rend="bold">phaggunī,</hi> yu, ī. <hi rend="bold">Dve</hi>ti pubbaphaggunī, uttaraphaggunī ceti dve. Hatthasaṇṭhānatāya <hi rend="bold">hattho.</hi> Tacchakasadisattā vicittaṃ phalaṃ dadātīti <hi rend="bold">cittā.</hi> Sobhanā āti, sāti vā tanuṃ karoti subhāsubhanti <hi rend="bold">sāti</hi><note>svāti (ka.)</note>, subhāsubhaphaladānato vā <hi rend="bold">sāti, ‘‘sāti</hi> dānāvasānesū’’ti hi <hi rend="bold">nānatthasaṅgahe</hi> vuttaṃ, ayaṃ dvīsu. Visadisaṃ phalaṃ khaṇatīti <hi rend="bold">visākhā,</hi> vividhā vā sakhā mittā yassā sā <hi rend="bold">visākhā.</hi> Anurādhayati saṃsijjhati subhāsubhaphalametāyāti <hi rend="bold">anurādhā.</hi> Guṇehi sabbāsaṃ vuḍḍhattā <hi rend="bold">jeṭṭhā.</hi> Mūlati patiṭṭhāti subhāsubhaphalametthāti <hi rend="bold">mūlaṃ.</hi> Āsāḷho nāma bhatīnaṃ daṇḍo, taṃsaṇṭhānattā <hi rend="bold">āsāḷhā</hi> nāma dve nakkhattā pubbāsāḷhauttarāsāḷhavasena.</p>

<p rend="bodytext">Savati subhāsubhaphalametenāti <hi rend="bold">savaṇo, savaṇaṃ</hi> vā. Dhanamesanti etthāti <hi rend="bold">dhaniṭṭhā,</hi> dhanati vā vibhūti nidhānaṃ <hi rend="bold">dhaniṭṭhā.</hi> Sataṃ bhisajā ettha, satabhisajānaṃ vā adhipati <hi rend="bold">satabhisajo.</hi> Bhaddo go, tasseva padāni pādā assaṃ <hi rend="bold">bhaddapadā,</hi> pubbabhaddapadā dve, uttarabhaddapadā dve, samūho cesaṃ catusaṅkhyāti bahuvacanaṃ. Rā vuccati dhanaṃ, tabbantatāya <hi rend="bold">revatī,</hi> ākārasse, revato vā isibhedo, tassa apaccaṃ <hi rend="bold">revatī.</hi></p>

<p rend="bodytext" n="61"><hi rend="paranum">61</hi><hi rend="dot">.</hi> Dvayaṃ <pb ed="M" n="0.0055" /> rāhuggahe. So vuccati saggo, tattha bhātīti <hi rend="bold">sobbhānu.</hi> Rahati candādīnaṃ sobhaṃ jahāpetīti <hi rend="bold">rāhu.</hi> Tamo, vidhuntudo, candādo, sehikeyotipi rāhussa nāmāni.</p>

<p rend="bodytext">Sūra, canda, aṅgāraka, budha, jīva, sukka, asita, rāhu, ketūti ete sūrādayo navaggahā nāma.</p>

<p rend="bodytext">Mesādiko dvādasakoṭṭhāso rāsi nāma. Ādinā usabha, methuna, kakkaṭa, sīha, kaññā, tulā, vicchika, dhanu, makara, kumbha, mīne saṅgaṇhāti.</p>

<p rend="bodytext">Dvayaṃ bhaddapadanakkhattānaṃ nāmaṃ. Poṭṭho go <note>pāṭho bhaddo go (ka.)</note>, tasseva padāni pādā assaṃ <hi rend="bold">poṭṭhapadā.</hi></p>

<p rend="bodytext" n="62-63"><hi rend="paranum">62-63</hi><hi rend="dot">.</hi> Pajjadvayena sūriyassa nāmāni. Ā bhuso dippatīti <hi rend="bold">ādicco, ppa</hi>ssa <hi rend="bold">cco.</hi> Lokānaṃ sūrabhāvaṃ janetīti <hi rend="bold">sūriyo.</hi> Tathā <hi rend="bold">sūro.</hi> Sataṃ bahavo raṃsayo yassa <hi rend="bold">sataraṃsi.</hi> Divā divasaṃ karotīti <hi rend="bold">divākaro,</hi> divase vā karo <pb ed="M" n="0.0056" /> ābhā yassa <hi rend="bold">divākaro, divā</hi>saddoyaṃ sabbakārakavacano, na tu ādhāravacano eva. Visesena rocate dippateti <hi rend="bold">verocano.</hi> Dinaṃ karoti, kumudānaṃ vā dinaṃ mākulyaṃ karotīti <hi rend="bold">dinakaro,</hi> uṇho raṃsi yassa <hi rend="bold">uṇharaṃsi.</hi> Pabhaṃ karotīti <hi rend="bold">pabhaṅkaro.</hi></p>

<p rend="bodytext">Aṃsuno mālā, sā yattha atthi <hi rend="bold">aṃsumālī.</hi> Dinānaṃ pati <hi rend="bold">dinapati.</hi> Tapatīti <hi rend="bold">tapano.</hi> Ravanti etena sattā pabhāvittāti <hi rend="bold">ravi.</hi> Bhānu yassa atthīti <hi rend="bold">bhānumā.</hi> Raṃsi yassa atthīti <hi rend="bold">raṃsimā.</hi> Bhaṃ ābhaṃ karoti, tāsaṃ vā ākaro uppattiṭṭhānaṃ <hi rend="bold">bhākaro.</hi> Bhāti dippatīti <hi rend="bold">bhānu.</hi> Devehipi accate pūjīyateti <hi rend="bold">akko.</hi> Sahassaṃ bahavo raṃsayo yassa <hi rend="bold">sahassaraṃsi.</hi> Dvādasattā, pabhākaro, vibhākaro, vikattano <note>vissakammunā vikattito, kammani yu (cintāmaṇiṭīkā)</note>, mattaṇḍo, divamaṇi, taraṇi, mitto, citrabhānu, vibhāvasu, gahappati, haṃso, savitāiccādīnipi sūriyassa nāmāni.</p>

<p rend="bodytext" n="64"><hi rend="paranum">64</hi><hi rend="dot">.</hi> Pajjena sūriyādīnaṃ raṃsippabhānaṃ nāmāni. Rasanti taṃ sattāti <hi rend="bold">raṃsi.</hi> Ā bhuso bhātīti <hi rend="bold">ābhā.</hi> Pakārena bhātīti <hi rend="bold">pabhā.</hi> Dippatīti <hi rend="bold">ditti.</hi> Rocate dippateti <hi rend="bold">ruci.</hi> Dīdhyati dippatīti <hi rend="bold">dīdhiti.</hi> Dippatīti vā <hi rend="bold">dīdhiti, pa</hi>ssa <hi rend="bold">dho, i</hi>kārāgamo. Miyyante khuddajantavo aneneti <hi rend="bold">marīci,</hi> īci. Asati gacchati disantanti <hi rend="bold">aṃsu,</hi> ussāgamo. <hi rend="bold">Marīci</hi>sahacaraṇato <hi rend="bold">dīdhityā</hi>dayo <note>khalitapāṭho (?), savarasāmī tu aṅguli kākalisāri sarāri tumbiari susi dīmityattayo thīpumesu iccāha (cintāmaṇiṭīkā)</note><hi rend="bold">bhānu aṃsu</hi> ca dvīsu. <hi rend="bold">Maya</hi> gamanattho <pb ed="M" n="0.0057" /> daṇḍako dhātu <note>daṇḍakappakaraṇe āgatadhātūti attho, niruttisāramañjusāṭīkāyaṃ 253.413 piṭṭhesu passitabbaṃ</note>, <hi rend="bold">kha</hi>paccayo <hi rend="bold">ū</hi>kārāgamo, atha vā <hi rend="bold">mā</hi> māne, <hi rend="bold">ukha</hi> gatyattho daṇḍako dhātu <note>daṇḍakappakaraṇe āgatadhātūti attho, niruttisāramañjusāṭīkāyaṃ 253.413 piṭṭhesu passitabbaṃ</note>, māya mānāya ukhatīti <hi rend="bold">mayūkho</hi><note>māpasaṃ gaganaṃ pamāṇayaṃ ukhati gacchatīti pisodarādi (cintāmaṇiṭīkā)</note>. Kirati timiraṃ <hi rend="bold">kiraṇo.</hi> Kirati timiraṃ <hi rend="bold">karo.</hi></p>

<p rend="bodytext" n="65"><hi rend="paranum">65</hi><hi rend="dot">.</hi> Dvayaṃ ādiccamaṇḍalotikhyāte uppātādijāte raṃsimaṇḍale. Sūriyassa pari samantato dhīyate <hi rend="bold">paridhī,</hi> pari samantato visatīti <hi rend="bold">pariveso,</hi> sūriyaṃ vā pariveṭhayatīti <hi rend="bold">pariveso. Ṭha</hi>ssa <hi rend="bold">so.</hi> Upasūriyakaṃ, maṇḍalanti dvepi paridhino nāmāni.</p>

<p rend="bodytext">Dvayaṃ marīcikāyaṃ. Marīcisadisatāya <hi rend="bold">marīci.</hi> Migānaṃ taṇhā pipāsā yassaṃ jalābhāsattā sā <hi rend="bold">migataṇhikā.</hi></p>

<p rend="bodytext">Sūriyassa udayato pubbe <hi rend="bold">uṭṭhitaraṃsi</hi> uggataraṃsi aruṇo nāma siyā. Aruṇavaṇṇatāya arati gacchatīti <hi rend="bold">aruṇo.</hi> Sūrasūto, anūru, kassapeyyo, kassapi, garuḍāggajotipi aruṇassa nāmānīti. Ākāsavaṇṇanā.</p>

<p rend="bodytext" n="66-67"><hi rend="paranum">66-67</hi><hi rend="dot">.</hi> Catukkaṃ <pb ed="M" n="0.0058" /> kāle. Kalyante saṅkhyāyante āyuppamāṇādayo anenāti <hi rend="bold">kālo,</hi> karaṇaṃ vā kāro, bhāve ṇo, so eva <hi rend="bold">kālo,</hi> na hi kriyāvinimutto kālo nāma koci atthi, mahākālassa pana sassatabhāvato atītādivohāro natthevāti avayavakālānaṃ samūhabhāvato sopi ‘‘kālo’’ti vutto. Sattānaṃ jīvitaṃ asati khepetīti <hi rend="bold">addhā, ta</hi>ssa <hi rend="bold">dho, ā</hi>kārantoyaṃ <hi rend="bold">addhā</hi>saddo pume. Punappunaṃ etīti <hi rend="bold">samayo.</hi> Vināsaṃ lātīti <hi rend="bold">velā,</hi> vaṇṇalopo. Diṭṭho, anehotipi kālassevanāmāni.</p>

<p rend="bodytext">Khaṇādayo pana <hi rend="bold">tabbisesā</hi> tassa kālassa visesā bhedā. Ke te, kittakappamāṇā cetyāha <hi rend="bold">‘‘khaṇo’’</hi>iccādi. Dasahi accharāhi aṅguliphoṭanehi lakkhito kālo khaṇo nāma, <hi rend="bold">khaṇu</hi> hiṃsāyaṃ, khaṇotīti <hi rend="bold">khaṇo,</hi> a. Dasa khaṇā layo nāma <hi rend="bold">bhave</hi> bhavanti, etena vā vacanena vikabhisaṅkhyāpekkhinopi vācakā santīti gamyate. Layati gacchati, sattānaṃ jīvitaṃ lunanto vā ayati gacchatīti <hi rend="bold">layo.</hi> Dasa layā khaṇalayo nāma, khaṇalayānaṃ samūhabhāvato. Te dasa khaṇalayā muhutto nāma <hi rend="bold">siyā</hi> siyuṃ vā, ayamanitthī. <hi rend="bold">Huccha</hi> koṭilye <pb ed="M" n="0.0059" />, kuṭilayati rattidivase subhāsubhadassanatoti <hi rend="bold">muhutto,</hi> to, dhātuyādimhi <hi rend="bold">mu</hi>kārāgamo, <hi rend="bold">ccha</hi>lopo ca. Te dasa muhuttā khaṇamuhutto nāma.</p>

<p rend="bodytext">Tikaṃ dine. Dibbanti kīḷantyasmiṃ <hi rend="bold">divaso,</hi> so. Na jahāti paccāgamanaṃ <hi rend="bold">ahaṃ.</hi> Ādadāti nibyāpāranti <hi rend="bold">dinaṃ,</hi> ino, <hi rend="bold">ā</hi>lopo ca, dibbati vā etthāti <hi rend="bold">dinaṃ, va</hi>ssa <hi rend="bold">no.</hi> Ghasaro <note>ghasati andhakāraṃ ro (cintāmaṇiṭīkā)</note>, vāsarotipi dinassa nāmāni.</p>

<p rend="bodytext" n="68"><hi rend="paranum">68</hi><hi rend="dot">.</hi><hi rend="bold">Kalla</hi>ntaṃ paccūse. Pabhātyasmiṃ lokoti <hi rend="bold">pabhātaṃ.</hi> Tathā <hi rend="bold">vibhātaṃ. Usa</hi> rujāyaṃ, paccūsati vināseti timiranti <hi rend="bold">paccūso.</hi> Kalyante saṅkhyāyante anena saṅkhyādayoti <hi rend="bold">kallaṃ.</hi> Ahomukhaṃ, ūsotipi paccūsassa nāmāni.</p>

<p rend="bodytext">Dvayaṃ padose. Dosāya rattiyā ārambho <hi rend="bold">abhidoso.</hi> Dosāya rattiyā pārambho <hi rend="bold">padoso.</hi> Abhidhānato <hi rend="bold">pā</hi>saddassa pubbanipāto, appadhānarasso ca, atha vā abhidussanti padussanti ca yattha sabbakammāni abhidoso padoso ca.</p>

<p rend="bodytext">Tikaṃ sāyanhe. Sāyati dinaṃ avasāyatīti <hi rend="bold">sāyo,</hi> sāyanto vā dinantaṃ karonto ayatīti <hi rend="bold">sāyo,</hi> punnapuṃsake. Sammājhāyanti taṃ <hi rend="bold">sañjhā,</hi> (‘‘brahmuno tanu pitā lokassa janettī’’ti hi āgamo nikāyantarikānaṃ.) <pb ed="M" n="0.0060" /><note>( ) etthantare pāṭho adhiko viya dissati</note> Dinānaṃ accayo atikkamo, avasānaṃ vā <hi rend="bold">dinaccayo.</hi> Dinantotipi tasseva nāmaṃ.</p>

<p rend="bodytext">Pubbaṇhāparaṇhamajjhanhavasena tividhā sañjhā <note>amara 4.3</note>. Pubbañca taṃ ahañcāti <hi rend="bold">pubbaṇhaṃ.</hi> Aparañca taṃ majjhañca taṃ ahañceti <hi rend="bold">aparaṇhaṃ majjhanhaṃ.</hi> Sabbatrāvayave samudāyopacārato ahassekadese <hi rend="bold">aha</hi>saddoti kammadhārayo, tāsaṃ tissannaṃ sañjhānaṃ samāhāroti sañjhamityuccate. Samāharaṇaṃ samāhāro, ekībhāvo, so ca bhinnakālānaṃ na bhavatīti buddhiyā samakālaggahaṇato ekakālattā tasmiṃ abhidheyye digusamāso, tathā hi samāhāro samūho taṃsambandhe chaṭṭhiyāyeva bhavitabbanti cintento ācariyo na aññapadatthasamāso ayanti <hi rend="bold">ā</hi>kārassāppadhāne rassattanti sañjhaṃ. Samāhāro bhāvo tassekattā ekavacanaṃ, kammavacane tu samāhāre tisso sañjhā samāhaṭāti paṭhamantānaṃ samāse sapadatthapādhānyā bahuvacanaṃ, rassābhāvo ca.</p>

<p rend="bodytext" n="69"><hi rend="paranum">69</hi><hi rend="dot">.</hi> Pañcakaṃ rattiyaṃ. Nisati tanuṃ karoti sabbabyāpāraṃ <hi rend="bold">nisā.</hi> Rajjanti rāgino atra <hi rend="bold">rajanī,</hi> yu, ī. Rāti gaṇhāti abyāpāranti <hi rend="bold">ratti,</hi>ti, rajjanti vā ettha <hi rend="bold">ratti.</hi> Paṭhamamajjhimapacchimayāmavasena tayo yāmā pahārā yassā <hi rend="bold">tiyāmā.</hi> Saṃvuṇoti dinaṃ <hi rend="bold">saṃvarī.</hi> Nisīthinī, khaṇadā, khapā, vibhāvarī, tamassinī, yāminī, tamīiccādīnipi rattiyā nāmāni.</p>

<p rend="bodytext"><hi rend="bold">Candikāyuttā</hi><pb ed="M" n="0.0061" /> candappabhāya yuttā ratti juṇhā nāma, juṇhāyogato <hi rend="bold">juṇhā.</hi> Tamo ussanno yassaṃ sā <hi rend="bold">tamussannā</hi> ratti <hi rend="bold">timisikā</hi> nāma, timisaṃ ussannaṃ etthāti <hi rend="bold">timisikā,</hi> upadhāya ittañca.</p>

<p rend="bodytext" n="70"><hi rend="paranum">70</hi><hi rend="dot">.</hi> Tikaṃ aḍḍharattiyaṃ. Majjhimāratti kammabhūtā ‘‘nisītho, aḍḍharatto, mahānisā’’ti ca vuccati. Nissate sayate asmiṃ <hi rend="bold">nisītho.</hi> Aḍḍhañca taṃ ratti cāti <hi rend="bold">aḍḍharatto,</hi> rattekadese <hi rend="bold">ratti</hi>saddo, rattiyā aḍḍhanti vā <hi rend="bold">aḍḍharatto.</hi> Mahatī ca sā nisā cāti <hi rend="bold">mahānisā.</hi></p>

<p rend="bodytext">Catukkaṃ andhakāre. Andhaṃ hataṃ diṭṭhasattikaṃ lokaṃ karotīti <hi rend="bold">andhakāro.</hi> Tamatīti <hi rend="bold">tamo,</hi> atha vā tamanti ākaṅkhanti ratiṃ lokā ettha <hi rend="bold">tamo, tamu</hi> ākaṅkhāyaṃ, <hi rend="bold">tama</hi>saddo anitthī, taṃsahacaraṇato andhakāropi. Timisaṃ iso, atha vā <hi rend="bold">timu</hi> temane, timanti ettha rāgenāti <hi rend="bold">timisaṃ. Timiraṃ,</hi> pubbeva <hi rend="bold">ira</hi>paccayo.</p>

<p rend="bodytext" n="71"><hi rend="paranum">71</hi><hi rend="dot">.</hi> Catuddasannaṃ rattīnaṃ pūraṇī catuddasīsaṅkhāto kāḷapakkho ca ekagghano vanasaṇḍo ca meghapaṭalañca aḍḍharatti ca etehi catūhi samannāgato tamo caturaṅgatamaṃ nāma.</p>

<p rend="bodytext" n="72"><hi rend="paranum">72</hi><hi rend="dot">.</hi> Andhañca taṃ tamañcāti <hi rend="bold">andhatamaṃ,</hi> yaṃ lokaṃ andhakāraṃ karoti. Ayaṃ <hi rend="bold">andhatama</hi>saddo <hi rend="bold">ghanatame</hi> bāḷhatame vattati.</p>

<p rend="bodytext">Dvayaṃ <pb ed="M" n="0.0062" /> pahāre. Paharīyate bheriyādi atrāti <hi rend="bold">pahāro,</hi> pume saññāyaṃ <hi rend="bold">a</hi>paccayo. <hi rend="bold">Yā</hi> pāpuṇe mo, upayameti vā aho ratti cānena <hi rend="bold">yāmo, yami</hi>to <hi rend="bold">ṇo.</hi> Pahāro eva yāmo iti saññito <hi rend="bold">yāmasaññito.</hi></p>

<p rend="bodytext">Dutiyā tithi pāṭipado nāma. Paṭipajjate cando khayaṃ, udayaṃ vā yassaṃ <hi rend="bold">pāṭipado.</hi> Tatiyādī tithiyeva, na pāṭipado. Tanotīti <hi rend="bold">tithi,</hi> atha vā <hi rend="bold">tā</hi> pālane ithi. <hi rend="bold">Tithi</hi>saddo dvīsu.</p>

<p rend="bodytext" n="73"><hi rend="paranum">73</hi><hi rend="dot">.</hi> Dvayaṃ pannarasiyaṃ, pannarasannaṃ tithīnaṃ pūraṇī <hi rend="bold">pannarasī, paṇṇarasī</hi>tipi pāṭho atthi. Dvayaṃ puṇṇamāyaṃ tithiyaṃ. Miyyate tithīnaṃ khayo vuḍḍhi cānena māso, cando, puṇṇo ca so māso cāti puṇṇamāso, tassāyaṃ tithi, puṇṇamāso yassamatthīti vā <hi rend="bold">puṇṇamāsī.</hi> Puṇṇo mā cando yattha, puṇṇamassāyaṃ vā tithi <hi rend="bold">puṇṇamā,</hi> ‘‘puṇṇimā’’ti pāṭhe pana sati candassa puṇṇabhāvo puṇṇo, tena nibbattā bhāvapaccayantā tena nibbatte imo dissati, lokāsayattā liṅgassa itthiliṅgattaṃ, sā puṇṇamā ekakalāhīne cande sati anumati nāma, anumaññante anugacchante devatāpitūhi saha yassaṃ sā <hi rend="bold">anumati.</hi> Puṇṇe pana cande sā puṇṇamā rākā nāma, rāti dassanāvakāsaṃ <hi rend="bold">rākā,</hi> ko <note>kalāhīne sā’numati puṇṇe rākā nisākare (amara 4.8)</note>.</p>

<p rend="bodytext"><hi rend="bold">Aparā</hi> kāḷapakkhasambhūtāpannarasī pana amāvasī, amāvāsītipi uccate. Amā saha vasanti ravicandā yassaṃ <hi rend="bold">amāvasī, amāvāsī</hi> ca dīghaṃ katvā, <hi rend="bold">amā</hi>saddo sahattho abyayaṃ. Dasso <note>dassalā (ka.), dissante ravicandā atra, ‘‘gaṇakehī’’ti gha (cintāmaṇiṭīkā)</note>, sūriyindusaṅgamoti tassāyeva nāmāni.</p>

<p rend="bodytext" n="74"><hi rend="paranum">74</hi><hi rend="dot">.</hi> Saṭṭhighaṭikāhi <pb ed="M" n="0.0063" /> lakkhito kālo ahoratto nāma. Ghaṭenti ahorattiyoti <hi rend="bold">ghaṭikā.</hi> Aho ca ratti ca <hi rend="bold">ahoratto,</hi> pume. Adiguttepi ahorattanti napuṃsakepi. <hi rend="bold">Te</hi> pañcadasa ahorattā pakkho nāma. Pacanti pariṇamanti bhūtānyaneneti <hi rend="bold">pakkho.</hi> Pubbāparabhūtā <hi rend="bold">te</hi> ca pakkhā yathākkamaṃ <hi rend="bold">sukkakāḷā</hi> sukkapakkhakāḷapakkhā nāma. <hi rend="bold">Jotisattha</hi>kkamena sukkapakkho pubbasaññito, kaṇhapakkho aparasaññito. Tato eva māsavisese loke sakaparapakkhoti <note>lokepyaparapakkhoti (ka.)</note> rūḷhī. <hi rend="bold">Suca</hi> soke, <hi rend="bold">sukko,</hi> socanti ettha andhakārābhilāsinoti katvā, sūceti pakāsetīti vā <hi rend="bold">sukko.</hi> Kirati sukkanti kāro, ṇo, sova <hi rend="bold">kāḷo,</hi> kena vā jotinā arati ettha kāro, sova <hi rend="bold">kāḷo. Te duve</hi> sukkakāḷapakkhā samuditā <hi rend="bold">māso</hi> nāma. <hi rend="bold">Masi</hi> parimāṇe, kammaniṇo.</p>

<p rend="bodytext" n="75-76"><hi rend="paranum">75-76</hi><hi rend="dot">.</hi> Sāddhapajjena dvādasamāsānaṃ nāmāni. Cittāya paripuṇṇenduyuttāya yutto, upalakkhito vā māso <hi rend="bold">citto</hi><pb ed="M" n="0.0064" />, saṃyogantattā na vuddhi, evaṃ sabbatra. Paripuṇṇenduyuttataṃtaṃnakkhattanāmavasena dvādasannaṃ māsānaṃ nāmāni veditabbāni. Cittamāsādayo phaggunamāsapariyantā dvādasa koṭṭhāsā kamena māsāti ñeyyā. Pasatthatamattā jeṭṭhā, taṃyogā <hi rend="bold">jeṭṭho.</hi> Asayho ravi atreti <hi rend="bold">āsāḷho. Ya</hi>ssa <hi rend="bold">ḷo,</hi> savantyasmiṃ <hi rend="bold">sāvaṇo,</hi> yu. Phalantyatra <hi rend="bold">phagguno,</hi> yu, <hi rend="bold">la</hi>ssa <hi rend="bold">go, a</hi>ssa <hi rend="bold">u.</hi> Kattikamāso pacchimakattiko nāma. Assayujamāso pubbakattiko nāma.</p>

<p rend="bodytext" n="77"><hi rend="paranum">77</hi><hi rend="dot">.</hi> Dvayaṃ sāvaṇamāse. Antovīthito bahi nikkhamati sūriyo ettha, adhikaraṇe anīyo. Dvayaṃ cittamāse. Nānāpupphaphalavicittatāya lokānaṃ rammaṃ karoti, ramanti vā etthāti <hi rend="bold">rammako.</hi></p>

<p rend="bodytext" n="78"><hi rend="paranum">78</hi><hi rend="dot">.</hi><hi rend="bold">Kattikakāḷapakkhato</hi> pacchimakattikato paṭṭhāya caturo caturo māsā <hi rend="bold">kamā</hi> kamato hemantagimhānavassānasaññitā utuyo nāma honti. Himāni ettha santi hemo, so eva <hi rend="bold">hemanto,</hi> ‘‘suttanto vananto’’ti yathā, hinoti vā hāniṃ gacchati sabbametthāti <hi rend="bold">hemanto, anta</hi>paccayo, <hi rend="bold">mā</hi>gamo ca. Girati pīḷayatīti <hi rend="bold">gimhāno,</hi> māno, <hi rend="bold">ra</hi>ssa <hi rend="bold">ho,</hi> vaṇṇavipariyayo ca. Vassati ettha <hi rend="bold">vassāno</hi>yu. <hi rend="bold">Utuyo dvīsū</hi>ti paccāsatyā <hi rend="bold">utu</hi>saddo eva dvīsu, na <hi rend="bold">hemantā</hi>dayo, <hi rend="bold">amarakose</hi> pana <hi rend="bold">utu</hi>saddo pume vutto <note>amara 4.20</note>.</p>

<p rend="bodytext" n="79"><hi rend="paranum">79</hi><hi rend="dot">.</hi> Aññathāpi <pb ed="M" n="0.0065" /> utubhedaṃ dassetuṃ ariyasāmaññamāha <hi rend="bold">‘‘hemanto’’</hi>iccādi. <hi rend="bold">Vā</hi> atha vā <hi rend="bold">vuttānusārena</hi> ututtayapabhede vuttavacanassānusārena. Idaṃ pana ‘‘kattikakāḷapakkhato’’ti vacanaṃ sandhāya vuttaṃ, tasmā kattikakāḷapakkhato pabhuti dve dve māsā <hi rend="bold">kamā</hi> kamato hemanto, sisiro, vasanto, gimho, vassāno, sarado utūti cha <hi rend="bold">utū</hi> bhavanti, punappunaṃ etīti katvā, tu, <hi rend="bold">i</hi>ssa <hi rend="bold">u.</hi> Sisiraṃ sītalaṃ, taṃyogā <hi rend="bold">sisiraṃ, vā</hi>vidhānato na vuddhi, <hi rend="bold">ma</hi>kāro padasandhikaro. <hi rend="bold">Vasa</hi> kantiyaṃ. Vasīyateti <hi rend="bold">vasanto.</hi> Pupphadhanuttā <note>pupphavantattā (ka.)</note> vā vasati kāmo ettha <hi rend="bold">vasanto.</hi> Sarati pīḷayati asminti <hi rend="bold">sarado, ta</hi>ssa <hi rend="bold">do.</hi> Sā sunakhā ramanti etthāti vā <hi rend="bold">sarado, ma</hi>ssa <hi rend="bold">do.</hi></p>

<p rend="bodytext" n="80-81"><hi rend="paranum">80-81</hi><hi rend="dot">.</hi> Tikaṃ gimhe. Usati dahatīti <hi rend="bold">uṇho,</hi> ṇho, <hi rend="bold">sa</hi>lopo ca. Nidahante yasminti <hi rend="bold">nidāgho, ha</hi>ssa <hi rend="bold">gho.</hi> Girati <pb ed="M" n="0.0066" /> pīḷayatīti <hi rend="bold">gimho,</hi> mo, rassa <hi rend="bold">ho,</hi> vaṇṇavipariyayo ca. Tikaṃ vassānotumhi. Vassati pavassati etthāti <hi rend="bold">vasso, vassāno, pāvuso</hi> ca. <hi rend="bold">A</hi>ssa <hi rend="bold">u,</hi> saṃyogalopo ca.</p>

<p rend="bodytext">Vassānādikehi tīhi utūhi <hi rend="bold">dakkhiṇāyanaṃ</hi> sūriyassa dakkhiṇadisāgamanaṃ bhavati, aññehi <hi rend="bold">tīhi</hi> sisiravasantagimhehi <hi rend="bold">uttarāyanaṃ</hi> uttaradisāgamanaṃ bhavati. <hi rend="bold">I</hi> gatiyaṃ, bhāve yu, ayanaṃ. Pussasaṅkantimārabbha āsāḷhaṃ yāva ādiccassa uttarā gati <hi rend="bold">uttarāyanaṃ.</hi> Āsāḷhasaṅkantimārabbha pussaṃ yāva dakkhiṇā gati <hi rend="bold">dakkhiṇāyanaṃ. Vassoyanadvaya</hi>nti idaṃ ayanadvayaṃ sampiṇḍitaṃ vasso nāma. Vassanti etthāti <hi rend="bold">vasso,</hi> vassakālena vā upalakkhito <hi rend="bold">vasso,</hi> ‘‘citto, cakkhudasaka’’nti yathā.</p>

<p rend="bodytext">Pajjaddhaṃ vasse. Saṃvasati ettha <hi rend="bold">saṃvaccharo,</hi> charo, <hi rend="bold">sa</hi>ssa <hi rend="bold">co,</hi> ‘‘vaccharo’’tipi tasseva nāmaṃ. Natthi itthiliṅgattametesu <hi rend="bold">anitthī.</hi> Paccāsatyā <hi rend="bold">sarado</hi>pi taṃpaccāsatyā <hi rend="bold">hāyano</hi>pi. Saradakālena lakkhito <hi rend="bold">sarado,</hi> yathā ‘‘sotadasakaṃ, vesākho’’ti. Jahāti bhāveti <hi rend="bold">hāyano,</hi> padatthe vā jahanto ayatīti <hi rend="bold">hāyano.</hi> Samayati vikalayati bhāveti <hi rend="bold">samā, sama</hi> vekalye. ‘‘Samā vasse thīliṅgo tu, samaṃ sabbasamānesū’’ti <hi rend="bold">ruddo.</hi></p>

<p rend="bodytext">Sabbasattānaṃ sabbapārisadattā <note>sabbapaṭipadattā (ka.)</note> sabbavohārakusalatthaṃ kālādhikārattā parasamaye kathitaṃ devānaṃ vassappamāṇampi idhāharitvā dīpetabbaṃ. Tathā hi manussānaṃ māsena pitūnaṃ ahoratto, evaṃ manussānaṃ vassena devānaṃ ahoratto, tatrottarāyanaṃ devānaṃ dinaṃ, ratti pana dakkhiṇāyanaṃ, devatānaṃ saṭṭhyādhikāhorattisatattayena vassena dvādasavassasahassāni devānaṃ yugaṃ. Tena vuttaṃ –</p>

<p rend="gatha1">‘‘Esā <pb ed="M" n="0.0067" /> dvādasasahassī, yugākhyā parikittitā;</p>

<p rend="gathalast">Etaṃ sahassaguṇitaṃ, aho brahmamudāhaṭa’’nti <note>‘‘vedadīpakaganthe’’ti nissaye</note>.</p>

<p rend="bodytext">Tañca narānaṃ catuyugaṃ dibbasahassadvayena brahmuno dve diveti. Kata, tetā, dvāpara, kalivasena catuyugaṃ. Tatra <hi rend="bold">katayugassa</hi> manussasaṅkhyāya pamāṇaṃ aṭṭhavīsatisahassādhikāni sattarasavassalakkhāni, <hi rend="bold">tetāya</hi> channavutisahassādhikāni dvādasavassalakkhāni, <hi rend="bold">dvāparassa</hi> catusaṭṭhisahassādhikāni aṭṭhavassalakkhāni, <hi rend="bold">kalissa</hi> bāttiṃsasahassādhikāni cattāri vassalakkhāni. Vuttañca –</p>

<p rend="gatha1">‘‘Suññaṃ suññaṃ khaṃ nāgā, karamunisasino;</p>

<p rend="gathalast">Māna’mādo yugassa, tetāya khaṃkhaṃsuññaṃ.</p>

<p rend="gatha1">Rasanavasūriyā, vassasaṅkhyā pasiddhā;</p>

<p rend="gathalast">Suññaṃ suññaṃ khaṃ vedā, rasabhujagamiti.</p>

<p rend="gatha1">Dvāpare vassasaṅkhyā, suññākāsaṃkhaṃnetta-;</p>

<p rend="gathalast">Guṇajalanidhayo, vassasaṅkhyā kalisse’’ti.</p>

<p rend="bodytext">Piṇḍo cesa vīsativassasahassādhikāni tecattālīsavassalakkhāni. Vuttañca ‘‘khākāsasuññambaradantasāgarā catuyugānaṃ parimāṇasaṅgaho’’ti. Brahmuno ahorattena narānaṃ dve kappā.</p>

<p rend="bodytext">Tatra aṭṭha nāgā, dve karā, satta munayo, eko sasī, cha rasā, dvādasa sūriyā, cattāro vedā jalanidhayo ca. Dve nettāni, tayo guṇā, bāttiṃsa dantā, saṅkhyāya pasiddhehetehi saṅkhyā gahetabbā. <hi rend="bold">Khākāsambara</hi>saddā suññapariyāyā. Suññañca gaṇite bindunā saṅgahitaṃ. Sabbañcetaṃ paṭiyugaṃ paṭilomena patthāraye. Tatra katayugassa patthāro yathā – 1728000. Tetāya yathā – 1296000 <pb ed="M" n="0.0068" />. Dvāparassa yathā – 864000. Kalissa yathā – 432000. Catuyugapiṇḍassa ca yathā – 4320000. Yugānaṃ paṭipatthārañca piṇḍassa ca yathākkamaṃ antimaṃ bindumādāya paṭilomena gaṇaye. Taṃ yathā –</p>

<p rend="gatha1">‘‘Ekaṃ dasa satañceva, sahassa’mayutaṃ tathā;</p>

<p rend="gathalast">Lakkhañca niyutañceva, kamā dasaguṇottara’’nti.</p>

<p rend="bodytext">Tatra dasasahassāni ayutaṃ. Dasalakkhāni niyutaṃ. Tañca kalidvāparesu natthīti lakkhapariyantameva tatra gaṇaye, tadevaṃ yugānaṃ, taṃpiṇḍassa ca aṅkato pubbavuttā vassasaṅkhyā saññātā bhavatīti.</p>

<p rend="bodytext">Tatra brahmuno dinaṃ narānaṃ udayakappo, ratti pana khayakappo. Ekasmiñca brahmadine manusaññitā catuddasa brahmasutā bhavanti. Tatrekassa manvantarassa ekasattatidibbayugāni pamāṇaṃ, tañca mānusaṃ catuddasabhi uttaraṃ <note>caturāsītiuttaraṃ (?)</note> yugasatadvayaṃ. Tadevaṃ catuddasabhi manvantarehi catunavutyuttarāni navadibbayugasatāni bhavanti. Mānusaṃ tu catuvīsatiyugasahassacatukkaṃ. Esañca <note>chasattatyādhikanavatiṃsayugasataṃ (?)</note> manvantarānaṃ aṭṭhavīsasahassādhikasattarasamānusavassalakkhasaṅkhyā vā katayugappamāṇakā pañca sandhayo bhavanti. Tena vuttaṃ <hi rend="bold">sūriyasiddhante</hi><note>1.18-19</note> –</p>

<p rend="gatha1">‘‘Yugānaṃ sattati sekā, manvantara’miho’ccate;</p>

<p rend="gathalast">Katassa saṅkhyā tassante, sandhi vutto jalaplavo.</p>

<p rend="gatha1">Sasandhayo te manavo, kappe ñeyyā catuddasa;</p>

<p rend="gathalast">Katappamāṇā kappādo, sandhī pañcadasaṭṭhitā’’ti.</p>

<p rend="bodytext">Katayugassa ca pādena kalino pamāṇaṃ, pādadvayena dvāparassa, pādattayena tetāya. Catuyugañcetaṃ cakkamiva bhamatīti pañcadasahi sandhīhi narānaṃ yugāni catuvīsati bhavanti. Devānaṃ <pb ed="M" n="0.0069" /> tu yugacakkaṃ. Etāni ca sasandhicatuddasamanvantarānyekatopi piṇḍitāni devānaṃ yugasahassaṃ bhavati, narānaṃ catuyugasahassaṃ, tañca brahmuno dinamekaṃ. Añño manu asmiṃ <hi rend="bold">manvantaraṃ,</hi> brahmasutā eva manavo.</p>

<p rend="bodytext" n="82"><hi rend="paranum">82</hi><hi rend="dot">.</hi> Pañcakaṃ khayakappe. Kappate jagatī vinassateti kappo. Khayanti ettha khayo. Kappo ca khayo cāti <hi rend="bold">kappakkhayā.</hi> Saṃvattate uparamate, vinassate vā jagatī asminti <hi rend="bold">saṃvaṭṭo.</hi> Catuyugānamante jāto <hi rend="bold">yuganto.</hi> Palīyate khīyate yattha lokoti <hi rend="bold">palayo,</hi> pume, saññāyaṃ ṇo. Keci panettha ‘‘kappakkhayo tū’’ti pāṭhaṃ vatvā dvinnamekābhidhānattaṃ kappenti, taṃ <hi rend="bold">amarakosena</hi> ca <hi rend="bold">taṭṭīkāya</hi> ca na sameti. Vuttañhi tattha ‘‘saṃvaṭṭo, palayo, kappo, khayo, kappantamiccapī’’ti <note>amara 4.22</note> ca ‘‘pañcakaṃ khayakappe’’ti ca.</p>

<p rend="bodytext">Dvayaṃ kāḷakaṇṇiyaṃ. Ninditabbattā na lakkhīyateti <hi rend="bold">alakkhī.</hi> Attano nissayaṃ kāḷavaṇṇasadisaṃ karoti appakāsakattāti <hi rend="bold">kāḷakaṇṇī, kara</hi>to ṇo, rassa <hi rend="bold">ṇo,</hi> ī ca. Dvayaṃ siriyaṃ. Pasaṃsitabbattā lakkhīyateti <hi rend="bold">lakkhī.</hi> Katapuññehi sevīyate, te vā sevatīti <hi rend="bold">sirī,</hi> ro, ī ca.</p>

<p rend="bodytext" n="83"><hi rend="paranum">83</hi><hi rend="dot">.</hi> Dvayaṃ dānavānaṃ mātari. <hi rend="bold">Dā</hi> avakhaṇḍane, dāyatīti <hi rend="bold">danu.</hi> Dvayaṃ devānaṃ mātari. <hi rend="bold">Ditī</hi>ti asurānameva vemātikā mātā, tassā paṭipakkhabhāvena <hi rend="bold">aditi.</hi></p>

<p rend="bodytext" n="84"><hi rend="paranum">84</hi><hi rend="dot">.</hi><hi rend="bold">Āgu</hi>ntaṃ <pb ed="M" n="0.0070" /> pāpe. Pānti rakkhanti attānamasmāti <hi rend="bold">pāpaṃ, pa</hi>kāravaṇṇāgamo, duggatiṃ pāpanato vā <hi rend="bold">pāpaṃ.</hi> Kilyate sithilī kariyyate yeneti <hi rend="bold">kibbisaṃ, la</hi>ssa <hi rend="bold">vo,</hi> iso ca, karoti aniṭṭhaphalanti vā <hi rend="bold">kibbisaṃ,</hi> ibbiso. Virūpena gacchatīti <hi rend="bold">veraṃ.</hi> Na hanti dhaññanti <hi rend="bold">aghaṃ, hana</hi>ssa <hi rend="bold">gho,</hi> sādhūhi agantabbattā vā <hi rend="bold">aghaṃ, hana</hi> gatiyaṃ. Kucchitaṃ caritaṃ <hi rend="bold">duccaritaṃ.</hi> Du ninditaṃ karaṇamassa <hi rend="bold">dukkaṭaṃ.</hi> Na punātīti <hi rend="bold">apuññaṃ.</hi> Kusalānaṃ paṭipakkhaṃ <hi rend="bold">akusalaṃ.</hi> Kaṃ sukhaṃ hanatīti <hi rend="bold">kaṇhaṃ,</hi> vaṇṇavipariyayo. Kalyate anena <hi rend="bold">kalusaṃ,</hi> uso, kaṃ vā sukhaṃ lunanto setīti <hi rend="bold">kalusaṃ.</hi> Du ninditaṃ itaṃ gamanamassa <hi rend="bold">duritaṃ.</hi> Agantabbaṃ gacchati etenāti <hi rend="bold">āgu,</hi> ā pīḷayaṃ gacchatīti vā <hi rend="bold">āgu, ‘‘ā</hi> tu kodhamudāṭṭīsū’’ti hi <hi rend="bold">ekakkharakose</hi> vuttaṃ.</p>

<p rend="bodytext" n="85-86"><hi rend="paranum">85-86</hi><hi rend="dot">.</hi> Chakkaṃ dhamme. Kucchitenākārena santāne sentīti kusā, rāgādayo, te lunāti chindatīti <hi rend="bold">kusalaṃ.</hi> Sukhaṃ karoti, sobhanaṃ vā karaṇamassa <hi rend="bold">sukataṃ.</hi> Sukhaṃ karotīti <hi rend="bold">sukkaṃ.</hi> Punātīti <hi rend="bold">puññaṃ.</hi> Dharati sabbanti <hi rend="bold">dhammaṃ.</hi> Apare panidaṃ ‘‘puññadhamma’’mityekapadaṃ vadanti, taṃ <hi rend="bold">amarakosena</hi><note>amara 4.24</note> virujjhanato na gahetabbaṃ. Sundaraṃ caraṇamassa <hi rend="bold">sucaritaṃ.</hi></p>

<p rend="bodytext">Tikaṃ <pb ed="M" n="0.0071" /> diṭṭhadhammike. Diṭṭhadhammo nāma paccakkho attabhāvo, tattha nibbattaṃ <hi rend="bold">diṭṭhadhammikaṃ.</hi> Ihaloke jātaṃ <hi rend="bold">ihalokikaṃ.</hi> Sandiṭṭhe paccakkhe attabhāve jātaṃ <hi rend="bold">sandiṭṭhikaṃ.</hi> Dvayaṃ samparāyike. Taṃ vacanatthato suviññeyyaṃ.</p>

<p rend="bodytext">Dvayaṃ takkāle. Tasmiṃyeva kāle jātaṃ, nāsannakālādīsūti <hi rend="bold">takkālaṃ.</hi> Tadā tasmiṃyeva kāle jātaṃ <hi rend="bold">tadātvaṃ,</hi> tvaṃ, <hi rend="bold">tadātta</hi>ntipi pāṭho. Dvayaṃ āyatikāle. <hi rend="bold">Uttarakālo</hi> pacchimo kālo. Āgamissatīti <hi rend="bold">āyati, ā</hi>pubbo <hi rend="bold">i</hi> gatimhi. Ettha ca yaṃ imasmiṃ attabhāve dūramāsannaṃ vā, taṃ diṭṭhadhammikaṃ. Yaṃ pana imasmiṃ attabhāve vā samparāye vā dūrataraṃ, taṃ <hi rend="bold">āyati.</hi></p>

<p rend="bodytext" n="87-88"><hi rend="paranum">87-88</hi><hi rend="dot">.</hi><hi rend="bold">Pamoda</hi>ntaṃ pāmojje. Hasati yenāti <hi rend="bold">hāso.</hi> Attā mano yassa attamano. Duṭṭhassa hi mano attā nāma na hoti, tassa bhāvo <hi rend="bold">attamanatā,</hi> pāmojjaṃ. Pīṇeti tappetīti <hi rend="bold">pīti.</hi> Vindati sukhaṃ etāyāti <hi rend="bold">vitti.</hi> Tussanti etāyāti <hi rend="bold">tuṭṭhi,</hi> taṃsahacaraṇato <hi rend="bold">vitti,</hi> taṃsahacaraṇato <hi rend="bold">pīti</hi> ca nāriyaṃ, <hi rend="bold">attamanatā</hi> pana niddesato rūpabhedo. Ā bhuso nandayatīti <hi rend="bold">ānando. Muda</hi> hāse, <hi rend="bold">pamudo, āmodopi.</hi> Santussanaṃ <hi rend="bold">santoso</hi><pb ed="M" n="0.0072" />. Nandanaṃ <hi rend="bold">nandi. Sammado sammadāpi</hi><note>sammudo, sammadopi (?)</note>, <hi rend="bold">u</hi>kārassa <hi rend="bold">a.</hi> Pamoditassa puggalassa, cittassa vā bhāvo <hi rend="bold">pāmojjaṃ.</hi></p>

<p rend="bodytext">Tikaṃ sukhe. Suṭṭhu khaṇatīti <hi rend="bold">sukhaṃ,</hi> kvi. Sādīyati assādīyatīti <hi rend="bold">sātaṃ.</hi> Phassati sinehatīti <hi rend="bold">phāsu,</hi> phusati vā bādhati dukkhanti <hi rend="bold">phāsu.</hi> Sattakaṃ kalyāṇe. <hi rend="bold">Bhadi</hi> kalyāṇe, bhaddatīti <hi rend="bold">bhaddaṃ.</hi> Pasatthatarattā <hi rend="bold">seyyo.</hi> Sobhatīti <hi rend="bold">sobhaṃ. Khī</hi> khaye, khepeti asukhaṃ <hi rend="bold">khemaṃ,</hi> mo. Kalyaṃ nirogaṃ aṇati gacchati, kalyaṃ vā hitaṃ aṇayati pāpayatīti <hi rend="bold">kalyāṇaṃ,</hi> kammani ṇo <note>kammani upapade ṇapaccayoti adhippāyo</note>. <hi rend="bold">Maṅga</hi> gatyattho, maṅgati dhaññaṃ <hi rend="bold">maṅgalaṃ,</hi> alo. Sameti dukkhanti <hi rend="bold">sivaṃ,</hi> vo.</p>

<p rend="bodytext" n="89"><hi rend="paranum">89</hi><hi rend="dot">.</hi> Chakkaṃ dukkhe. Dukkaraṃ khamanamettha <hi rend="bold">dukkhaṃ. Kasa</hi> gamane, kasati apuññanti <hi rend="bold">kasiraṃ,</hi> iro, kucchitenākārena setīti vā <hi rend="bold">kasiraṃ. Kira</hi> vikkhipane, kirati sukhanti <hi rend="bold">kicchaṃ,</hi> katā vā puññakaraṇicchā yenāti <hi rend="bold">kicchaṃ,</hi> ‘‘dukkhūpanisā saddhā’’ti hi vuttaṃ. Natthi adhigamanatthaṃ īhā etthāti <hi rend="bold">nīgho, ha</hi>ssa <hi rend="bold">gho,</hi> atha vā nihantyapuññaṃ hiṃsati gacchatīti vā <hi rend="bold">nīgho,</hi> puññaṃ vā na hanti na gacchatīti <hi rend="bold">nīgho.</hi> Virūpamasati yenāti <hi rend="bold">byasanaṃ,</hi> visiṭṭhaṃ vā asati khepetīti <hi rend="bold">byasanaṃ.</hi> Na hanti dhaññanti <hi rend="bold">aghaṃ.</hi> Ete pāpādayo guṇe yathāvuttaliṅgā. <hi rend="bold">Pāpapuññāni sukhā</hi>di ca <hi rend="bold">ākicchaṃ kiccha</hi>ntaṃ guṇayogato <hi rend="bold">dabbe</hi> visesye vattamānāni tīsu. Yathā –</p>

<p rend="gatha1">Pāpā utumatī kaññā, pāpo rājāpyarakkhako;</p>

<p rend="gatha2">Pāpaṃ byādhakulaṃ hiṃsaṃ, pāpo vippo ca sevako;</p>

<p rend="gathalast">Puññaṃ titthamidaṃ puññā, nadī puñño’ya’massamo.</p>

<p rend="gatha1">Sukhaṃ <pb ed="M" n="0.0073" /> kāmikulaṃ dabbaṃ <note>sabbaṃ (?)</note>, sukho vāso sahā’mbayā <note>sahānvayo (ka.)</note>;</p>

<p rend="gathalast">Sukhā yuvati’ricchantī, sukhā ve maghavaggahā <note>sukhā yuvatikā gahā (ka.)</note>.</p>

<p rend="bodytext">Yadā tu sakatthappadhānaṃ sukhādikameva visesyattena vattumicchate, na tu dabbaṃ (pubbamiva visesanaṃ,) <note>( ) cintāmaṇiṭīkāyaṃ na dissati</note> tadā rūpabhedottameva liṅgaṃ. Yathā –</p>

<p rend="gatha1">‘‘Dāliddepi <note>valittepi (ka.)</note> dhanittepi, vaso parijano sukhaṃ;</p>

<p rend="gathalast">Sukhaṃ sajjanavāso ca, sukhaṃ santi anuttarā’’ti.</p>

<p rend="bodytext">Nanu ‘‘dukkaṭoyaṃ byāpāro, sukataṃ kammaṃ, kalusoyaṃ me byāpāro’’ti aññesampi tīsu vutti attheveti kiṃ pāpapuññānameva gahaṇaṃ bhavatīti? Vuccate – ‘‘duṭṭhu kato dukkaṭo, suṭṭhu kataṃ sukata’’miccevaṃ kriyānibandhanāpi tīsu vutti sambhavati, nāvassaṃ guṇanibandhanā eva. Kalusassapi yadā siṭṭhapayogesu visesyavutti tiliṅgatā upalabbhate, tadā pāpaggahaṇa’matthappadhānaṃ byākhyātabbaṃ.</p>

<p rend="bodytext" n="90"><hi rend="paranum">90</hi><hi rend="dot">.</hi> Pañcakaṃ subhāsubhakammamatte. Iṭṭhāniṭṭhavipākabhāgo yattha atthīti <hi rend="bold">bhāgyaṃ.</hi> Subhāsubhaphalaṃ netīti <hi rend="bold">niyati,</hi>ti. Subhāsubhaphalaṃ bhājetīti <hi rend="bold">bhāgo.</hi> Iṭṭhāniṭṭhavibhāgabhāgodhīyati etthāti <hi rend="bold">bhāgadheyyaṃ.</hi> Subhāsubhaphalaṃ vidadhātīti <hi rend="bold">vidhi.</hi> Ayo, subhāvaho, devaṃ, diṭṭhaṃiccādīnipi subhāsubhakammamattassa nāmāni. Pañcakaṃ jātiyaṃ. Uppajjanaṃ <hi rend="bold">uppatti,</hi> nippajjanaṃ <hi rend="bold">nibbatti, pada</hi> gatiyaṃ, <hi rend="bold">ni</hi>pubbo,ti, <hi rend="bold">pa</hi>ssa <hi rend="bold">bo.</hi> Jananaṃ <hi rend="bold">jāti.</hi> Janīyate <hi rend="bold">jananaṃ.</hi> Uddhaṃ bhavanaṃ <hi rend="bold">ubbhavo.</hi></p>

<p rend="bodytext" n="91"><hi rend="paranum">91</hi><hi rend="dot">.</hi> Pajjaṃ <pb ed="M" n="0.0074" /> hetumhi. Attano phalaṃ niminātīti <hi rend="bold">nimittaṃ, mā</hi> parimāṇe, <hi rend="bold">ni</hi>pubbo. Karoti phalanti <hi rend="bold">kāraṇaṃ.</hi> Tiṭṭhati phalametthāti <hi rend="bold">ṭhānaṃ.</hi> Pajjati nipajjati phalametenāti <hi rend="bold">padaṃ,</hi> visesena jāyateti <hi rend="bold">bījaṃ,</hi> rassassa dīghatā. Nissesena attano phalaṃ bandhati pavattetīti <hi rend="bold">nibandhanaṃ.</hi> Nidīyate nicchīyate aneneti <hi rend="bold">nidānaṃ,</hi> yu, nidadāti phalanti vā <hi rend="bold">nidānaṃ.</hi> Pabhavati phalametasmāti <hi rend="bold">pabhavo,</hi> hinoti gacchati pariṇamati kāriyarūpatanti <hi rend="bold">hetu,</hi> tu, hinoti vā patiṭṭhāti phalametthāti <hi rend="bold">hetu, hi</hi> patiṭṭhāyaṃ. Sambhavati yena phalanti <hi rend="bold">sambhavo.</hi> Sinoti phalaṃ bandhatīti <hi rend="bold">setu.</hi> Paṭicca phalametasmā etīti <hi rend="bold">paccayo.</hi></p>

<p rend="bodytext" n="92"><hi rend="paranum">92</hi><hi rend="dot">.</hi> Yaṃ kāraṇaṃ <hi rend="bold">samāsannaṃ</hi> āsannataraṃ phalena, taṃ padaṭṭhānanti mataṃ. Padānaṃ hetūnaṃ ṭhānaṃ <hi rend="bold">padaṭṭhānaṃ,</hi> yathā ‘‘rājarājā’’ti. Tividhaṃ kāraṇaṃ upādānakāraṇaṃ sahakārīkāraṇaṃ kāraṇakāraṇanti. Yathā bījaṃ aṅkurassa upādānakāraṇasaṅkhātaṃ padaṭṭhānaṃ, bhūmijalādi sahakārīkāraṇaṃ, ‘‘kammassa <note>kampassa (?)</note> kāraṇaṃ jaro, tassa kāraṇaṃ kapho’’ti kapho kāraṇakāraṇaṃ kammassa <note>kampassa (?)</note>.</p>

<p rend="bodytext">Tikaṃ <pb ed="M" n="0.0075" /> sarīrādhipatideve. Jīvanti sattā yenāti <hi rend="bold">jīvo.</hi> Pūreti nissayassābhilāsanti <hi rend="bold">puriso,</hi> iso. Atanti satataṃ gacchanti sattā yenāti <hi rend="bold">attā.</hi> Dvayaṃ sattarajotamosāmyāvatthāyaṃ. Padhīyante palīyante atra guṇā sattarajotamo rūpāti <hi rend="bold">padhānaṃ,</hi> yu. Pakaroti purisopabhogatthaṃ saddādikāriyanti <hi rend="bold">pakati,</hi>ti. Moharāgadosānaṃ yathāsaṅkhyaṃ sattarajotamānīti saññā. Sato bhāvo <hi rend="bold">sattaṃ,</hi> ṭhitiparatā. Rajjantyatrāti <hi rend="bold">rajo,</hi> saṭṭhiparatā. Tamantyatrāti <hi rend="bold">tamo,</hi> palayaparatā.</p>

<p rend="bodytext" n="93"><hi rend="paranum">93</hi><hi rend="dot">.</hi> Pajjena pāṇino nāmāni. Paṇanti jīvanti sattā yenāti <hi rend="bold">pāṇo,</hi> so yassatthi, so <hi rend="bold">pāṇo.</hi> Sarīrasaṅkhāto kāyo yassatthi, so <hi rend="bold">sarīrī.</hi> Kammena bhavatīti <hi rend="bold">bhūtaṃ,</hi> napuṃsake, pumevāti <hi rend="bold">vā</hi>saddattho. Rūpādīsu sañjatīti <hi rend="bold">satto,</hi> nicchandarāgāpi rūḷhiyā sattāti vuccanti. Deho kāyo yassatthīti <hi rend="bold">dehī.</hi> Pūretīti pūti, pūtisaṅkhātaṃ āhāraṃ gilati adatīti <hi rend="bold">puggalo, ti</hi>ssa lopo, sattānaṃ āyuṃ pūrento gacchatīti puggo, taṃ lāti bhakkhatīti <hi rend="bold">puggalo.</hi> Jīvanti yenāti jīvaṃ, tamassatthīti <hi rend="bold">jīvo.</hi> Yathāvuttattho pāṇo yassatthīti <hi rend="bold">pāṇī.</hi> Pakārena jātattā <hi rend="bold">pajā.</hi> Jāyatīti <hi rend="bold">jantu,</hi> tu. Kusalākusalaṃ janetīti <hi rend="bold">jano.</hi> Lujjatīti <hi rend="bold">loko, luja</hi> vināse, <hi rend="bold">ja</hi>ssa <hi rend="bold">ko.</hi> Yathā purimakā sattā jātijarāmaraṇaṃ gacchanti, tathā ayampi gacchatīti <hi rend="bold">tathāgato.</hi></p>

<p rend="bodytext" n="94"><hi rend="paranum">94</hi><hi rend="dot">.</hi> Rūpādayo <pb ed="M" n="0.0076" /> cha cakkhādigayhā dhammā ‘‘gocarā’’ti ‘‘ālambā’’ti ‘‘visayā’’ti ‘‘ārammaṇānī’’ti ‘‘ālambaṇānī’’ti ca vuccante. Rūpayati pakāseti attano sabhāvanti <hi rend="bold">rūpaṃ.</hi> Sappati uccārīyatīti <hi rend="bold">saddo, sappa</hi> gatiyaṃ vā, sappate ñāyate yeneti <hi rend="bold">saddo. Gandha</hi> addane, addanaṃ hiṃsanaṃ, yācanañca, hiṃsate abhilasīyate vā <hi rend="bold">gandho,</hi> gandheti vā attano vatthuṃ sūceti pakāseti ‘‘idamettha atthī’’ti pesuññaṃ karonto viya hotīti <hi rend="bold">gandho.</hi> Rasanti taṃ sattā assādentīti <hi rend="bold">raso.</hi> Phusīyatīti <hi rend="bold">phasso.</hi> Gāvo indriyāni carantyetesu <hi rend="bold">gocarā.</hi> Cittacetasikehi ālambīyanteti <hi rend="bold">ālambā. Si</hi> bandhane vipubbo, visinonti vibandhanti indriyānīti <hi rend="bold">visayā.</hi> Āgantvā cittacetasikā ramanti etthāti <hi rend="bold">ārammaṇāni,</hi> yu. Ete <hi rend="bold">indriyatthā</hi>tipyuccante, indriyehi atthyante abhilasīyanteti katvā.</p>

<p rend="bodytext" n="95"><hi rend="paranum">95</hi><hi rend="dot">.</hi> Pajjaddhaṃ sukke. <hi rend="bold">Suca</hi> soke, socanti etena tadatthikāti <hi rend="bold">sukko,</hi> a. <hi rend="bold">Gu</hi> sadde, guyate kittīyateti <hi rend="bold">goro,</hi> ro. <hi rend="bold">Si</hi> sevāyaṃ, sevīyateti <hi rend="bold">sito,</hi> sinoti vā bandhati cittanti <hi rend="bold">sito.</hi> Avadāyati sabbavaṇṇeti <hi rend="bold">odāto. Dā</hi> avakhaṇḍane <hi rend="bold">ava</hi>pubbo. Dhāvati sujjhatyaneneti <hi rend="bold">dhavalo,</hi> alo. <hi rend="bold">Sita</hi> vaṇṇe, ṇo, <hi rend="bold">seto</hi><pb ed="M" n="0.0077" />. Paḍi gatiyaṃ, paṇḍati pakāsetīti <hi rend="bold">paṇḍaro,</hi> aro. Suci, visado, ajjunotipi sukkanāmāni.</p>

<p rend="bodytext">Chakkaṃ ratte. <hi rend="bold">Soṇa</hi> vaṇṇe, ṇo, rattuppalavaṇṇo, <hi rend="bold">ruha</hi> janane, ito, <hi rend="bold">la</hi>tte <hi rend="bold">lohito.</hi> Rañjantyaneneti <hi rend="bold">ratto, ranja</hi> raṅge. Tambo udumbarasaṅkhāto lohaviseso, tabbaṇṇatāya <hi rend="bold">tambo.</hi> Mañjeṭṭhā nāma rattavalli, yāya hatthidantādivikatiyo rattā bhavanti, tabbaṇṇatāya <hi rend="bold">mañjeṭṭho. Rohito</hi> lohitasamo, a<hi rend="bold">la</hi>ttameva viseso.</p>

<p rend="bodytext" n="96"><hi rend="paranum">96</hi><hi rend="dot">.</hi><hi rend="bold">Sāmala</hi>ntaṃ kaṇhe. <hi rend="bold">Nīla</hi> vaṇṇe, a. Kassateti <hi rend="bold">kaṇho, kasa</hi> vilekhane, ṇho. Na sito <hi rend="bold">asito.</hi> Vaṇṇesu ekakoṭṭhāsabhāvena kalyateti kālo, so eva <hi rend="bold">kāḷo. Maca, maci</hi> kakkane, kakkanaṃ pisanaṃ, setādikaṃ macatīti <hi rend="bold">mecako,</hi> ṇvu, assettaṃ. <hi rend="bold">Sā</hi> tanukaraṇe, sāyati tanukarīyati paṭipakkhavaṇṇehīti <hi rend="bold">sāmo. Sāmalo</hi> sāmasadiso, <hi rend="bold">mala</hi>paccayova viseso.</p>

<p rend="bodytext"><hi rend="bold">Paṇḍu</hi>saddo sitapīte utto, sitapītasammissitavaṇṇe <hi rend="bold">paṇḍu</hi>saddo vuttotyattho. Vuttañca ‘‘sitapītasamāyutto, paṇḍuvaṇṇo pakittito’’ti <note>cintāmaṇiṭīkā 5.13</note>. Paṇḍati ekagaṇanaṃ gacchatīti <hi rend="bold">paṇḍu, paḍi</hi> gatiyaṃ, u. Hariṇo, paṇḍurotipi paṇḍuvaṇṇanāmāni. <hi rend="bold">Īsaṃpaṇḍu</hi> abyattapaṇḍuvaṇṇo <hi rend="bold">dhūsaro</hi> nāma, yathā dhūlivaṇṇo. <hi rend="bold">Dhūsa</hi> kantikaraṇe, curādi, aro.</p>

<p rend="bodytext" n="97"><hi rend="paranum">97</hi><hi rend="dot">.</hi><hi rend="bold">Kiñciratto</hi><pb ed="M" n="0.0078" /> abyattarattavaṇṇo <hi rend="bold">aruṇo</hi> nāma, yathā macchassa cakkhu <note>yathā madamattassa cakkhurāgo (cintāmaṇiṭīkā 5.15)</note>, sūriyādo taruṇo vutto.</p>

<p rend="bodytext"><hi rend="bold">Setalohito</hi> setarattamisso vaṇṇo pāṭalo nāma, yathā pāṭalakusumaṃ. Pāṭayateti <hi rend="bold">pāṭalo,</hi> alo, <hi rend="bold">paṭa</hi> vibhājane.</p>

<p rend="bodytext">Dvikaṃ pīte. <hi rend="bold">Pā</hi> pāne, kammani to, <hi rend="bold">ī</hi>ttañca. Haliddiyā iva ābhā yassa <hi rend="bold">halidyābho.</hi></p>

<p rend="bodytext">Tikaṃ tiṇapattādigate vaṇṇe. <hi rend="bold">Lasa</hi> kantiyaṃ, atisayena lasyateti <hi rend="bold">palāso.</hi> ‘‘Pālāso’’ti pāṭhe tu rassassa dīghatā. <hi rend="bold">Hara</hi> haraṇe, manaṃ haratīti <hi rend="bold">harito,</hi> ito. I, <hi rend="bold">hari.</hi></p>

<p rend="bodytext" n="98"><hi rend="paranum">98</hi><hi rend="dot">.</hi> Nīlapītasammissavaṇṇe kaḷāro, kapilo ca vattanti. <hi rend="bold">Kala</hi> saṅkhyāne. Aro, <hi rend="bold">la</hi>ssa <hi rend="bold">ḷo, kaḷāro. Kaba</hi> vaṇṇe, ilo, <hi rend="bold">ba</hi>ssa <hi rend="bold">po, kapilo.</hi></p>

<p rend="bodytext"><hi rend="bold">Rocanappabhe</hi> gorocanasadisappabhāyaṃ piṅgo, pisaṅgo ca vattanti. <hi rend="bold">Pabhā</hi>saddassa dviliṅgattameva. <hi rend="bold">Piji</hi> bhāsattho, <hi rend="bold">piṅgo.</hi> Paratra <hi rend="bold">sa</hi>kāravaṇṇāgamo, <hi rend="bold">pisaṅgo.</hi></p>

<p rend="bodytext">Kaḷārādīnaṃ <pb ed="M" n="0.0079" /> catunnaṃ piṅgalavisesatthavācakataṃ dassetvā piṅgalasāmaññatthavācakattampi dassetumāha <hi rend="bold">‘‘kaḷārādi’’</hi>ccādi. Tassāyamattho – na kevalaṃ <hi rend="bold">kaḷārā</hi>dayo piṅgalavisesattheyeva pavattanti, atha kho piṅgalasāmaññatthepi vattantīti. Vuttañhi <hi rend="bold">amarakose</hi> ‘‘kaḷāro kapilo piṅgo, pisaṅgo kaddu piṅgalo’’ti <note>amara 5.16</note>. Keci pana <hi rend="bold">kaḷārā</hi>dayo <hi rend="bold">pisaṅga</hi>pariyantā cattāro saddā piṅgalaguṇe vattamānā pume vattanti, guṇini pana vāccaliṅgāti evaṃ pacchimena sambandhaṃ katvā vadanti, taṃ <hi rend="bold">amarakosena</hi> virujjhanato idha ca ‘‘sukkādayo’’ti sabbesaṃyeva gahaṇato na gahetabbaṃ.</p>

<p rend="bodytext" n="99"><hi rend="paranum">99</hi><hi rend="dot">.</hi> Tikaṃ sabale kokilakaṇṭhasadise. Kalyateti <hi rend="bold">kalo, masi</hi> parimāṇe, kammani ṇo, kalo eva māso <hi rend="bold">kammāso, la</hi>ssa <hi rend="bold">mo,</hi> kalanaṃ vā kalo, taṃ masatīti <hi rend="bold">kammāso,</hi> yathā ‘‘kumbhakāro’’ti. <hi rend="bold">Saba</hi> gatiyaṃ, sabatīti <hi rend="bold">sabalo,</hi> alo. Ciyyateti <hi rend="bold">citto,</hi> ta. <hi rend="bold">Traṇa</hi>paccaye <hi rend="bold">citro.</hi> Kammīro, kabburotipi sabalassa nāmāni.</p>

<p rend="bodytext">Kaṇhapītamisse sāvo vutto. <hi rend="bold">Se</hi> gatimhi, sayatīti <hi rend="bold">sāvo,</hi> avo. Kapisotipi <hi rend="bold">sāva</hi>ssa nāmaṃ. Kaṇhalohitamisse dhūmābhe pana dhūma, dhūmalā vattanti. Dhūmo viyāti <hi rend="bold">dhūmo.</hi> Dhūmaṃ lātīti <hi rend="bold">dhūmalo. Ete sukkā</hi>dayo <hi rend="bold">sāva</hi>ntā yadā abhedopacārā <hi rend="bold">guṇini</hi> guṇimhi vattanti, tadā vāccaliṅgā, yathā sukko haṃso, sukkā haṃsī <pb ed="M" n="0.0080" />, sukkaṃ haṃsakulaṃiccādi yojjaṃ. Yadā <hi rend="bold">guṇe</hi> guṇamatte vattanti, tadā pume, yathā haṃsassa sukko, mayūrassa citto iccādi yojjaṃ.</p>

<p rend="bodytext" n="100"><hi rend="paranum">100</hi><hi rend="dot">.</hi><hi rend="bold">Lāsana</hi>ntaṃ nacce. <hi rend="bold">Nata</hi> gattavināme, <hi rend="bold">pabbajjā</hi>dittā <hi rend="bold">naccā</hi>deso. Natanaṃ <hi rend="bold">naccaṃ,</hi> naṭanaṃ vā <hi rend="bold">naccaṃ,</hi> sabbatra bhāvasādhanaṃ. Natīyate <hi rend="bold">nattanaṃ.</hi> Lasyate <hi rend="bold">lāsanaṃ, lasa</hi> kantiyaṃ, lasitabbanti vā <hi rend="bold">lāsanaṃ.</hi></p>

<p rend="bodytext">Naccaṃ, vāditaṃ, gītaṃ iti idaṃ bhoriyattikaṃ nāṭyaṃ nāmetyuccate <note>amara 7.10</note>. <hi rend="bold">Tura</hi> turaṇahiṃsāsu. Turīyanteneneti <hi rend="bold">tūriyaṃ,</hi> murajādi. Tabbhavo saddo toriyo, ṇo. Tena lakkhitaṃ tikaṃ <hi rend="bold">toriyattikaṃ.</hi> Naṭassedaṃ <hi rend="bold">nāṭyaṃ.</hi> Tatiyassa toriyasāmaññassa tu pāsaṅgā nāṭakā.</p>

<p rend="bodytext" n="101"><hi rend="paranum">101</hi><hi rend="dot">.</hi> Naccaṭṭhānaṃ rājaṅgaṇādi <hi rend="bold">raṅgo</hi> nāma siyā ‘‘ramantā gacchanti ettha, rajjanti etthā’’ti vā katvā. <hi rend="bold">Sūjhasūcanaṃ</hi> hatthādīhi sūcitabbassa pakāsetabbassa satthappahārādino sūcanaṃ pakāsanaṃ <hi rend="bold">abhinayo</hi> nāma ‘‘nayanaṃ nayo, passantānaṃ abhimukhaṃ nayo’’ti katvā. Byañjakotipi tasseva nāmaṃ.</p>

<p rend="bodytext">Bharatasatthavuttaaṭṭhuttarasatakaraṇanipphannathirahatthapariyatthakādināmako dvattiṃ sappakāro <note>vitthāro bharatamunikate nāṭyasatthe catuttha ajjhāye passitabbo</note> naccaviseso <hi rend="bold">aṅgavikkhepo, aṅgahāro</hi> nāma ‘‘aṅgassa hāro, vikkhepo’’ti katvā <pb ed="M" n="0.0081" />. Tikaṃ naṭe. Sabbatra kattusādhanaṃ, ‘‘naccatīti <hi rend="bold">naṭṭako’’</hi>tyādinā.</p>

<p rend="bodytext" n="102"><hi rend="paranum">102</hi><hi rend="dot">.</hi> Siṅgārādayo nava rasā <hi rend="bold">nāṭyarasā</hi> assādanīyattā. Yathā hi nānābyañjanasaṅkhatamannaṃ bhuñjantā rase assādayanti sumanā purisā hāsaṃva adhigacchanti, tathā nānābhinayabyañjite aṅgasattopete ṭhāyībhāve assādayanti sumanāti <note>subodhālaṅkārassa mahāsāmiṭīkāya 352 gāthāvaṇṇanāyampi</note>.</p>

<p rend="bodytext" n="103"><hi rend="paranum">103</hi><hi rend="dot">.</hi> Tesu siṅgārasseva sarūpaṃ, pabhedañca dassetumāha <hi rend="bold">‘‘posasse’’</hi>ccādi. Nāriyaṃ saṅgamaṃ <hi rend="bold">paṭicca</hi> kāraṇaṃ katvā <hi rend="bold">posassa</hi> purisassa yā <hi rend="bold">pihā</hi> icchā manovikāraviseso <hi rend="bold">pose</hi> ca purise saṅgamaṃ <hi rend="bold">paṭicca</hi> kāraṇaṃ katvā itthiyā yā <hi rend="bold">pihā</hi> icchā manovikāraviseso, eso ratikīḷādīnaṃ kāraṇabhūto, ratikīḷādikāraṇasahito vā raso <hi rend="bold">siṅgāro</hi> nāma. Ettha ca itthipurisānaṃ dassanasavanaphusanavasena vā vippayogavasena vā yā pihā sañjātā, so raso nāma. Yaṃ pana taṃ kāraṇaṃ katvā pavattaṃ gītaṃ, tameva lokānaṃ assādajanakattā raso nāma. Phalūpacāravasena pana pihā rasoti vuttā, sabbatrevaṃ.</p>

<p rend="bodytext" n="104"><hi rend="paranum">104</hi><hi rend="dot">.</hi> Uttamānaṃ <pb ed="M" n="0.0082" /> itthipurisānaṃ pakati saṃyogaviyogasabhāvo sā ettha siṅgāre pāyo bahulanti <hi rend="bold">uttamapakatippāyo,</hi> yebhuyyena uttamānaṃ saṃyogaviyogappavattaṃ gītameva siṅgāro nāmātyattho. Itthipurisānaṃ pihā hetu etassāti <hi rend="bold">itthipurisahetuko.</hi> So siṅgāro sambhogo, viyogoti iminā pabhedena duvidho mato. Tatra ca –</p>

<p rend="gatha1">Vāpivanagehuyyāna-mālācandanādayo;</p>

<p rend="gathalast">Sambhogassa vibhāvā te, ye caññe lalitaṅkarā.</p>

<p rend="bodytext">Viyogassa tu piyādassanaṃ vibhāvo, rasajanako ca vibhāvo. Vuttañca –</p>

<p rend="gatha1">‘‘Jayante ca rasā yena,</p>

<p rend="gatha2">Sa vibhāvo pakittito;</p>

<p rend="gatha3">Tesamevā’nubhāvo’yaṃ,</p>

<p rend="gathalast">Khyāto kavīhi byañjako’’ti.</p>

<p rend="bodytext">Saha bhuñjanamanubhavanaṃ <hi rend="bold">sambhogo.</hi> Viyujjanaṃ nānābhavanaṃ <hi rend="bold">viyogo. Siṅgaṃ</hi> nāmadhātu, vijjhanaṭṭhena siṅgaṃ, nāgarikabhāvasaṅkhātassa kilesasiṅgassetaṃ nāmaṃ, taṃ karoti, siṅgaṃ vā pabhuttaṃ, taṃ karoti rāgīsūti <hi rend="bold">siṅgāro,</hi> āro, kilesasiṅgakaraṇaṃ vilāsoti vuttaṃ. Suci, ujjalotipi siṅgārassa nāmāni.</p>

<p rend="bodytext">Sokopacayasabhāvo <pb ed="M" n="0.0083" /><hi rend="bold">karuṇo.</hi></p>

<p rend="gatha1">Iṭṭhanāsaṅganāsāya <note>iṭṭhanāsadhanāpāya (cintāmaṇiṭīkā)</note>,</p>

<p rend="gatha2">Vadhabandhanatāḷanā;</p>

<p rend="gatha3">Sāpaklesopatāpehi,</p>

<p rend="gathalast">Jāyate karuṇo raso.</p>

<p rend="bodytext">Ussāhavaddhano <hi rend="bold">vīro.</hi> Vibhāvā tassa vinayupatāpabalavikkamā. Sa cāyaṃ dānavīro dhammavīro yuddhavīroti tividho.</p>

<p rend="bodytext">Vimhayopacayasabhāvo <hi rend="bold">abbhuto.</hi></p>

<p rend="gatha1">Pāsāduyyānaselādi-gamanā dibbadassanā;</p>

<p rend="gatha2">Sabhāvimānamāyenda-jālasippādidassanā <note>jālavijjādidassanā (ka.)</note>;</p>

<p rend="gathalast">Hadayecchitalābhehi, vibhāvehissa sambhavo.</p>

<p rend="bodytext">Hāsopacayasabhāvo <hi rend="bold">hāso.</hi></p>

<p rend="gatha1">Sābahitthā savikatā, nepathyā byaṅgadassanā;</p>

<p rend="gathalast">Asambandhakathālāpā, hāso so kuhakādibhi.</p>

<p rend="bodytext">Bhayopacayasabhāvo <hi rend="bold">bhayānako.</hi></p>

<p rend="gatha1">Uccabheravasaṃrāva-yakkhapetādidassanā;</p>

<p rend="gathalast">Suññāgāramahārañña-vadhabandhanadassanā.</p>

<p rend="gatha1">Tāsāyāsaṅkatobbego, sivolūkaruṇādibhi;</p>

<p rend="gathalast">Vibhāvehi ca itthīnaṃ, nīcānañca bhayānako.</p>

<p rend="bodytext">Samaṇopacayasabhāvo <hi rend="bold">santo.</hi></p>

<p rend="gatha1">Dassanā santavesānaṃ, santacittāna tādinaṃ;</p>

<p rend="gathalast">Santakāraṇadhammānaṃ, santo nāma raso bhave.</p>

<p rend="bodytext">Jigucchopacayasabhāvo <pb ed="M" n="0.0084" /><hi rend="bold">bībhaccho.</hi></p>

<p rend="gatha1">Pūtimaṃsādikānaṃ tu, dassanasutikittanā;</p>

<p rend="gathalast">Vigatehi vibhāvehi, bībhacco jāyate raso.</p>

<p rend="bodytext">Kodhopacayasabhāvo <hi rend="bold">ruddaṃ.</hi></p>

<p rend="gatha1">Tañca saṅgāmahetukaṃ, uggakammaupaghāta-;</p>

<p rend="gathalast">Musāvādādipharusā, vacanādīhi bhavati.</p>

<p rend="bodytext">Etesu ca bībhaccharuddāni napuṃsake, añme tu pume rūpabhedā. Ete ca nava nāṭyarasā <hi rend="bold">ratanakosa</hi>nayena vuttā. Vuttañhi tattha –</p>

<p rend="gatha1">‘‘Siṅgāravīra bībhaccha-rudda hāsa bhayānakā;</p>

<p rend="gathalast">Karuṇā’bbhuta santāca, nava nāṭyarasā ime’’ti.</p>

<p rend="bodytext"><hi rend="bold">Amarakose</hi> pana –</p>

<p rend="gatha1">‘‘Siṅgāravīra karuṇā-bbhuta hāsa bhayānakā;</p>

<p rend="gathalast">Bībhaccha ruddāti rasā’’ti <note>amara 7.17</note>.</p>

<p rend="bodytext">Aṭṭheva rasā vuttā. Atheha navamo santo raso kasmā na vuttoti? Vuccate –</p>

<p rend="gatha1">Hāso rati ca kāruññaṃ,</p>

<p rend="gatha2">Kodhussāhabhayaṃ tathā;</p>

<p rend="gatha3">Jigucchā vimhayo ceti,</p>

<p rend="gathalast">Ṭhāyībhāvā pakittitā.</p>

<p rend="bodytext">Ṭhāyī eva tu rasībhavatipyāgamo, tasmā pakatiyā aṭṭhasaṅkhyattā aṭṭheva tu te vuttāti na vutto. Santaraso cāyaṃ dhammasiṅgārattā siṅgārarase evānupaviṭṭho. Dhammayuddhakāmattena tividho hi siṅgāro. Keci pana piyasamāgamādivibhāvajaparamaṃ vassalyākhyaṃ rasamāhu.</p>

<p rend="bodytext"><hi rend="bold">Rabhaso</hi>pyāha <pb ed="M" n="0.0085" /> –</p>

<p rend="gatha1">‘‘Siṅgāra vīra bībhaccha-rudda hāsa bhayānakā;</p>

<p rend="gathalast">Karuṇā’bbhutasantā ca, vassalyañca rasā dase’’ti.</p>

<p rend="bodytext">Aññe tu –</p>

<p rend="gatha1">‘‘Siṅgārānugato hāso,</p>

<p rend="gatha2">Karuṇo ruddakammajo;</p>

<p rend="gatha3">Vīrato abbhuto jāto,</p>

<p rend="gathalast">Bībhacchā ca bhayānako’’ti –</p>

<p rend="bodytext">Cattāro rasā iccāhu.</p>

<p rend="bodytext"><hi rend="bold">Bībhaccha</hi>nti vadha bandhane, cho, abbhāsikārassa dīgho. <hi rend="bold">Va</hi>ssa <hi rend="bold">bho, dha</hi>ssa <hi rend="bold">co bībhaccho.</hi> Ruddo devatā asseti ruddaṃ. Vuttañca –</p>

<p rend="gatha1">‘‘Siṅgāro haridevohi, hāso pamathadevato;</p>

<p rend="gathalast">Karuṇo yamadevo tu, ruddo ruddādhidevato’’ti <note>saddakappaddume rodrapadepi</note>.</p>

<p rend="bodytext">Ettha ca kāmakodhahāsādikato cittavikāro <hi rend="bold">bhāvo</hi> ‘‘bhāvayati pakāsayati kavino adhippāya’’nti katvā. So ca ṭhāyī byabhicārī sāttiko ceti tividho. Tatra –</p>

<p rend="gatha1">Hāso rati ca kāruññaṃ,</p>

<p rend="gatha2">Kodhu’ssāha bhayaṃ tathā;</p>

<p rend="gatha3">Jigucchā vimhayo ceti,</p>

<p rend="gathalast"><hi rend="bold">Ṭhāyībhāvā</hi> pakittitā.</p>

<p rend="bodytext"><hi rend="bold">Byabhicārī</hi> tu tettiṃsappabhedā. Yathā –</p>

<p rend="gatha1">Saṅkā gilāni nibbedo,</p>

<p rend="gatha2">Tathā issā mado samo;</p>

<p rend="gatha3">Ālasyaṃ dīnatā cintā,</p>

<p rend="gathalast">Moho sati matī dhiti.</p>

<p rend="gatha1">Cāpalyaṃ <pb ed="M" n="0.0086" /> hariso pīḷā,</p>

<p rend="gatha2">Āvego jaḷatu’ggatā;</p>

<p rend="gatha3">Suttaṃ vitakko tāso ca,</p>

<p rend="gathalast">Gabbhu’ssukko visādatā.</p>

<p rend="gatha1">Niddā’bahitthā’marisā,</p>

<p rend="gatha2">Maraṇaṃ byādhireva ca;</p>

<p rend="gatha3">Apamāro ca ummādo,</p>

<p rend="gathalast">Vibodho tiṃsa tuttarā.</p>

<p rend="bodytext"><hi rend="bold">Sāttiko</hi> aṭṭhavidho. Yathā –</p>

<p rend="gatha1">Thambho sedo ca romañco,</p>

<p rend="gatha2">Sarabhedo tu vepathu;</p>

<p rend="gatha3">Vevaṇṇa’massupalayā,</p>

<p rend="gathalast">Iccete aṭṭha <hi rend="bold">sāttikā</hi>ti.</p>

<p rend="bodytext">Thirattā ekantikattā <hi rend="bold">ṭhāyī. Byabhicārī</hi> anekantikattā. Yathā nāṭikāya siṅgāro ṭhāyī, tadupakārā hāsādayo byabhicārino, moharāgadosā eva saṅkhyabhāsāya sattarajotamānītyuccante. Tatra sattena āsayena nibbatto <hi rend="bold">sāttiko.</hi> Bhāvassa bodhako abhinayo <hi rend="bold">anubhāvo</hi> ‘‘anu pacchā bhāvayati pakāsayatī’’ti katvā.</p>

<p rend="bodytext">Tatra <hi rend="bold">sambhoga</hi>sabhāvo yo <hi rend="bold">ratyā</hi>khyo bhāvo, tassa locanacāturiyabhamukkhepamihitavibbhamacittaṅgahārivākyādi anubhāvo. Vuttañca –</p>

<p rend="gatha1">‘‘Tassa locanacātura-bhamukkhepasitavibbhamo;</p>

<p rend="gathalast">Cittaṅgahārivākyādi, anubhāvo pakittito’’ti.</p>

<p rend="bodytext"><hi rend="bold">Viyogassa</hi><pb ed="M" n="0.0087" /> tu anubhāvo –</p>

<p rend="gatha1">Abhilāpo tathā cintā,</p>

<p rend="gatha2">Tassa saraṇakittanā;</p>

<p rend="gatha3">Ubbego ca vilāpo ca,</p>

<p rend="gatha2">Ummādo byādhireva ca;</p>

<p rend="gatha3">Jaḷatā maraṇañceva,</p>

<p rend="gathalast">Dasevettha pakittitā.</p>

<p rend="bodytext"><hi rend="bold">Hāsassa</hi> tu vikārakālādi anubhāvo, yo tu karuṇo.</p>

<p rend="gatha1">Assusāsehi vevaṇṇa-</p>

<p rend="gatha2">Thambhagattasatikkhayā;</p>

<p rend="gatha3">Paridevitasokehi,</p>

<p rend="gathalast">Abhinayo sasūribhi.</p>

<p rend="bodytext">Karacaraṇavadanavepathugattathambhahadayakampanasukkhoṭṭhatālukaṇṭhehi <hi rend="bold">bhayānako</hi> niccamabhinayo.</p>

<p rend="bodytext"><hi rend="bold">Ruddassa</hi> tu bhūkuṭyādi anubhāvo.</p>

<p rend="gatha1"><hi rend="bold">Vīro’</hi>bhinīyate cāga-</p>

<p rend="gatha2">Vesārajjādito tathā;</p>

<p rend="gatha3">Akkhepasūcatādīhi,</p>

<p rend="gathalast">Therasorādito bhave.</p>

<p rend="bodytext"><hi rend="bold">Bībhacchassa</hi> tu –</p>

<p rend="gatha1">Ayaṃ pacchādanā byatta-</p>

<p rend="gatha2">Pādabāhacchikūlanā;</p>

<p rend="gatha3">Ubbejanādīhi mato,</p>

<p rend="gathalast">Tajjehi’bhinayo sadā.</p>

<p rend="bodytext"><hi rend="bold">Abbhutaṃ</hi><pb ed="M" n="0.0088" /> pana –</p>

<p rend="gatha1">Dantalocanavitthārā,</p>

<p rend="gatha2">Pasādopasamādihi;</p>

<p rend="gatha3">Romañcasedatāsassu,</p>

<p rend="gathalast">Sādhuvādehi dassaye.</p>

<p rend="bodytext">Sāttikānaṃ tvaṭṭhannaṃ thambhasedaromañcasarabhedavepathuvevaṇṇamassupalayānaṃ yathākkamaṃ nikriyatā, vāta, ccāsīta, dobhaggaḷā’pāṅgapūraṇa, mukhacchāyāvipallāsa, locanamajjana, mahipātādayo abhinayā.</p>

<p rend="bodytext">Evaṃ byabhicārīnampi nibbeda, gilāni, saṅki’ssā, mada, samā’lasyādīnaṃ yathākkamaṃ sāsa, santāpa, disāvalokana, guṇamacchera, bhīta, ṅgamaddana, samādayo abhinayāti.</p>

<p rend="bodytext">Byabhicārīsu saṅkā nāma āsaṅkacittatā. Gilāni gelaññatā. Nibbedo attāvamānanaṃ. Mado pamādukkaṃso. Samo khedo. Dīnatā cetaso dukkhatā. Dhiti santoso. Hariso cetopasādo. Pīḷā ruddācārādīhi mukhavikāro. Āvego sambhamo. Jaḷatā appaṭipatti, uggatā dāruṇattaṃ. Suttaṃ supanaṃ. Tāso cittakkhobho. Ussāho ussukkaṃ. Visādo khedo. Abahitthā ākāraguttatā. Amariso akkhamatā. Vibodho viniddatā. Sesā papañcabhayā na vitthāritāti. Rasavaṇṇanā.</p>

<p rend="bodytext" n="105"><hi rend="paranum">105</hi><hi rend="dot">.</hi> Silokena vacaso nāmāni. Bhāsitabbanti <hi rend="bold">bhāsitaṃ. Lapa</hi> vacane, <hi rend="bold">lapitaṃ.</hi> Bhāsīyateti <hi rend="bold">bhāsā.</hi> Voharīyateti <pb ed="M" n="0.0089" /><hi rend="bold">vohāro, hara</hi> haraṇe <hi rend="bold">vi</hi>pubbo, <hi rend="bold">‘‘vohāra</hi> vacane’’ti vā dhātu. Vuccateti <hi rend="bold">vacanaṃ. Vaco</hi>pi, manogaṇoyaṃ. Uccateti <hi rend="bold">utti,</hi>ti. Vuccateti <hi rend="bold">vācā,</hi> a. Giṇanti saddāyanti tanti <hi rend="bold">girā, ge</hi> sadde, iro, gāyitabbāti vā <hi rend="bold">girā.</hi> Vāyate saddāyateti <hi rend="bold">vāṇī,</hi> yu, ī ca, paresaṃ mammavijjhanaṭṭhena vāṇo viyāti vā <hi rend="bold">vāṇī,</hi> ī. Bharato nāma satthakāro isi, tassesā <hi rend="bold">bhāratī.</hi> Kathīyateti <hi rend="bold">kathitā.</hi> Vuccateti <hi rend="bold">vacī,</hi> ī. Brahmī, sarovatītipi vacaso nāmāni.</p>

<p rend="bodytext" n="106"><hi rend="paranum">106</hi><hi rend="dot">.</hi> Ekamevākhyātapadaṃ yattha <hi rend="bold">ekākhyāto</hi> savisesanena kārakapadena sahitattā <hi rend="bold">sakārako padacayo</hi> sambandhattho padasamudāyo vākyaṃ nāma siyā, yathā – vessantaro rājā sukhavipākaṃ kammaṃ karoti, puriso gacchati. <hi rend="bold">Ākhyāta</hi>ggahaṇañcettha kriyāsaddopalakkhaṇaṃ, tena devadatto kaṭaṃ katavā iccādīnipi vākyaṃ nāma siyā. <hi rend="bold">Amarakose</hi> pana – ‘‘tisyādyantacayo vākyaṃ, kriyā vā kārakānvitā’’ti <note>amara 6.2</note> dvīhi lakkhaṇehi vākyamāha. Tassattho – <hi rend="bold">tisyādyantacayo</hi> tyādisyādyantapadānaṃ cayo samūho sambandhattho vākyaṃ, taṃ yathā – uccaṃ paṭhati, odanaṃ pacati. Tathā ca bhāvākhyaṃ ākhyātaṃ sābyayakārakavisesanaṃ vākyaṃ, ākhyātaṃ tyādyantaṃ sābyayaṃ vā sakārakaṃ vā savisesanaṃ vā vākyamuccate. <hi rend="bold">Tyādi</hi>ggahaṇaṃ kriyāsaddopalakkhaṇaṃ, tena devadatto <pb ed="M" n="0.0090" /> kaṭaṃ katavā iccādīnipi vākyaṃ. Upalakkhaṇanirapekkhaṃ aparaṃ vākyalakkhaṇamāha ‘‘kriyā vā kārakānvitā’’ti. Kriyāpadaṃ vā kārakasambandhaṃ vākyaṃ, yathā – rājā gacchati, rājā gato. Imasmiṃ pakkhe sābyayassapi anabyayassapi sabbassa kriyākārakapadasamūhassa vākyattamāha.</p>

<p rend="bodytext">Bhayādīhi yaṃ dvikkhattuṃ vā tikkhattuṃ vā <hi rend="bold">udīraṇaṃ</hi> kathanaṃ ‘‘sappo sappo, vijjha vijjhā’’tyādikaṃ, taṃ āmeḍitaṃ ñeyyaṃ. <hi rend="bold">Meḍi</hi> ummādane, <hi rend="bold">ā</hi>pubbo dvattikkhattumuccāraṇe vattati. Yathā ‘‘etadeva yadā vākyaṃ, āmeḍayati vāsavo’’ <note>‘‘harivaṃse’’ti cintāmaṇiṭīkāyaṃ vuttaṃ</note>. ‘‘Devadattenāmeḍo kato’’ iccatrāpyayamevattho, sokādinā hi ‘‘bhātā bhātā’’ityuccārīyate, bhāve kammani ca to. Kammañca padaṃ vākyamhā.</p>

<p rend="bodytext" n="107"><hi rend="paranum">107</hi><hi rend="dot">.</hi> Āmeḍitassa visayaṃ dassetumāha <hi rend="bold">‘‘bhaye’’</hi>ccādi. ‘‘Sappo sappo, coro coro’’tyādīsu <hi rend="bold">bhaye.</hi> ‘‘Vijjha vijjha, pahara paharā’’tyādīsu <hi rend="bold">kodhe.</hi> ‘‘Sādhu sādhū’’tyādīsu <hi rend="bold">pasaṃsāyaṃ.</hi> ‘‘Gaccha gaccha, lunāhi lunāhī’’tyādīsu <hi rend="bold">turite.</hi> ‘‘Āgaccha āgacchā’’tyādīsu <hi rend="bold">kotūhale.</hi> ‘‘Buddho buddhoti cintayanto’’tyādīsu <hi rend="bold">acchare.</hi> ‘‘Abhikkamathāyasmanto abhikkamathāyasmanto’’tyādīsu <hi rend="bold">hāse.</hi> ‘‘Kahaṃ ekaputtaka, kahaṃ ekaputtakā’’tyādīsu <hi rend="bold">soke.</hi> ‘‘Aho sukhaṃ aho sukha’’ntyādīsu <hi rend="bold">pasāde. Ca</hi>saddo avuttasamuccayattho, tena garahā’sammānādīnaṃ saṅgaho <pb ed="M" n="0.0091" /> daṭṭhabbo. Tattha ‘‘pāpo pāpo’’tyādīsu <hi rend="bold">garahāyaṃ.</hi> ‘‘Abhirūpaka, abhirūpakā’’tyādīsu <hi rend="bold">asammāne.</hi> Evametesu navasu, aññesu ca āmeḍitavacanaṃ <hi rend="bold">budho</hi> paṇḍito <hi rend="bold">kare</hi> kareyya yojeyya āmeḍanaṃ punappunuccāraṇaṃ āmeḍiyati vā punappunuccārīyatīti <hi rend="bold">āmeḍita</hi>nti katvā.</p>

<p rend="bodytext" n="108"><hi rend="paranum">108</hi><hi rend="dot">.</hi> Iru, yaju, sāmanti tayo vedā siyuṃ, tatra <hi rend="bold">iru</hi>saddo <hi rend="bold">nārī</hi> itthiliṅgo. <hi rend="bold">Ica</hi> thutiyaṃ, iccante devā etāyāti <hi rend="bold">iru,</hi> u, <hi rend="bold">ca</hi>ssa <hi rend="bold">ro.</hi> Yajante aneneti <hi rend="bold">yaju,</hi> u. <hi rend="bold">So</hi> antakammani, karaṇe mo, soyanti pāpamaneneti <hi rend="bold">sāmaṃ,</hi> ossā, <hi rend="bold">‘‘sā</hi> tanukaraṇāvasānesū’’ti vā dhātvattho. Vidanti dhammametehīti <hi rend="bold">vedā.</hi></p>

<p rend="bodytext"><hi rend="bold">Ete eva</hi> tayo vedā tayī nāma, tayo avayavā assāti <hi rend="bold">tayī.</hi> Ayaṃ <hi rend="bold">tayī</hi>saddo <hi rend="bold">nārī</hi> itthiliṅgo. Tikaṃ vede. Munāti jānāti dhammaṃ anenāti <hi rend="bold">manto,</hi> to, <hi rend="bold">u</hi>ssa <hi rend="bold">a.</hi> Suyyate dhammaṃ etāyāti <hi rend="bold">suti.</hi> Itthiyaṃ <hi rend="bold">suti</hi>saddo.</p>

<p rend="bodytext" n="109"><hi rend="paranum">109</hi><hi rend="dot">.</hi> Vedasatthakārake dasa isayodassetumāha <hi rend="bold">‘‘aṭṭhako’’</hi>ccādi. Atthaṃ hitaṃ, atthe vā satthe karotīti <hi rend="bold">aṭṭhako.</hi> Vāmaṃ kalyāṇavacanaṃ karotīti <hi rend="bold">vāmako,</hi> rassasarīrattā <pb ed="M" n="0.0092" /> vā vāmano, so eva <hi rend="bold">vāmako, na</hi>ssa <hi rend="bold">ka</hi>kārattaṃ katvā. Vāmo nāma haro, so devo assa <hi rend="bold">vāmadevo.</hi></p>

<p rend="gatha1">‘‘Vāmaṃ sabye patīpe <note>patīpeti paṭikūle</note> ca, daviṇe <note>daviṇeti dhane</note> cātisundare;</p>

<p rend="gathalast">Payodhare hare kāme, jaññā vāma’mapitthiya’’nti.</p>

<p rend="bodytext">Hi <hi rend="bold">nānatthasaṅgahe.</hi></p>

<p rend="bodytext">Aṅgirasassa isino apaccaṃ <hi rend="bold">aṅgiraso,</hi> citrasikhaṇḍino apaccaṃ putto. Atha vā aṅgimhi kāye raso siddhippatto pārado yassāti <hi rend="bold">aṅgiraso.</hi> Teneva tassa puttaṃ surācariyaṃ ‘‘jīvo’’ti vadati. Jīvayati raṇe asuranihate deveti <hi rend="bold">jīvo</hi><note>amara 3.24 cintāmaṇiṭīkā oloketabbā</note>. Bharatīti <hi rend="bold">bhagu,</hi> bhaṃ vānakkhattaṃ gacchati jānātīti <hi rend="bold">bhagu,</hi> u. Yamaṃ saṃyamaṃ dadāti paresanti yamado ca so dakkhiṇeyyaggittā aggi ceti <hi rend="bold">yamadaggi,</hi> rāmassa pitā <note>parasurāmassa pitā (saddakappaddume)</note>. Vasiṭṭhassa apaccaṃ <hi rend="bold">vāsiṭṭho.</hi> Bhāradvājassa apaccaṃ <hi rend="bold">bhāradvājo.</hi> Kassapassa apaccaṃ <hi rend="bold">kassapo.</hi> Vessāmittassa apaccaṃ <hi rend="bold">vessāmitto. Iti</hi> ime dasa isayo <hi rend="bold">mantānaṃ</hi> vedānaṃ <hi rend="bold">kattāro</hi> kārakā.</p>

<p rend="bodytext" n="110"><hi rend="paranum">110</hi><hi rend="dot">.</hi> Vede dassetvā tassa chaḷaṅgāni dassetumāha <hi rend="bold">‘‘kappo’’</hi>ccādi. Yaññakammānamupadesako <hi rend="bold">kappo</hi> ‘‘kappate pabhavatī’’ti katvā. Sādhusaddānamanvākhyāyakaṃ <hi rend="bold">byākaraṇaṃ</hi> visesena ākarīyante pakaticcādinā ābyāpādyante anena <pb ed="M" n="0.0093" /> saddāti, yu. <hi rend="bold">Jotisatthaṃ</hi> gaṇanasatthaṃ subhāsubhakammaphalajotanakaṃ. Sikkhyante abbhasyante <note>ajjhayante (ka.)</note> etāyāti <hi rend="bold">sikkhā, a</hi>kārādivaṇṇānaṃ ṭhānakaraṇapayatanānaṃ paṭipādikā. Nicchayena, nissesato vā utti <hi rend="bold">nirutti,</hi> vaṇṇāgamo vaṇṇavipariyayoccādikā. Chandasi anuṭṭhubhādivuttānaṃ paṭipādikā <hi rend="bold">chandoviciti,</hi> etāni cha vedānaṃ aṅgānīti vadanti.</p>

<p rend="bodytext" n="111"><hi rend="paranum">111</hi><hi rend="dot">.</hi> Purāvuttanibandhanapāyattā purāvuttaṃ, tassa pabandho vitthāro, santāno vā <hi rend="bold">bhāratādiko</hi> bhāratayuddhakathādiko <hi rend="bold">byāsā</hi>dipakato gantho itihāso nāma, <hi rend="bold">itiha</hi>saddo pārampariyopadese nipāto, itihā’tthi asminti <hi rend="bold">itihāso.</hi></p>

<p rend="bodytext">Rukkhādīnaṃ nāmapariyāyehi <hi rend="bold">nāmappakāsakaṃ</hi> ratanamālādikaṃ satthaṃ nighaṇṭu nāma, <hi rend="bold">so</hi>timinā <hi rend="bold">nighaṇṭu</hi>saddassa pulliṅgattaṃ dīpeti, sabbatrevaṃ. Tattha tatthāgatāni nāmāni nissesato ghaṭenti rāsīkaronti etthāti <hi rend="bold">nighaṇṭu,</hi> bindāgamo, vacanīyavācakabhāvena atthaṃ saddañca nikhaṇḍati bhindati vibhajja dassetīti vā nikhaṇṭu, so eva <hi rend="bold">kha</hi>ssa <hi rend="bold">gha</hi>kāraṃ katvā <hi rend="bold">nighaṇṭū</hi>ti vutto. <hi rend="bold">Rukkhādīnaṃ nāmappakāsaka</hi>ntiminā ekekassa atthassa anekapariyāyanāmappakāsakattaṃ vuttaṃ, nidassanamattañcetaṃ, anekesaṃ atthānaṃ ekasaddavacanīyatāpakāsakavasenapi <pb ed="M" n="0.0094" /> tassa ganthassa pavattattā <note>dī. ni. ṭī. 1.256; ma. ni. ṭī. 1.22; a. ni. ṭī. 2.3.59; sārattha. ṭī. 1.tatiyasaṅgītikathāvaṇṇanā</note>.</p>

<p rend="bodytext" n="112"><hi rend="paranum">112</hi><hi rend="dot">.</hi> Loke yaṃ vitaṇḍavādīnaṃ satthaṃ, taṃ lokāyatanti viññeyyaṃ. <hi rend="bold">Tanu</hi> vitthāre, aññamaññaviruddhaṃ, saggamokkhaviruddhaṃ vā tanonti etthāti <hi rend="bold">vitaṇḍo,</hi> ḍo, <hi rend="bold">ṇa</hi>ttaṃ, viruddhena vā vādadaṇḍena tāḷenti ettha vādinoti <hi rend="bold">vitaṇḍo, taḍi</hi> tāḷane, adesampi hi yaṃ nissāya vādīnaṃ vādo pavatto, taṃ tesaṃ desatopi upacāravasena vuccati, yathā ‘‘cakkhuṃ loke piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā nirujjhatī’’ti <note>dī. ni. 2.401; ma. ni. 1.134; vibha. 204</note>. <hi rend="bold">Lokā</hi>ti bālalokā, te ettha āyatanti ussahanti vāyamanti vādassādenāti <hi rend="bold">lokāyataṃ,</hi> āyatiṃ hitaṃ tena loko na yatati na īhatīti vā <hi rend="bold">lokāyataṃ,</hi> tañhi ganthaṃ nissāya sattā puññakriyāya cittampi na uppādenti.</p>

<p rend="bodytext">Yo <hi rend="bold">kavīnaṃ</hi> paṇḍitānaṃ <hi rend="bold">hito</hi> kavittabhogasampattādipayojanakaro <hi rend="bold">kriyākappavikappo</hi> kavīnaṃ kriyāsaṅkhātakappabandhanavidhividhāyako subodhālaṅkārādiko gantho, so keṭubhaṃ nāma, kiṭanti gacchanti kosallaṃ kavayo bandhanesu etenāti <hi rend="bold">keṭubhaṃ, kiṭa</hi> gatiyaṃ, abho, assukāro, atha vā kiṭati gameti kriyādivibhāgaṃ, taṃ vā anavasesena pariyādānato gamento pūretīti <hi rend="bold">keṭubhaṃ, ubha, umbha</hi> pūraṇe.</p>

<p rend="bodytext">Vacībhedādilakkhaṇā <pb ed="M" n="0.0095" /> kriyā kappīyati vikappīyati etenāti <hi rend="bold">kriyākappo.</hi> So pana vaṇṇapadasambandhapadatthādivibhāgato atibahu vikappoti āha <hi rend="bold">‘‘kriyākappavikappo’’</hi>ti, idañca mūlakriyākappaganthaṃ sandhāya vuttaṃ. So hi mahāvisayo satasahassaparimāṇo nayacaritādipakaraṇaṃ <note>nalacaritādipakaraṇaṃ (?)</note>.</p>

<p rend="bodytext" n="113"><hi rend="paranum">113</hi><hi rend="dot">.</hi> Upaladdho kenapyattho yassaṃ sā <hi rend="bold">upaladdhatthā,</hi> iti ākhyāyikātyuccate ākhyāyate nāyakānusāsakacaritamassanti, saññāyaṃ ṇvu.</p>

<p rend="bodytext">Pabandheneva ca savitthārena kappanaṃ yassaṃ sā <hi rend="bold">pabandhakappanā, kādambarī</hi>pabhuti. Kathīyatīti <hi rend="bold">kathā.</hi></p>

<p rend="bodytext">Atthā bhūmihiraññādayo, tatra padhānaṃ bhūmi itaresaṃ tappabhavattā, tesaṃ ajjane pālane ca upāyabhūtaṃ satthaṃ <hi rend="bold">atthasatthaṃ,</hi> payānakyādipaṇītaṃ <note>bahasvaticābbīkyādipraṇītaṃ (cintāmaṇiṭīkā 6.5)</note>, tasmiṃ <hi rend="bold">daṇḍanīti</hi>saddo pavatto. Sāmādīnaṃ catutthopāyo vadhabandhanādilakkhaṇo daṇḍo, tassa nīti paṇayanaṃ <hi rend="bold">daṇḍanīti,</hi> pāyena nītissa daṇḍena byappadeso, vadhadosabāhulyena pāyaso daṇḍassa paṇayanato, daṇḍanītyatthattā satthañca <hi rend="bold">daṇḍanīti.</hi></p>

<p rend="bodytext">Dvayaṃ kathāyaṃ. Vutto anuvattanīyo anto parisamatti yassa attano kāriyabhāgassa pāpanatoti <hi rend="bold">vuttanto.</hi> Pavattante kāriyā yassaṃ <hi rend="bold">pavatti,</hi>ti. <hi rend="bold">Ca</hi>kārena vuttaudantādayo gahitā. Kāriyassa vutti atratthīti assatthyatthe <pb ed="M" n="0.0096" /> ṇo. Uggato anto parisamatti yassa <hi rend="bold">udanto.</hi></p>

<p rend="bodytext" n="114"><hi rend="paranum">114</hi><hi rend="dot">.</hi><hi rend="bold">Adhivacana</hi>ntaṃ nāme. Sañjānanti etāyāti <hi rend="bold">saññā,</hi> a. Ākhyāyate etāyāti <hi rend="bold">ākhyā.</hi> Ahvayate etāyāti <hi rend="bold">avhā, hu</hi> sadde, <hi rend="bold">vhe</hi> avhāneti vā dhātu, a. Sammā ājānāti, samaṃ vā jānāti etāyāti <hi rend="bold">samaññā.</hi> Abhidhīyate yena, yu. Namyate abbhassate asminti <hi rend="bold">nāmaṃ,</hi> namati nāmayatīti vā <hi rend="bold">nāmaṃ.</hi> Ahvāyateti <hi rend="bold">avhayo,</hi> kamme yo. Nāmameva <hi rend="bold">nāmadheyyaṃ.</hi> Nāmarūpehi <note>nāmasaddehi (ka.) bhāgarūpanāmehi dheyyo (pāṇini 5.4.36 vā)</note> sakatthe dheyyo yadādinā, tiṭṭhati vā ettha atthoti dheyyaṃ, dharīyate uccāriyateti vā dheyyaṃ, nāmameva dheyyaṃ <hi rend="bold">nāmadheyyaṃ.</hi> Adhīnaṃ vacanaṃ <hi rend="bold">adhivacanaṃ,</hi> kena adhīnaṃ? Atthena. Puṭṭhassa paṭivacanaṃ <hi rend="bold">paṭivākyaṃ.</hi> Paṭigataṃ pacchāgataṃ vākyaṃ <hi rend="bold">paṭivākyaṃ.</hi> Uttarīyate atikkamyate yenāti <hi rend="bold">uttaraṃ.</hi></p>

<p rend="bodytext" n="115"><hi rend="paranum">115</hi><hi rend="dot">.</hi> Tikaṃ pucchāyaṃ. Pucchitabboti <hi rend="bold">pañho,</hi> ñātumicchito hi attho pañho nāma. <hi rend="bold">Puccha</hi> pucchane, <hi rend="bold">ca</hi>ssa <hi rend="bold">ño,</hi><hi rend="bold">cha</hi>ssa <hi rend="bold">ho, u</hi>ssa <hi rend="bold">a, pañha</hi> pucchanetipi dhātu. <hi rend="bold">Yuja</hi> yoge, anuyuñjitabbo <pb ed="M" n="0.0097" /> pucchitabboti <hi rend="bold">anuyogo.</hi> Pucchanaṃ, pucchitabbāti vā <hi rend="bold">pucchā.</hi> Eteneva nayena dvīsupi bhāvasādhanampi kattabbameva.</p>

<p rend="bodytext">Catukkaṃ nidassane. Pakatena sadisaṃ nidasseti etenāti <hi rend="bold">nidassanaṃ,</hi> pakatassopapādanaṃ vākyaṃ. Upogghaññate <note>upohaññate (?)</note> paṭipādīyate anenāti <hi rend="bold">upogghāto. Upa u</hi>pubbo <hi rend="bold">hana</hi>dhātu paṭipādanattho. Dassīyate anenāti <hi rend="bold">diṭṭhanto,</hi> anto, diṭṭho vā pakatassa anto parisamatti yenāti <hi rend="bold">diṭṭhanto.</hi> Sabbatrāpi vā kammasādhanampi kattabbaṃ. Udāharīyati pakatassopapādanāyāti <hi rend="bold">udāharaṇaṃ.</hi></p>

<p rend="bodytext" n="116"><hi rend="paranum">116</hi><hi rend="dot">.</hi> Catukkaṃ saṅkhepe. <hi rend="bold">Samā</hi>ti tulyatthā. Saṅkhipīyate ekadesato kathīyatīti <hi rend="bold">saṅkhepo, khipa</hi> peraṇe. Saṃharīyate saṅkhepena paccākhyāyate etenāti <hi rend="bold">saṃhāro.</hi> Samasyate saṅkhipīyateti <hi rend="bold">samāso, asu</hi> khepane. Saṅkhepena gayhate anenāti <hi rend="bold">saṅgaho.</hi></p>

<p rend="bodytext">‘‘Tvaṃ sataṃ suvaṇṇaṃ dhārayasi’’ityādikaṃ <hi rend="bold">tucchabhāsanaṃ</hi> abhūtabhāsanaṃ abbhakkhānaṃ nāma. Asaccena akkhānaṃ bhāsanaṃ <hi rend="bold">abbhakkhānaṃ.</hi></p>

<p rend="bodytext" n="117"><hi rend="paranum">117</hi><hi rend="dot">.</hi> Dvayaṃ <pb ed="M" n="0.0098" /> vivādāya vibhāgavisaye <note>iṇavādādivisaye (cintāmaṇiṭīkā 6.9)</note>. Viruddhaṃ katvā avaharati vadati yanti <hi rend="bold">vohāro.</hi> Viruddhaṃ katvā vadati yanti <hi rend="bold">vivādo.</hi> Sabbatra bhāvasādhanaṃ vā yujjati. ‘‘Musāvādaṃ vadanto ghorāni tvaṃ narakāni yassasī’’tyādisarūpaṃ <hi rend="bold">sapanaṃ. Sapa</hi> akkose, tho, <hi rend="bold">sapatho.</hi></p>

<p rend="bodytext">Tikaṃ khyāte. Yajati etenāthi <hi rend="bold">yaso, ja</hi>ssa <hi rend="bold">so,</hi> sabbattha yātīti vā <hi rend="bold">yaso,</hi> so, yasati payasatīti vā <hi rend="bold">yaso.</hi> Silokati pattharatīti <hi rend="bold">siloko, siloka</hi> saṅghāte. <hi rend="bold">Kitta</hi> saddane, kittīyate kathīyateti <hi rend="bold">kitti,</hi> i. <hi rend="bold">Samaññā</hi> ca khyāte, <hi rend="bold">saṃ ā</hi>pubbo jānāti khyāte. Tathā hi ‘‘ñāto, abhiññāto, saṅkhyāto, vissuto, samaññāto’’ti <hi rend="bold">ratanakose</hi> vuttaṃ. Uccadhaninā saddanaṃ <hi rend="bold">ghosanā</hi> nāma, <hi rend="bold">ghusa</hi> sadde, ghusanaṃ saddanaṃ ghosanā.</p>

<p rend="bodytext" n="118-119"><hi rend="paranum">118-119</hi><hi rend="dot">.</hi> Dvayaṃ paṭisadde. Ghusanaṃ ghoso, taṃ paṭigato, dutiyāsamāso. Evaṃ ravaṃ paṭigato <hi rend="bold">paṭiravo.</hi> Atha <pb ed="M" n="0.0099" /> vā ghosassa patirūpo <hi rend="bold">paṭighoso.</hi> Ravassa patirūpo <hi rend="bold">paṭiravo.</hi> Paṭisuti, paṭiddhanītipi paṭisaddassa nāmāni, vacīmukhaṃ vacanopakkamo <hi rend="bold">upaññāso</hi> nāma, <hi rend="bold">upani</hi>pubbo <hi rend="bold">āsa</hi> upavesane, upa paṭhamaṃ purimavacanassa samīpaṃ vā nyāso ṭhapanaṃ <hi rend="bold">upaññāso, nya</hi>ssa <hi rend="bold">ño.</hi></p>

<p rend="bodytext">Sattakaṃ thutiyaṃ. <hi rend="bold">Kattha</hi> silāghāyaṃ, yu, kathanaṃ vāasarūpadvibhāvavasena <hi rend="bold">katthanā. Silāgha</hi> katthane, <hi rend="bold">silāghā.</hi> Sīlassa vā sabhāgaguṇassa āhananaṃ sīlāghā, sā eva rassaṃ katvā <hi rend="bold">silāghā. Vaṇṇa</hi> pasaṃsāyaṃ, vaṇṇīyateti <hi rend="bold">vaṇṇanā. Nu</hi> thutiyaṃ,ti, <hi rend="bold">nuti. Thu</hi> abhitthave,ti, <hi rend="bold">thuti. Thoma</hi> silāghāyaṃ, <hi rend="bold">thomanaṃ. Pa</hi>pubbo <hi rend="bold">saṃsa</hi> pasaṃsane, a.</p>

<p rend="bodytext"><hi rend="bold">Sikhaṇḍīnaṃ</hi> mayūrānaṃ <hi rend="bold">nādo</hi> nadaravo kekā nāma, <hi rend="bold">kā</hi> sadde, keiti kāyatīti <hi rend="bold">kekā,</hi> kammani a, atha vā kāyati, kāyanaṃ vā kā, ke mayūre pavattā kā <hi rend="bold">kekā,</hi> aluttasamāso. Gajānaṃ nādo koñcanādo nāma, koñcasakuṇanādasadiso nādo <hi rend="bold">koñcanādo.</hi> Hayānaṃ assānaṃ dhani saddo hesā nāma, <hi rend="bold">hesa</hi> abrattasadde, hesanaṃ <hi rend="bold">hesā,</hi> he iti pavattatīti vā <hi rend="bold">hesā.</hi></p>

<p rend="bodytext" n="120-121"><hi rend="paranum">120-121</hi><hi rend="dot">.</hi> Dvayaṃ pariyāye. Paribyattamatthaṃ ayanti gacchanti bujjhanti etenāti <hi rend="bold">pariyāyo.</hi> Eko attho punappunaṃ vuccati <pb ed="M" n="0.0100" /> yenāti <hi rend="bold">vevacanaṃ.</hi> Dvayaṃ sākacchāyaṃ. Saha, sammā vā avirodhena kathā <hi rend="bold">sākacchā, saṃkathā</hi> ca. To, <hi rend="bold">tha</hi>ssa <hi rend="bold">co, ta</hi>ssa <hi rend="bold">cho.</hi></p>

<p rend="bodytext">Sāddhapajjena garahassa nāmāni. Dosakkhānena vadanaṃ <hi rend="bold">upavādo. Kusa</hi> avhāne bhedane ca, kvaci ‘‘apakkoso’’ti pāṭho, ṇo. Vaṇṇo thuti, tassa avadanaṃ <hi rend="bold">avaṇṇavādo.</hi> Hīḷanena vadanaṃ <hi rend="bold">anuvādo.</hi> Janānaṃ vādo garahaṇaṃ <hi rend="bold">janavādo.</hi> Garahaṇena vādo <hi rend="bold">apavādo.</hi> Parivadanaṃ <hi rend="bold">parivādo,</hi> rassassa dīghatā. Ete upavādādayo <hi rend="bold">tulyatthā</hi> samānatthā. Visamavuttappabhedesu vattamidaṃ. <hi rend="bold">Khipa</hi> peraṇe, khipanaṃ bahikaraṇaṃ <hi rend="bold">khepo. Nidi</hi> kucchāyaṃ, a, <hi rend="bold">nindā.</hi> Yathā <hi rend="bold">upavādā</hi>dayo garahatthā, <hi rend="bold">kucchā</hi>dayopi tathāti <hi rend="bold">tathā</hi>ttho. <hi rend="bold">Kuccha</hi> avakkhepane, curādi, <hi rend="bold">kusa</hi> akkosetimassa vā <hi rend="bold">pabbajjā</hi>dittā ‘‘kucchā’’ti rūpaṃ nipphajjati. <hi rend="bold">Gupa, gopa</hi> kucchanesu, ‘‘tijagupakitamānehi khachasā vā’’ti cho. <hi rend="bold">Garaha</hi> kucchane. Tattha keci <hi rend="bold">‘‘upavādā</hi>dayo abbhakkhānatthā, <hi rend="bold">khepā</hi>dayo nindatthā’’ti vadanti, taṃ <hi rend="bold">amarakosena</hi> virujjhanato abbhakkhānatthassa ca vuttattā na gahetabbaṃ. Ete <hi rend="bold">upavādā</hi>dayo satta abbhakkhānepi vattanti.</p>

<p rend="bodytext">Vivādakāmassa dubbādo upārambho, so ca īdise sabbalokacūḷāmaṇibhūte sakyakule sambhūtassa bhagavato kimidaṃ kammamucitanti guṇāvikaraṇapubbakopyatthi, bandhakīsutassa tavedamucitamevāti nindāpubbakopi upārambho. Tatra yo <hi rend="bold">nindāpubbo</hi> sanindo upārambho, so paribhāsanamuccate. Upagantvā paresaṃ cittassa ārambhanaṃ vikopanaṃ <hi rend="bold">upārambho.</hi> Dosakkhānena bhāsanaṃ <hi rend="bold">paribhāsanaṃ.</hi></p>

<p rend="bodytext" n="122"><hi rend="paranum">122</hi><hi rend="dot">.</hi><hi rend="bold">Anariyānaṃ</hi><pb ed="M" n="0.0101" /> lāmakānaṃ vohārato, <hi rend="bold">ariyānaṃ</hi> uttamajanānaṃ vā avohārato anariyavohāroti saṅkhātānaṃ adiṭṭhe diṭṭhavādādīnaṃ aṭṭhannaṃ vohārānaṃ vasena <hi rend="bold">yā</hi> vācā lāmakajanehi <hi rend="bold">pavattitā</hi> vuttā, <hi rend="bold">vītikkamadīpanī</hi> ajjhācāravītikkamasādhanī sā vācā ariyajanehi vattabbamariyādātikkamattā <hi rend="bold">abhivākyaṃ</hi> nāma siyā.</p>

<p rend="bodytext" n="123"><hi rend="paranum">123</hi><hi rend="dot">.</hi><hi rend="bold">Muhuṃbhāsā</hi> bahuso abhidhānaṃ anulāpo nāma, anu punappunaṃ lāpo <hi rend="bold">anulāpo. Anatthikā girā</hi> nippayojanaṃ ummattādivacanaṃ palāpo, payojanarahito lāpo <hi rend="bold">palāpo, pa</hi>saddo viyogatthajotako.</p>

<p rend="bodytext">Gamanāgamanādisamaye ādimhi bhāsanaṃ piyavacanaṃ ālāpo, ādimhi lāpo <hi rend="bold">ālāpo, āpucchā</hi>saddopyatra. Dosena patiṭṭhito pariddavo paridevanaṃ anusocanaṃ atikkamalāpo vilāpo nāma, vividhena, vividhaṃ vā lāpo <hi rend="bold">vilāpo.</hi> Paridevanaṃ paridevo, so eva <hi rend="bold">pariddavo, deva</hi> paridevane.</p>

<p rend="bodytext" n="124"><hi rend="paranum">124</hi><hi rend="dot">.</hi> Viruddhaṃ <pb ed="M" n="0.0102" /> vacanaṃ <hi rend="bold">virodhotti.</hi> Viruddhaṃ palāpo <hi rend="bold">vippalāpo.</hi> Sandissateti sandeso, sandissamāno attho, tassotti. Yāya sandiṭṭho attho abhidhīyate, sā <hi rend="bold">sandesotti vācika</hi>muccate. <hi rend="bold">Vaca</hi> sandese, sakatthe ṇiko, sandiṭṭhatthā vācā eva <hi rend="bold">vācika</hi>miccattho.</p>

<p rend="bodytext"><hi rend="bold">Mithu</hi> aññamaññaṃ virodharahitaṃ vacanaṃ <hi rend="bold">‘‘sambhāsanaṃ, sallāpo’’</hi>ti ca vuccati. Yathā eko brūte ‘‘ajja sobhanaṃ nakkhatta’’nti, itaropyāha ‘‘tathevā’’ti.</p>

<p rend="bodytext" n="125"><hi rend="paranum">125</hi><hi rend="dot">.</hi><hi rend="bold">Niṭṭhuraṃ vākyaṃ</hi> kakkasavacanaṃ pharusaṃ nāma, pare jane ussāpeti dāhetīti parusaṃ, tadeva <hi rend="bold">pa</hi>ssa <hi rend="bold">pha</hi>kāraṃ katvā <hi rend="bold">pharusaṃ.</hi> Asavanīyattā na icchitabbanti <hi rend="bold">niṭṭhuraṃ,</hi> uro, yathā ‘‘nāgo’’ti. Dvayaṃ kaṇṇasukhavacane. Manaṃ ā bhusaṃ ñāpeti tosetīti <hi rend="bold">manuññaṃ, ñā</hi> parimāṇatosananisānesu, assukāro. Hadayaṃ manaṃ gacchati pavisatīti <hi rend="bold">hadayaṅgamaṃ.</hi></p>

<p rend="bodytext"><hi rend="bold">Saṃkulā</hi>didvayaṃ <hi rend="bold">pubbāparavirodhini</hi> pubbāparaviruddhe vākye, yathā –</p>

<p rend="gatha1">Yāvajīvamahaṃ monī, brahmacārī ca me pitā;</p>

<p rend="gathalast">Mātā ca mama vañjhāsi, aputto ca pitāmaho.</p>

<p rend="bodytext">Saṃkulanti jaḷībhavantyanenāti <hi rend="bold">saṃkulaṃ.</hi> Kilissante etthāti <hi rend="bold">kiliṭṭhaṃ.</hi></p>

<p rend="bodytext" n="126"><hi rend="paranum">126</hi><hi rend="dot">.</hi> Samudāyattharahitaṃ <pb ed="M" n="0.0103" /> dasadāḷimādivākyaṃ <note>dasa dāṭhimāni ṭhaḷapūpā kuṇḍa’ majājinaṃ palālapiṇḍā (nyāyabhāssa 5.2.10 moggallānapañcikāṭīkā 1.1)</note> asambaddhattā abaddhamiti <hi rend="bold">kittitaṃ</hi> kathitaṃ, na bajjhate hadayamatrāti <hi rend="bold">abaddhaṃ,</hi> to.</p>

<p rend="bodytext">Natthi tathaṃ saccamatrāti <hi rend="bold">vitathaṃ.</hi> Pharusādayo vitathasaddaṃ yāva tiliṅgikā.</p>

<p rend="bodytext" n="127"><hi rend="paranum">127</hi><hi rend="dot">.</hi> Pajjaddhaṃ saccavacane. <hi rend="bold">Sammā</hi>saddoyaṃ abyayaṃ, sabbaliṅgavibhattivacanesu ca samāno. Na vitathaṃ <hi rend="bold">avitathaṃ.</hi> Santesu sādhūsu bhavaṃ <hi rend="bold">saccaṃ. Sata</hi> sātacche vā, vajādinā yo, saccaṃ. <hi rend="bold">Tatha</hi>saddo bhūtapariyāyo, ‘‘tathena maggena yathātthabhājinā’’ti <note>tathāgatā jināti (ka.)</note> payogo. Tathe sādhu <hi rend="bold">tacchaṃ,</hi> sādhvatthe <hi rend="bold">yo. Yathātatha</hi>saddāpi ca saccatthā aliṅgā. <hi rend="bold">Tabbantā</hi> saccavacanavantavācakā <hi rend="bold">sammā saccaṃ yathātathaṃ</hi>saddavajjitā sesā <hi rend="bold">avitathā</hi>dayo tīsu liṅgesu vattanti. <hi rend="bold">Saccaṃ</hi>saddo tu aliṅgo. <hi rend="bold">Amarakose</hi> pana <hi rend="bold">sammā sacca</hi>saddānampi tabbati tiliṅgattaṃ vuttaṃ, yathā – saccaṃ tacchaṃ ritaṃ sammā, amūni tīsu tabbati <note>amara 6.22</note>. Yathā – sacco brāhmaṇo, saccā nārī, saccaṃ vippakulaṃ. Idha pana sabbaliṅgavacanavibhattīsu rūpabhedābhāvā <hi rend="bold">sammā</hi>saddassa abyayattaṃ, tiliṅgesvapi rūpabhedābhāvā <hi rend="bold">saccaṃ</hi>saddassa aliṅgattañca vuttaṃ. Yathā – sammā vācā, sammā vohāro, sammā vacanaṃ. Saccaṃ brāhmaṇo, saccaṃ nārī, saccaṃ vippakulaṃ. <hi rend="bold">Micchāmusā</hi>saddā pana sabbatrāpi abyayameva bhavanti. Yathā <pb ed="M" n="0.0104" /> – micchā vācā, micchā vohāro, micchā vacanaṃ. Musā vācā, musā vohāro, musā vacanaṃ.</p>

<p rend="bodytext" n="128"><hi rend="paranum">128</hi><hi rend="dot">.</hi> Soḷasa saddamattapariyāye dassetuṃ upajātiṃ <hi rend="bold">‘‘ravo’’</hi>iccādimāha. Ruyate saddāyateti <hi rend="bold">ravo, ru</hi> sadde. Nadanaṃ nādo, nirattho nādo <hi rend="bold">ninādo, nada</hi> abyattasadde. Evaṃ <hi rend="bold">ninado,</hi> rassattameva viseso. Sappati uccārīyatīti <hi rend="bold">saddo. Ghusa</hi> sadde, pātubhāvo ghoso <hi rend="bold">nigghoso.</hi> Nadanaṃ <hi rend="bold">nādo. Dhana</hi> sadde, dhanīyatīti <hi rend="bold">dhani.</hi> Nigghoso ca nādo ca dhani ca <hi rend="bold">nigghosanādadhanayo.</hi> Ravo eva <hi rend="bold">rāvo. Ārāvo</hi>ti upasaggena padaṃ vaḍḍhitaṃ. Tathā <hi rend="bold">saṃrāvavirāvaāravā.</hi> Ghusanaṃ <hi rend="bold">ghoso.</hi> Ārāvo ca saṃrāvo ca virāvo ca ghoso ca āravo cāti dvando. <hi rend="bold">Su</hi> savane, suyyateti <hi rend="bold">suti.</hi> Sarati suyyamānataṃ gacchatīti <hi rend="bold">saro.</hi> Nissanati etenāti <hi rend="bold">nissano, sana</hi> sambhattiyaṃ nipubbo. Saro ca nissano cāti dvando.</p>

<p rend="bodytext" n="129"><hi rend="paranum">129</hi><hi rend="dot">.</hi> Visajjīyate na laggīyate semhādīhīti <hi rend="bold">visaṭṭho.</hi> Manitabbanti <hi rend="bold">mañju,</hi> ju, <hi rend="bold">mana</hi> ñāṇe, suṇantānaṃ vā manaṃ rañjetīti <hi rend="bold">mañju,</hi> u, <hi rend="bold">na ra</hi>lopo. Sukheneva vijānitabbattā <hi rend="bold">viññeyyo.</hi> Hitasukhanipphādanato sotabboti <hi rend="bold">savanīyo.</hi> Bahiddhāparisā aṅgulimattampi na visarati na gacchatīti <hi rend="bold">avisārī</hi><pb ed="M" n="0.0105" />, tassīlatthe ṇī, vividhena vā na saratīti <hi rend="bold">avisārī,</hi> chinnassarānaṃ viya dvedhā na hotītyattho. Vindyate labbhateti <hi rend="bold">bindu, va</hi>ssa <hi rend="bold">bo,</hi> niggahītāgamo, u ca, vaṭṭattā vā <hi rend="bold">bindu,</hi> imasmiṃ pakkhe <hi rend="bold">pabbajjā</hi>dinā rūpasiddhi. Pañcannaṃ ṭhānagatīnaṃ dūraṭṭhānato jātattā <hi rend="bold">gambhīro.</hi> Punappunaṃ nādo ninnādo, kriyābhikkhaññattā dvittaṃ, <hi rend="bold">a</hi>ssa <hi rend="bold">i,</hi> niggahītāgamo, so ettha atthīti <hi rend="bold">ninnādī.</hi> Iccevaṃ bhagavato aṭṭhaṅgiko saro hoti.</p>

<p rend="bodytext" n="130"><hi rend="paranum">130</hi><hi rend="dot">.</hi> Khaggādīnaṃ tiracchānagatānaṃ rutaṃ vassitantyuccate. <hi rend="bold">Ru</hi> sadde, <hi rend="bold">rutaṃ. Vassa</hi> sadde, vassanaṃ ravanaṃ <hi rend="bold">vassitaṃ.</hi></p>

<p rend="bodytext"><hi rend="bold">Kolāhalā</hi>didvayaṃ bahūhi sambhūya kate abyattasadde. <hi rend="bold">Kula</hi> saṅghāte <note>saṅkhyāne (ka.)</note>, kolanaṃ kolo, ekībhāvo, taṃ āhalati vindatīti <hi rend="bold">kolāhalo.</hi> Karoti hiṃsati madhuranti kalo, taṃ halatīti <hi rend="bold">kalahalo. Hala</hi> vilekhane.</p>

<p rend="bodytext">Tikaṃ gāyane. <hi rend="bold">Ge</hi> sadde, getabbaṃ <hi rend="bold">gītaṃ gānaṃ gītikā</hi> ca. Sabbatra bhāvasādhanaṃ.</p>

<p rend="bodytext" n="131"><hi rend="paranum">131</hi><hi rend="dot">.</hi> Tantikaṇṭhoṭṭhitā <note>amara 7.1</note> usabhādayo satta sarā. Chajjādayo tayo <hi rend="bold">gāmā</hi> samūhātyattho. Vuttañca ‘‘gāmo nāma sarasamūhassa sandhāna’’nti. Manussalokavādanavidhinā ekekassa <pb ed="M" n="0.0106" /> sarassa vasena tayo tayo mucchanā katvā ekavīsati mucchanā, devalokavādanavidhinā pana samapaññāsa mucchanā vadanti. Tattha hi ekekassa sarassa vasena satta satta mucchanā, antasarassa ca ekāti samapaññāsa mucchanā āgatā, teneva <hi rend="bold">sakkapañhasuttasaṃvaṇṇanāyaṃ</hi> ‘‘samapaññāsa mucchanā mucchitvā’’ti <note>dī. ni. aṭṭha. 2.345</note> pañcasikhassa vīṇāvādanaṃ dassentena vuttaṃ. <hi rend="bold">Muccha</hi> mohasamussayesu, yu, <hi rend="bold">mucchanā.</hi> Yathā kamena vīṇā vādituṃ sakkā, evaṃ sajjanāhi mucchanaṭṭhānāni ekūnapaññāsātyattho. Ekekassa sarassa satta satta ṭhānāni. Yato sarassa mandatāravavatthānaṃ hoti, tena ekūnapaññāsa ṭhānāni. Iccetaṃ <hi rend="bold">saramaṇḍalaṃ</hi> sarasamūho.</p>

<p rend="bodytext" n="132"><hi rend="paranum">132</hi><hi rend="dot">.</hi> Sarādīnaṃ nāmasarūpappabhedaṃ dassetumāha <hi rend="bold">‘‘usabho’’</hi>ccādi. <hi rend="bold">Isa</hi> gatiyaṃ. Isati cittaṃ pavisatīti <hi rend="bold">usabho,</hi> abho, issu ca. <hi rend="bold">‘‘Usa</hi> dāhe’’ti vā dhātvattho. Yasmā pana so saro usabho viya nadati, tasmā <hi rend="bold">usabho</hi>ti vuccati. Dhīmantehi gīyateti <hi rend="bold">dhevato,</hi> vaṇṇavikāro, vattaṃ.</p>

<p rend="gatha1">Nāsaṃ kaṇṭhamuro tāluṃ,</p>

<p rend="gatha2">Jivhaṃ dante ca nissito;</p>

<p rend="gatha3">Chadhā sañjāyate yasmā,</p>

<p rend="gathalast">Tasmā chajjo sa uccate <note>cintāmaṇiṭīkā 7.1</note>.</p>

<p rend="bodytext">Gandhaṃ <pb ed="M" n="0.0107" /> lesaṃ aratīti gandharo, rassassa dīghatte gandhāro cetyaññe <note>aññesamapīti (pāṇini 3.137) dīgho (cintāmaṇiṭīkā 7.1)</note>, gandhārā nāma janapadā, tehyayaṃ gīyateti <hi rend="bold">gandhāro,</hi> ṇo. Majjhe layavisese bhavo <hi rend="bold">majjhimo.</hi> Pañcannampi dhevatādīnaṃ pūraṇo <hi rend="bold">pañcamo,</hi> (pañcannaṃ vā mahābhūtānaṃ pūraṇo <hi rend="bold">pañcamo.</hi>) <note>( ) etthantare pāṭho adhiko viya dissati</note> Nissesato sīdanti sarā yasminti <note>yasmāti (ka.) – sadato adhikaraṇe ghau (cintāmaṇiṭīkā 7.1)</note>, ṇo. ‘‘Nisīdanti sarā yasmiṃ, nisādo tena hetunā’’ti hi vuttaṃ. Ete satta sarāti <hi rend="bold">gaditā</hi> kathitā.</p>

<p rend="bodytext" n="133-135"><hi rend="paranum">133-135</hi><hi rend="dot">.</hi> Usabhādayo ye nadanti, te dassetumāha <hi rend="bold">‘‘nadanti’’</hi>ccādi. Usabhaṃ nāma saraṃ gāvo nadanti. Tathā dhevataṃ <hi rend="bold">turaṅgā</hi> assā, chajjaṃ <hi rend="bold">mayūrā</hi> sikhaṇḍino, gandhāraṃ ajā, majjhimaṃ <hi rend="bold">koñcā</hi> sakuṇavisesā, pañcamaṃ <hi rend="bold">parapuṭṭhādī</hi> kokilādayo, nisādaṃ <hi rend="bold">vāraṇā</hi> hatthino nadanti. Vuttañca <hi rend="bold">nāradamuninā</hi> –</p>

<p rend="gatha1">‘‘Chajjaṃ <pb ed="M" n="0.0108" /> nadati mayūro, gāvo nadanti usabhaṃ;</p>

<p rend="gathalast">Ajo roti ca <note>ajāvikā tu (ka.)</note> gandhāraṃ, koñcā nadanti majjhimaṃ.</p>

<p rend="gatha1">Pupphasādhārane kāle, kokilo roti pañcamaṃ;</p>

<p rend="gathalast">Asso tu dhevataṃ roti, nisādaṃ roti kuñjaro’’ti.</p>

<p rend="bodytext">Mayūrādayopi sabbe ime sattā samadā <note>santo (ka.) ete ca samadā pañcamaṃ gāyanti (cintāmaṇiṭīkā 7.1)</note> pañcamaṃ nadanti.</p>

<p rend="bodytext">Chajjo gāmo, majjhimo gāmo, sādhāraṇo gāmoti tayo gāmā. Tatra vīṇādaṇḍaṃ vibhāgaṃ katvā adhobhāgassa ‘‘chajjagāmo’’ti saññā, majjhabhāgassa ‘‘majjhimagāmo’’ti, uparibhāgassa ‘‘sādhāraṇagāmo’’ti saññā. Kiṃ pana gāmabhede kāraṇaṃ? Yasmā ekasseva sarassa gāmantare bhedo, taṃbhede gāmānampibhedo. <hi rend="bold">Māghaṭīkāyaṃ</hi> pana sādhāraṇagāmaṭṭhāne gandhāragāmo kathito, ekekasmiñca gāme satta satta mucchanā. Idha pana usabhādīsu sattasu saresu paccekaṃ tisso tisso mucchanā kathitā. Kiṃkāraṇā? Idha manussalokavādanavidhinā, tattha ca devalokavādanavidhinā kathitattā tatheva ṭhānāni satta satteva labbhareti. Yathā usabhādīsu tesu yathāvuttesu saresu paccekaṃ ekekasmiṃ sare tisso tisso mucchanā siyuṃ, tatheva ṭhānānipi satta satteva labbharetyattho.</p>

<p rend="bodytext" n="136"><hi rend="paranum">136</hi><hi rend="dot">.</hi> Sarānaṃ gāmesu bhinnasutittaṃ dassetumāha <hi rend="bold">‘‘tisso’’</hi>iccādi. Usabhassa sarassa tārakalamandavasena tisso sutiyo. Dhevatassa sarassa tāra mandavasena <pb ed="M" n="0.0109" /> duve. Chajjassa tārakala manda kākalīvasena catasso. Gandhārassa ca tathā. Majjhimassa tārakala kākalīvasena tisso. Pañcamassa kala kākalīvasena duve. Nisādassa tārādivasena catasso sutiyo. Iccevaṃ sattasu saresu kamato sampiṇḍitā dvāvīsati sutiyo siyuṃ. <hi rend="bold">Māghaṭīkāyaṃ</hi> pana aññathā sutibhedo vutto. Vuttañhi tattha –</p>

<p rend="gatha1">‘‘Catussuti suviññeyyo, majjhimo majjimaṭṭhito;</p>

<p rend="gathalast">Dvissuti cāpi gandhāro, tissuti usabho tathā.</p>

<p rend="gatha1">Chajjo catussuti ñeyyo, nisādo dvissutī tathā;</p>

<p rend="gathalast">Catussuti dhevato tu, pañcamo tissutī mato’’ti.</p>

<p rend="bodytext">Sabbametaṃ <hi rend="bold">nāṭakasatthato</hi> gahetabbaṃ.</p>

<p rend="bodytext" n="137"><hi rend="paranum">137</hi><hi rend="dot">.</hi><hi rend="bold">‘‘Uccatare’’</hi>tyādinā sutibhede sarūpato dasseti. <hi rend="bold">Uccatare rave</hi> atyuccadhanimhi tāro, tārayati bodhayatīti <hi rend="bold">tāro. Abyatte</hi> abyattakkhare <hi rend="bold">madhure</hi> sutisukhe kalo, <hi rend="bold">kala</hi> made. Gambhīre dhanimhi mando. <hi rend="bold">Madi</hi> thutimodamadamohasupanagatīsu. Mandayate bujjhatenenāti <hi rend="bold">mando.</hi></p>

<p rend="bodytext"><hi rend="bold">Tārā</hi>dayo tayo vāccaliṅgattā tīsu. Tāro dhani, tārā vāṇī, tāraṃ rutaṃ iccādi. Abyattamadhurasaddo <hi rend="bold">kalo.</hi> Tatra kale sukhume <hi rend="bold">kākalī</hi>saddo, <hi rend="bold">ī</hi>paccayanto, īsaṃ <pb ed="M" n="0.0110" /> kalā vāṇī <hi rend="bold">kākalī</hi> nāma, <hi rend="bold">kā</hi>saddoyamīsattho. <hi rend="bold">Kriyādisamatā</hi>ti gītavāditapādanyāsādikriyānaṃ, kālassa ca samattaṃ layo nāma, <hi rend="bold">laya</hi> sāmyagatīsu, ādhāre <hi rend="bold">a</hi>paccayo, sabbābhinayānampi sāmyaṃ layoti keci.</p>

<p rend="bodytext" n="138"><hi rend="paranum">138</hi><hi rend="dot">.</hi> Dvayaṃ vīṇāyaṃ. <hi rend="bold">Vi</hi> janane, to, īṇattaṃ, <hi rend="bold">vīṇa</hi> veṭhaneti vā dhātu, ā, vīṇā. <hi rend="bold">Valla</hi> saṃvaraṇe, vallate dhanivisesaṃ, ṇvu, <hi rend="bold">vallakī,</hi> nadādi. Vipañcītipi vīṇāya nāmaṃ. Vipañcayatīti <hi rend="bold">vipañcī</hi><note>vipañcayati vitthārayatisaddaṃ (cintāmaṇiṭīkā 7.3)</note>, nadādi.</p>

<p rend="bodytext"><hi rend="bold">Sā</hi> vīṇā <hi rend="bold">sattatantī</hi> sattahi tantīhi visiṭṭhā parivādinī nāma, parito vadatīti <hi rend="bold">parivādinī,</hi> inī. Vīṇādayo cattāropi vīṇāsāmaññavācakā icceke, tesaṃ mate <hi rend="bold">sā</hi>saddassa catunnampi itthiliṅgatthadīpakatā viññeyyā, tathāpi <hi rend="bold">amarakosena</hi><note>amara 7.3</note> virujjhanato tesaṃ mataṃ na gahetabbaṃ.</p>

<p rend="bodytext">Kaṭṭhādīhi doṇisaṇṭhānena kataṃ vajjabhaṇḍaṃ vīṇāya pokkharo nāma, poseti vaḍḍheti saddeti <hi rend="bold">pokkharo,</hi> kharo, vuddhi, vaṇṇavikāro ca. <hi rend="bold">Du</hi> gamane, ṇi, <hi rend="bold">doṇi.</hi> Kakubho, pasevakotipi pokkharassa nāmāni. Kaṃ vātaṃ kubhati bandhatīti <hi rend="bold">kakubho.</hi> Pasibbanti tamiti <hi rend="bold">pasevako.</hi></p>

<p rend="bodytext">Dvayaṃ pokkharaveṭhake cammani. Vīṇābhāvaṃ upagacchati yenāti <hi rend="bold">upavīṇo.</hi> Veṭhati pokkharanti <hi rend="bold">veṭhako,</hi> ṇvu.</p>

<p rend="bodytext" n="139"><hi rend="paranum">139</hi><hi rend="dot">.</hi> Ātatādipañcakaṃ <pb ed="M" n="0.0111" /> pañcaṅgikatūriyassa nāmāni.</p>

<p rend="bodytext" n="140"><hi rend="paranum">140</hi><hi rend="dot">.</hi><hi rend="bold">Cammāvanaddhesu</hi> cammena bandhanīyesu bheriyādīsu majjhe <hi rend="bold">talekekayutaṃ</hi> ekekena talena yuttaṃ kumbhathuṇadaddarikādikaṃ tūriyaṃ ātataṃ nāma, ātanotīti <hi rend="bold">ātataṃ, tanu</hi> vitthāre. Mahatīādivīṇāvisesopi <note>‘‘mahatī’’ti nāradassa vīṇā (saddakappaddume)</note> ātatamevāti ‘‘cammāvanaddhesū’’ti visesanaṃ kataṃ. Kumbhasaṇṭhānattā kumbho ca taṃ thunanagarasambhūtattā thunañceti kumbhathunaṃ. Tadeva <hi rend="bold">kumbhathuṇaṃ,</hi> atha vā <hi rend="bold">thu</hi> abhitthave, kammani ṇo. Kumbho ca so thuṇo ceti <hi rend="bold">kumbhathuṇo, thuṇa</hi> pūraṇeti vā dhātvattho. <hi rend="bold">Dara</hi> vidāraṇadāhesu, dvebhāvo, <hi rend="bold">kā</hi>pubbassikāro ca, daddarasaddaṃ karotīti vā <hi rend="bold">daddarikā.</hi></p>

<p rend="bodytext" n="141"><hi rend="paranum">141</hi><hi rend="dot">.</hi> Ubhayatalaṃ murajādikaṃ tūriyaṃ vitataṃ nāma, visesena saddaṃ tanotīti <hi rend="bold">vitataṃ, sabbavinaddhaṃ</hi> sabbapassesu, pubbapacchābhāgesu ca pariyonaddhaṃ paṇavādikaṃ, <hi rend="bold">ādi</hi>nā caturassaālambaragomukhīādayo ātatavitataṃ nāma, ‘‘cammapariyonaddhaṃ hutvā tantibaddhaṃ ātatavitata’’nti hi vuttaṃ. <hi rend="bold">Paṇa</hi> byavahārathutīsu, paṇīyatīti <hi rend="bold">paṇavo,</hi> avo.</p>

<p rend="bodytext" n="142"><hi rend="paranum">142</hi><hi rend="dot">.</hi> Vaṃsasaṅkhādikaṃ <pb ed="M" n="0.0112" /> susiraṃ nāma, randhaṃ susiraṃ, taṃyogā <hi rend="bold">susiraṃ. Vana, sana</hi> sambhattiyaṃ, <hi rend="bold">so, vaṃso. Sama</hi> upasamakhedesu, kho, <hi rend="bold">saṅkho.</hi> Sammatāḷādikaṃ accantaṃ pīḷanato, analasaṃyogato vā dravībhūtaṃ puna ghanāyateti <hi rend="bold">ghanā</hi>khyaṃ. <hi rend="bold">Hana</hi> hiṃsāyaṃ, kammani ṇo, <hi rend="bold">ha</hi>ssa <hi rend="bold">gho.</hi> Ghanabhāvena samaṃ bhavatīti <hi rend="bold">sammaṃ,</hi> daṇḍādīhi tāḷitabbato <hi rend="bold">tāḷaṃ, taḷa</hi> tāḷane, sammañca taṃ tāḷañceti <hi rend="bold">sammatāḷaṃ. Ādi</hi>nā kaṃsatāḷasilātāḷādīnaṃ gahaṇaṃ. Tattha <hi rend="bold">sammatāḷaṃ</hi> nāma kaṭṭhamayatāḷaṃ. <hi rend="bold">Kaṃsatāḷaṃ</hi> nāma lohamayaṃ. Silāya ca ayopaṭṭena ca vādanatāḷaṃ <hi rend="bold">silātāḷaṃ.</hi></p>

<p rend="bodytext">Catukkaṃ ātatādīnaṃ nāmaṃ. Ā samantato tujjate tāḷīyateti <hi rend="bold">ātojjaṃ.</hi> Vaṃsādikepi mukhavāyunā ātojjanamattheva. Vādayanti dhanayanti tanti <hi rend="bold">vādittaṃ vāditañca,</hi> itto, to ca. Vādayanti tanti <hi rend="bold">vajjaṃ,</hi> yo.</p>

<p rend="bodytext" n="143"><hi rend="paranum">143</hi><hi rend="dot">.</hi> Dvayaṃ bheriyaṃ. Bhāyanti sattujanā etenāti <hi rend="bold">bheri,</hi> ri. <hi rend="bold">Ubha</hi> pūraṇe, ubhanaṃ ubhi. ‘‘Dunda’’iti saddena ubhi yatra sa <hi rend="bold">dundubhi.</hi> Pumitthiyamete dve <note>serī thī, dundubhi pumā (amara 7.6)</note>. Dvayaṃ mudiṅge. Mudaṃ modaṃ iṅgati gacchati yenāti <hi rend="bold">mudiṅgo.</hi> Murā asurā jāto <hi rend="bold">murajo.</hi></p>

<p rend="bodytext"><hi rend="bold">Assa</hi><pb ed="M" n="0.0113" /> murajassa <hi rend="bold">bhedā</hi> visesā āliṅgaṅkyoddhakā bhavanti. Vuttañca –</p>

<p rend="gatha1">‘‘Haritakyākati tvaṅkyo,</p>

<p rend="gatha2">Yavamajjho tatho’ddhako;</p>

<p rend="gatha3">Āliṅgyo ceva gopuccho,</p>

<p rend="gathalast">Ākatyā sampakittito’’ti <note>cintāmaṇiṭīkāyampi</note>.</p>

<p rend="bodytext">Āliṅgyateti <hi rend="bold">āliṅgo,</hi> ṇo. Ucchaṅke bhavo <hi rend="bold">akyo.</hi> Uddhaṃ katvā ekena mukhena vādanato uddho santo kāyati saddāyatīti <hi rend="bold">uddhako,</hi> uddhasaddoyaṃ tiliṅgiko. Uggacchatīti <hi rend="bold">uddho,</hi> to, <hi rend="bold">gami</hi>ssa <hi rend="bold">do,</hi> nerutto. Yo tu <hi rend="bold">upari</hi>pariyāyo <hi rend="bold">uddhaṃ</hi>saddo, so abyayameva.</p>

<p rend="bodytext"><hi rend="bold">Tiṇavā</hi>dīni cattāri paṇavassa nāmāni. <hi rend="bold">Tanu</hi> vitthāre, avo, assa <hi rend="bold">i</hi>ttaṃ, <hi rend="bold">ṇa</hi>ttañca, <hi rend="bold">tiṇavo. Mā</hi> māne sadde ca, ‘‘ḍiṇḍi’’iti māyate saddāyateti <hi rend="bold">ḍiṇḍimo,</hi> ṇo.</p>

<p rend="bodytext" n="144"><hi rend="paranum">144</hi><hi rend="dot">.</hi> ‘‘Ālamba’’iti saddāyateti <hi rend="bold">ālambaro.</hi> ‘‘Ālambaro tūriyarave, gajendānañca gajjite’’ti <note>amara 23.167</note> hi <hi rend="bold">amarakosa nānatthasaṅgahesu.</hi></p>

<p rend="bodytext">Vīṇādīnaṃ vādanakaṭṭhakuṭilādikaṃ koṇo, kuṇyate saddāyatenenāti <hi rend="bold">koṇo,</hi> ṇo. ‘‘Dadda’’iti saddaṃ karotīti <hi rend="bold">daddari,</hi> daddati vā saddavisesena pariṇamatīti <hi rend="bold">daddari,</hi> ri. ‘‘Paṭa’’iti saddaṃ jahātīti <hi rend="bold">paṭaho,</hi> paṭaṃ hantīti vā <hi rend="bold">paṭaho. Hana</hi> hiṃsāgatīsu, kvi. Apare <hi rend="bold">maddalā</hi>dayo bherippabhedā <pb ed="M" n="0.0114" />. ‘‘Madda’’iti saddaṃ lātīti <hi rend="bold">maddalā, lā</hi> ādāne, a. ‘‘Mandalā’’tipi pāṭho, mandaṃ saddaṃ lātīti <hi rend="bold">mandalā. Ādi</hi>nā ḍamaruādayopi bherippabhedā viññeyyā.</p>

<p rend="bodytext" n="145"><hi rend="paranum">145</hi><hi rend="dot">.</hi><hi rend="bold">Janappiye</hi> janehi piyāyitabbe vimaddoṭṭhe vilepanakuṅkumādīnaṃ, nānāgandhadabbānañca vimaddanobbhūte <hi rend="bold">parimalo</hi> bhave, parimajjati pavattayatyāsayanti, a, nerutto, <hi rend="bold">mala, malla</hi> dhāraṇe vā. Parimalyate dhārīyateti, ṇo. <hi rend="bold">Vimadda</hi>ggahaṇena vāpikūpādino <note>vimaddagandhādino (ka.)</note> nirāso, <hi rend="bold">jana</hi>ggahaṇena makkhikādino. <hi rend="bold">So</hi> parimalo gandho <hi rend="bold">dūragāmī</hi> atinihārī atidūrapātī āmodo vuccate, āmodante anena, ṇo. Ito paraṃ <hi rend="bold">iṭṭhagandhā</hi>dayo <hi rend="bold">vissa</hi>saddapariyantā <hi rend="bold">tīsu</hi> liṅgesu vattante.</p>

<p rend="bodytext" n="146"><hi rend="paranum">146</hi><hi rend="dot">.</hi> Catukkaṃ iṭṭhagandhe. Iṭṭho gandho <hi rend="bold">iṭṭhagandho,</hi> atha vā iṭṭho gandho assa <hi rend="bold">iṭṭhagandho.</hi> Suṭṭhu rabhanti tussantyanenāti <hi rend="bold">surabhi,</hi> i. Sundaro gandho assa <hi rend="bold">sugandho, sugandhi</hi> ca, antassikārādeso.</p>

<p rend="bodytext">Dvayaṃ duggandhe. Pūti gandho assa, pubbe viya ikārādeso, kammadhārayasamāsaṃ assatthyatthepi kattumicchanti, pakriyālāghavatthaṃ bahubbīhiyeva nyāyoti. Duṭṭhu gandho assāti <pb ed="M" n="0.0115" /><hi rend="bold">duggandho,</hi> tena vuttaṃ <hi rend="bold">kaccāyanena</hi> – ‘‘kammadhārayamantatthiyehi bahubbīhi laghutaro’’ti. Aññe tu lāghava’manādaramānā icchanteva mantatthiyaṃ. Duvidho vā vāccadhammo lahu garu ca, tatra bahubbīhinā lahu, kammadhārayamantatthiyenagaru. Kiñca bahubbīhinā atisāyanādyattho na gamyateti avassaṃ tappaṭipādanāya kammadhārayapubbako mantatthiyeva daṭṭhabbo.</p>

<p rend="bodytext">Dvayaṃ citādhūmādigandhe. <hi rend="bold">Visa</hi> vippayoge, <hi rend="bold">so.</hi> Āmassa vasādivatthuno gandho taṃyogā, i, <hi rend="bold">yaṃ</hi>saddo tassa napuṃsakattadīpako.</p>

<p rend="bodytext" n="147"><hi rend="paranum">147</hi><hi rend="dot">.</hi><hi rend="bold">Kuṅkumā</hi>dayo cattāro catujjātigandho nāma. <hi rend="bold">Kuka, vaka</hi> ādāne, umo, niggahītāgamo ca, <hi rend="bold">kuṅkumaṃ,</hi> lohitacandanaṃ, yaṃ ‘‘kasmīraja’’nti vuccati, <hi rend="bold">kami</hi>ssa vā <hi rend="bold">kuṅkā</hi>deso, <hi rend="bold">kuṅkumaṃ. Yu</hi> missane, yu, yavanaṃ, tassa pupphaṃ <hi rend="bold">yavanapupphaṃ,</hi> devakusumaṃ, yavanadese jātaṃ pupphanti vā <hi rend="bold">yavanapupphaṃ.</hi> Yaṃ ‘‘lavaṅga’’ntipi vuccati, yaṃ pupphaṃ nuhīpupphasamānaṃ. <hi rend="bold">Tagi</hi> gatyattho <hi rend="bold">daṇḍako</hi> dhātu, aro, <hi rend="bold">tagaraṃ,</hi> kuṭilaṃ. Taruto jāto <hi rend="bold">turukkho,</hi> kho, <hi rend="bold">u</hi>ttañca, sallakīdavo hi ‘‘turukkho’’ti vutto.</p>

<p rend="bodytext" n="148"><hi rend="paranum">148</hi><hi rend="dot">.</hi> Pajjena charasānaṃ nāmāni. Kaṃ pānīyaṃ sevateti <hi rend="bold">kasāvo,</hi> avo, atha vā kaṃ savāpetīti <hi rend="bold">kasāvo</hi><hi rend="bold">su</hi><pb ed="M" n="0.0116" /> savane. Tuvaropi kasāyopi <hi rend="bold">kasāva</hi>pariyāyo. <hi rend="bold">Tija</hi> nisāne, to, titto, kaṭu. <hi rend="bold">Madhu</hi> mādhuriyaṃ, taṃyogā <hi rend="bold">madhuro.</hi> Lunāti jaḷattanti <hi rend="bold">lavaṇo,</hi> yu. <hi rend="bold">Amba</hi>sadde, aro, <hi rend="bold">i</hi>ttaṃ, lattañca. <hi rend="bold">Kaṭa</hi> gatiyaṃ, ṇvu, <hi rend="bold">u</hi>ttaṃ. Ime cha rasā nāma vuccanti. <hi rend="bold">Tabbati</hi> dabbe <hi rend="bold">kasāvā</hi>disaddā <hi rend="bold">tīsu</hi> liṅgesu vattanti.</p>

<p rend="bodytext" n="149"><hi rend="paranum">149</hi><hi rend="dot">.</hi> Dvayaṃ phoṭṭhabbe. Phusitabbo <hi rend="bold">phasso, phoṭṭhabbo</hi> ca, tabbo, <hi rend="bold">sa</hi>ssa <hi rend="bold">ṭo, ta</hi>ssa <hi rend="bold">ṭho.</hi> Tikaṃ visayimhi. Visayo assa gayhaṭṭhenātthīti <hi rend="bold">visayi.</hi> Ukhati gacchati visayeti <hi rend="bold">akkhaṃ,</hi> ussattaṃ dvittañca, natthi khaṃ vedanā etthāti vā <hi rend="bold">akkhaṃ, na</hi> hi sukhavedanādayo sampayogavasena pañcasu indriyesu uppajjanti, javanādīsu eva pana uppajjantīti tathā vuttaṃ, manindriye tūpacārā <note>manindriyesupacārā (ka.)</note> akkhaṃ. Indo attā, tassa liṅgaṃ <hi rend="bold">indriyaṃ,</hi> iyo. Nā’nantarena payojakaṃ cakkhādayo byāpārayante, tasmā atthi attā cakkhādīnaṃ payojakoti cakkhādikaṃ liṅgamattano bhavatīti <hi rend="bold">nikāyantarikā.</hi> Sayaṃ tikkhamandādibhāve cakkhuviññāṇādīnaṃ tikkhamandādibhāvasambhavato tesu indati paramissariyaṃ karotīti vā <hi rend="bold">indriyaṃ.</hi></p>

<p rend="bodytext">Chakkaṃ nayane. Neti attano nissitaṃ puggalanti <hi rend="bold">nayanaṃ,</hi> yu. <hi rend="bold">Asu</hi> byāpane, asati visayesu byāpī viya bhavatīti <hi rend="bold">akkhi, sa</hi>ssa <hi rend="bold">ko,</hi> atha vā <hi rend="bold">akkha</hi> byāpanadassanesu, akkhati visayesu byāpībhavati, akkhati vā passati etenāti <pb ed="M" n="0.0117" /> akkhi. Netīti <hi rend="bold">nettaṃ.</hi> Locati passati etenāti <hi rend="bold">locanaṃ. Accha</hi> dassanabyāpanesu, i, <hi rend="bold">acchi.</hi> Cakkhati assādeti rūpanti <hi rend="bold">cakkhu,</hi> u, cakkhati passatīti vā <hi rend="bold">cakkhu.</hi></p>

<p rend="bodytext" n="150"><hi rend="paranum">150</hi><hi rend="dot">.</hi> Pañcakaṃ sote. Suṇāti etenāti <hi rend="bold">sotaṃ.</hi> Saddo gayhate anenāti <hi rend="bold">saddaggaho. Kara</hi> karaṇe, ṇo, <hi rend="bold">kaṇṇo,</hi> kaṇṇati suṇāti etenāti vā <hi rend="bold">kaṇṇo, kaṇṇa</hi> savane. Suṇāti yenāti <hi rend="bold">savanaṃ, suti</hi> ca, yu,ti ca.</p>

<p rend="bodytext">Catukkaṃ ghāne. Nasanti etāyāti <hi rend="bold">natthu,</hi> thu, ā, <hi rend="bold">nāsā.</hi> Ṇvu, <hi rend="bold">aka</hi> ca <hi rend="bold">i</hi>kāro ca <hi rend="bold">nāsikā. Ghā</hi> gandhopādāne, ghāyati gandhopādānaṃ karotīti <hi rend="bold">ghānaṃ,</hi> yu, ghāyantyanenāti vā <hi rend="bold">ghānaṃ.</hi></p>

<p rend="bodytext">Dvayaṃ jivhāyaṃ. Jīvati etāyāti <hi rend="bold">jivhā,</hi> ho, <hi rend="bold">jīva</hi> pāṇadhāraṇe. Jīvitanimittaṃ raso jīvitaṃ nāma, taṃ avhāyatīti vā <hi rend="bold">jivhā,</hi> vaṇṇalopo. Rasanti etāyāti <hi rend="bold">rasanā, rasa</hi> assādane, rasaṃ jānātīti vā <hi rend="bold">rasanā, ñā</hi>ssa <hi rend="bold">nā, nī</hi> naye vā, a.</p>

<p rend="bodytext" n="151"><hi rend="paranum">151</hi><hi rend="dot">.</hi> Pajjaṃ sarīre. Sarati gacchati, saranti vā taṃ hiṃsantīti <hi rend="bold">sarīraṃ,</hi> īro. <hi rend="bold">Vapa</hi> bījasantāne. Vapati kusalākusalabījametthāti <hi rend="bold">vapu,</hi> u. Gacchati, gaṇhāti vā kusalākusalametenāti <pb ed="M" n="0.0118" /><hi rend="bold">gattaṃ, gamu</hi> gatiyaṃ, <hi rend="bold">gaha</hi> upādāne vā. ‘‘Attā’’ti abhidhānaṃ, buddhi ca bhavanti etasmāti <hi rend="bold">attabhāvo.</hi> Vuṇoti saṃvarati etthāti <hi rend="bold">bondi, vu</hi> saṃvaraṇe, di, niggahītāgamo. Vividhaṃ gaṇhāti etthāti <hi rend="bold">viggaho. Diha</hi> upacaye, dihati vaḍḍhati ettha kusalākusalanti <hi rend="bold">dehaṃ.</hi> Ayaṃ <hi rend="bold">deha</hi>saddo <hi rend="bold">purise</hi> pulliṅgevattati. Kucchitānaṃ āyo uppattiṭṭhānanti <hi rend="bold">kāyo. Tanu</hi> vitthāre, u, tanu, <hi rend="bold">tanu</hi>saddoyaṃ itthiyaṃ. Etthāpi <hi rend="bold">vā</hi>saddo sambandhitabbo. ‘‘Aṅgenāṅgaṃ tanu ca tanunā gāḷhatattena tatta’’nti <note>uttaramegha 42</note> hi <hi rend="bold">meghadūte</hi> vuttaṃ. Kaḷe retasi varaṃ <hi rend="bold">kaḷevaraṃ,</hi> aluttasamāsoyaṃ.</p>

<p rend="bodytext" n="152-154"><hi rend="paranum">152-154</hi><hi rend="dot">.</hi> Chakkaṃ citte. Cintetīti <hi rend="bold">cittaṃ. Ceto ca,</hi> nalopo. Manati jānātīti <hi rend="bold">mano.</hi> Vijānātīti <hi rend="bold">viññāṇaṃ,</hi> yu. Harati attano ādhāranti <hi rend="bold">hadayaṃ,</hi> yo, <hi rend="bold">ra</hi>ssa <hi rend="bold">do</hi> ca. Mano eva <hi rend="bold">mānasaṃ,</hi> sakatthe saṇa.</p>

<p rend="bodytext">Cuddasa buddhākhyassa guṇassa nāmāni. Jhāyatīti <hi rend="bold">dhī, jhe</hi> cintāyaṃ, jhassa <hi rend="bold">dho,</hi> nadādi, <hi rend="bold">dhī,</hi> dhāretīti vā <hi rend="bold">dhī,</hi> kvi, nadādi, dhī <pb ed="M" n="0.0119" />, saṅkhāresu dhīkāro jāyati etāyāti vā <hi rend="bold">dhī,</hi> nadādi. Paññāyate etāyāti <hi rend="bold">paññā,</hi> a. Bujjhate tāyāti <hi rend="bold">buddhi,</hi>ti. <hi rend="bold">Medha</hi> hiṃ sāsaṅgamesu, karaṇe a, <hi rend="bold">mi</hi> hiṃsāyaṃ vā, dho, <hi rend="bold">medhā.</hi> Manati jānātīti <hi rend="bold">mati, muti</hi> ca, <hi rend="bold">u</hi>ttaṃ, munātīti vā <hi rend="bold">muti, muna</hi> ñāṇe,ti, muti. <hi rend="bold">Bhū</hi> sattāyaṃ, ri, nadādi, <hi rend="bold">bhūrī,</hi> bhūsaṅkhāte atthe ramatīti vā <hi rend="bold">bhūrī,</hi> kvi, nadādi. Manati jānātīti <hi rend="bold">mantā,</hi> anta, ā. Vidati jānātīti <hi rend="bold">vijjā, pabbajjā</hi>dinā siddhaṃ. <hi rend="bold">Yu</hi> missane. Yamati missībhavati ñeyyesūti <hi rend="bold">yoni.</hi> Paṭimukhaṃ bhanti upaṭṭhahanti ñeyyā etenāti <hi rend="bold">paṭibhānaṃ,</hi> yu. Na muyhati etenāti <hi rend="bold">amoho.</hi> Vīmaṃsā vicayo samupekkhā upaladdhi paṭipatti utticetanādīnipi buddhināmāni.</p>

<p rend="bodytext"><hi rend="bold">Vipassanā</hi>dayo <hi rend="bold">nepakka</hi>ntā pariyāyā <hi rend="bold">paññābhedā</hi> paññāvisesā. Tattha vividhaṃ aniccādikaṃ saṅkhāresu passatīti <hi rend="bold">vipassanā,</hi> yu. Sammādassanalakkhaṇā <hi rend="bold">sammādiṭṭhi,</hi> sā duvidhā lokiyalokuttaravasena. Tattha purimā chabbisuddhippavattikāle, itarā ñāṇadassanavisuddhikāle labbhati. <hi rend="bold">Ādi</hi>pariyāyena <hi rend="bold">pabhuti</hi>nā anaññātaññassāmītindriyādayo gahitā. Tattha tattha kāriyesu vicāraṇā. <hi rend="bold">Māna</hi> vīmaṃsāyaṃ, so, cittābhogādi. Vicārayate etāyāti <hi rend="bold">vicāraṇā, cara</hi> sañcaye, curādigaṇo, yu. Sampajānātīti sampajāno, puggalo, dhammasamūho vā, <hi rend="bold">ñā</hi>ssa <hi rend="bold">jā,</hi> tassa bhāvo <hi rend="bold">sampajaññaṃ, nya</hi>ssa <hi rend="bold">ño,</hi> dvittaṃ, taṃ sātthakasampajaññādivasena catubbidhaṃ. Nissesato pāceti kusaladhammeti nipako, ñāṇī puggalo, tassa bhāvo <hi rend="bold">nepakkaṃ.</hi> Dvayaṃ vedanāyaṃ. Vedayatīti <hi rend="bold">vedayitaṃ, vida</hi> anubhavane, <hi rend="bold">curā</hi>dittā ṇayo, to, <hi rend="bold">i</hi>kārāgamo ca. Vedayatīti <hi rend="bold">vedanā,</hi> yu.</p>

<p rend="bodytext" n="155"><hi rend="paranum">155</hi><hi rend="dot">.</hi> Pañcakaṃ <pb ed="M" n="0.0120" /> vitakke. <hi rend="bold">Takka</hi> vitakke. Takketi sampayuttadhamme ārammaṇaṃ abhiniropetīti <hi rend="bold">takko. Vitakko</hi>ti upasaggamattameva viseso. Saṅkappanti pabhavantyanenāti <hi rend="bold">saṅkappo,</hi> ṇo, <hi rend="bold">kappa</hi> vitakke, <hi rend="bold">kappa</hi> sāmatthiye vā, bhūvādi, saṅkappayanti pabhavantyanenāti vā <hi rend="bold">saṅkappo, kappa</hi> vitakke, curādi. <hi rend="bold">Apa</hi> pāpuṇane, appeti sampayuttadhamme pāpeti ārammaṇanti <hi rend="bold">appanā,</hi> yu, ā. <hi rend="bold">Ūha</hi> vitakke. Ūhantyanenāti <hi rend="bold">ūho. Takkaūha</hi>saddā cettha ajjhāhāravācakāpi bhavanti, ajjhāhāraṃ nāma ūnapūraṇatthamadhikappabhedāharaṇaṃ <note>madhikopādānaṃ (cintāmaṇiṭīkā)</note>. ‘‘Ajjhāhāro takka ūhā’’ti <note>amara 5.3</note> hi <hi rend="bold">amarakose</hi> vuttaṃ. Dvayaṃ jīvitindriye. <hi rend="bold">Aya</hi>iti gamanattho <hi rend="bold">daṇḍako</hi> dhātu. Ayati addhānaṃ gacchati yenāti <hi rend="bold">āyu,</hi> ṇu, eti etenāti vā <hi rend="bold">āyu, i</hi> gatimhi, ṇu, isse, e aya. Jīvanti anenāti <hi rend="bold">jīvitaṃ, jīva</hi> pāṇadhāraṇe.</p>

<p rend="bodytext">Catukkaṃ samādhimhi. Nānālambaṇavisāraṇābhāvato ekaṃ aggaṃ ārammaṇametassāti ekaggaṃ, cittaṃ, <hi rend="bold">‘‘agga</hi>saddo cettha ālambaṇavācako’’ti hi <hi rend="bold">saddhammaṭīkāyaṃ</hi> vuttaṃ, tassa bhāvo <hi rend="bold">ekaggatā,</hi> ekaṃ vā ārammaṇaṃ ajati gacchatīti ekaggaṃ, tassa bhāvo <hi rend="bold">ekaggatā.</hi> Kāmacchandaṃ sametīti <hi rend="bold">samatho,</hi> tho, <hi rend="bold">samu</hi> upasame, ‘‘samādhi kāmacchandassa paṭipakkho’’ti <note>pārā. aṭṭha. 1.11; dha. sa. aṭṭha. 160</note> hi vuttaṃ. Vikkhipanaṃ nānārammaṇaperaṇaṃ vikkhepo, so natthi etthāti <hi rend="bold">avikkhepo.</hi> Ekārammaṇe suṭṭhu ādhānaṃ <pb ed="M" n="0.0121" /><hi rend="bold">samādhi,</hi> saññāyami, nānālambaṇavikkhepavasappavattaṃ adhisaṅkhātaṃ cittabyadhaṃ sametīti vā <hi rend="bold">samādhi,</hi> nerutto.</p>

<p rend="bodytext" n="156"><hi rend="paranum">156</hi><hi rend="dot">.</hi> Pajjena vīriyassa nāmāni. <hi rend="bold">U</hi> dukkhalābhaṃ, uddhaṃ vā sahati khamatīti <hi rend="bold">ussāho,</hi> ṇo. Ā bhuso kāyaṃ, cittañca tāpetīti <hi rend="bold">ātappo</hi><note>ātāpo (?) abhidhānappadīpikāṭīkā 1135 gāthāyaṃ passitabbaṃ</note>, <hi rend="bold">tapa</hi> santāpe. Līnaṃ cittaṃ paggaṇhāti ukkhipatīti <hi rend="bold">paggaho.</hi> Attano nissayaṃ paramatthaṃ gaṇhāpetīti vā paggaho. <hi rend="bold">‘‘Pa</hi>saddo paramatthepī’’ti hi <hi rend="bold">ekakkharakose</hi> vuttaṃ. Vāyamanti yenāti <hi rend="bold">vāyāmo, vāyama</hi> ussāhane, atha vā <hi rend="bold">vaya</hi> gamanattho <hi rend="bold">daṇḍako</hi> dhātu, vayati sabbakālanti <hi rend="bold">vāyāmo,</hi> amo, vāyo viya sadā amati gacchatīti vā <hi rend="bold">vāyāmo.</hi> Paraṃ paraṃ ṭhānaṃ akkamatīti <hi rend="bold">parakkamo,</hi> paraṃ paccanīkabhūtaṃ kosajjaṃ akkamatīti vā <hi rend="bold">parakkamo.</hi> Padahati yenāti <hi rend="bold">padhānaṃ,</hi> yu. <hi rend="bold">Daha</hi>ssa <hi rend="bold">dho, daha</hi> bhasmīkaraṇe <note>papubbadhādhātunā sādhetabbaṃ maññe</note>. Vīre sādhu, vīrānaṃ vā kammaṃ, vidhinā vā īrayitabbaṃ pavattetabbanti <hi rend="bold">vīriyaṃ, īra</hi> gatiyaṃ, īhati eti vā yāya subhāsubhaphalanti <hi rend="bold">īhā, īha</hi> ceṭṭhāyaṃ, <hi rend="bold">i</hi> vā gatimhi, pacchime <hi rend="bold">ha</hi>paccayo, uddhaṃ yanti yenāti <hi rend="bold">uyyāmo,</hi> amo. Tiṭṭhati ettha subhāsubhaphalanti <hi rend="bold">dhiti,</hi>ti, <hi rend="bold">ṭhā</hi> gatinivattiyaṃ.</p>

<p rend="bodytext" n="157"><hi rend="paranum">157</hi><hi rend="dot">.</hi> Pajjena vuttapariyāyassa vīriyassa cattāri aṅgāni dasseti. Tacādīnaṃ tiṇṇaṃ <hi rend="bold">avasissanaṃ</hi> avasesatā maṃsalohitehi avadhibhūtehi, maṃsalohitānaṃ pana <hi rend="bold">sussanaṃ</hi> sukkhatā <pb ed="M" n="0.0122" />. Etāni cattāri adhiṭṭhānavasappavattāni vīriyassa <hi rend="bold">aṅgāni</hi> kāraṇāni honti. <hi rend="bold">Aṅga</hi> gamanattho <hi rend="bold">daṇḍako</hi> dhātu. Aṅgati siddhiṃ gacchati vīriyaphalametehīti <hi rend="bold">aṅgāni. Taca</hi> pālane, ṇo, <hi rend="bold">taco. Naha</hi> bandhane āru. <hi rend="bold">Nhārū</hi>tipi pāṭho. Tattha <hi rend="bold">na</hi>ntassa lopo. <hi rend="bold">Sisa</hi> asabbappayoge, yu, dvittaṃ. Asati khepeti addhānanti <hi rend="bold">aṭṭhi,</hi>ti, napuṃsake, nerutto, ā bhuso tiṭṭhati etenāti vā <hi rend="bold">aṭṭhi,</hi> i. <hi rend="bold">Mana</hi> ñāṇe, so, nassa niggahītaṃ, <hi rend="bold">maṃsaṃ. Ruha</hi> janane, ito, <hi rend="bold">la</hi>ttaṃ, <hi rend="bold">lohitaṃ.</hi></p>

<p rend="bodytext" n="158"><hi rend="paranum">158</hi><hi rend="dot">.</hi> Asājhasādhanepi yassā vasena uyyāmo, sā <hi rend="bold">adhimattehā</hi> adhikasattiyuttā īhā ussoḷhī nāma, u pabalaṃ dukkarakammaṃ sahati yāyāti <hi rend="bold">ussoḷī, saha</hi>ssa <hi rend="bold">soḷho,</hi> nadādi, ussāhānaṃ ūhāti vā <hi rend="bold">ussoḷī,</hi> yathā ‘‘padaṭṭhāna’’nti, ākārasso, <hi rend="bold">ha</hi>ssa <hi rend="bold">ḷo, ū</hi>lopo, nadādi, vāyāmamattepi. Dvayaṃ satiyaṃ. Sarati, saranti vā tāya, saraṇamattameva vā esāti <hi rend="bold">sati,</hi>ti, pamādaṃ vā sarati hiṃsatīti <hi rend="bold">sati.</hi> Anu punappunaṃ sati <hi rend="bold">anussati,</hi> upasaggamattameva vā viseso, dvepi itthiyaṃ.</p>

<p rend="bodytext">Dvayaṃ lajjāyaṃ. <hi rend="bold">Laji</hi> pīḷe, <hi rend="bold">kātanta</hi>dhātu. <hi rend="bold">Lajja</hi> lajjane, moggallānadhātu, lajjati pāpāti <hi rend="bold">lajjā,</hi> a. <hi rend="bold">Hirī</hi> lajjiyaṃ, i. Hiriyati pāpāti <hi rend="bold">hirī. Samānā</hi> tulyatthā dve. Dvayaṃ ottappe. Ottappati bhāyati pāpatoti <hi rend="bold">ottappaṃ, tapa</hi> bhaye <hi rend="bold">ava</hi>pubbo. Pāpato bhāyati sīlenāti <hi rend="bold">pāpabhīru,</hi> puggalo, cittaṃ vā, tassa bhāvo tathā.</p>

<p rend="bodytext" n="159"><hi rend="paranum">159</hi><hi rend="dot">.</hi> Pajjaddhena <pb ed="M" n="0.0123" /> upekkhāya vedanāya nāmāni. Majjhatte majjhattasabhāve pavattā <hi rend="bold">majjhattikā.</hi> Dvinnaṃ vedanānaṃ samīpe pavattā ikkhā anubhavananti <hi rend="bold">upekkhā, ikkha</hi> dassane. Adukkhā ca sā asukhā ceti <hi rend="bold">adukkhamasukhā, ma</hi>kāro padasandhikaro.</p>

<p rend="bodytext">Dvayaṃ manasikāre. Bhavaṅgavasena pavattassa cittassa ābhujanato āvaṭṭāpanato <hi rend="bold">cittābhogo.</hi> Pālanajjhohārattho cettha <hi rend="bold">bhuja</hi>dhātu āvaṭṭanattho <hi rend="bold">ā</hi>pubbattā, idaṃ pana vīthijavanapaṭipādake sandhāya vuttaṃ, cittassārammaṇe ābhujanaṃ pavattanaṃ vā <hi rend="bold">cittābhogo,</hi> idaṃ pana ārammaṇapaṭipādakavasena vuttaṃ. Bhavaṅgamanato visadisaṃ manaṃ karotīti <hi rend="bold">manakkāro,</hi> karaṇaṃ vā kāro, manasmiṃ kāro <hi rend="bold">manakkāro.</hi> Ettha ca paṭhamavikappena dve paṭipādakā vuttā, pacchimena tu itaro.</p>

<p rend="bodytext">Dvayaṃ adhimokkhe. <hi rend="bold">Muca</hi> mocane, adhimuccanaṃ ‘‘idamevā’’ti sanniṭṭhānakaraṇaṃ <hi rend="bold">adhimokkho.</hi> Nicchayanaṃ niṇṇayanaṃ <hi rend="bold">nicchayo, caya</hi> gamanattho <hi rend="bold">daṇḍako</hi> dhātu, <hi rend="bold">ca</hi>ssa dvittaṃ, <hi rend="bold">cha</hi>ttaṃ, ni bhusaṃ chedanaṃ vā <hi rend="bold">nicchayo, chidi</hi> dvidhākaraṇe, issattaṃ, <hi rend="bold">da</hi>ssa <hi rend="bold">yo,</hi> asarūpadvittaṃ.</p>

<p rend="bodytext" n="160"><hi rend="paranum">160</hi><hi rend="dot">.</hi> Pajjaddhaṃ dayāyaṃ. <hi rend="bold">Daya</hi> dānagatihiṃsārakkhaṇesu. Dayati paradukkhaṃ, attasukhañca hiṃsatīti <hi rend="bold">dayā,</hi> a. <hi rend="bold">Kapi</hi><pb ed="M" n="0.0124" /> calane, anu punappunaṃ kampeti attādhārassa cittanti <hi rend="bold">anukampā.</hi> Kaṃ sukhaṃ rundhatīti <hi rend="bold">karuṇā, rudhi</hi> āvaraṇe, <hi rend="bold">dha</hi>ssa <hi rend="bold">ṇo,</hi> atha vā karonti attānamadhīnametāyāti <hi rend="bold">karuṇā,</hi> yu, ā, karuṇā, sā eva <hi rend="bold">kāruññaṃ. Anuddayā</hi>ti upasaggena padaṃ vaḍḍhitaṃ.</p>

<p rend="bodytext">Pajjaddhaṃ viratiyaṃ. <hi rend="bold">Ramu</hi> uparame <hi rend="bold">vi</hi>pubbo, viramaṇaṃ <hi rend="bold">veramaṇī,</hi> yu, nadādi, veraṃ maṇati vināsetīti vā <hi rend="bold">veramaṇī.</hi> Viramaṇaṃ <hi rend="bold">virati,</hi>ti. Dūrato viramaṇaṃ <hi rend="bold">ārati.</hi></p>

<p rend="bodytext" n="161"><hi rend="paranum">161</hi><hi rend="dot">.</hi> Catukkaṃ khantiyaṃ. Titikkhanaṃ khamanaṃ <hi rend="bold">titikkhā, tija</hi> khantiyaṃ, kho, dvittaṃ, kattādi, ā. Khamanaṃ sahanaṃ <hi rend="bold">khanti,</hi>ti. Khamate <hi rend="bold">khamanaṃ, khamā</hi> ca, <hi rend="bold">khamu</hi> sahane. Dvayaṃ mettiyaṃ. <hi rend="bold">Mida</hi> snehe, mijjati sinehatīti <hi rend="bold">mettā,</hi> ta, ā. <hi rend="bold">Metti,</hi>ti. Atha vā mitte bhavā <hi rend="bold">mettā, metti</hi> ca.</p>

<p rend="bodytext">Pajjaddhaṃ diṭṭhiyaṃ. Dassīyate <hi rend="bold">dassanaṃ, disa</hi> pekkhane, yu. Dassanaṃ <hi rend="bold">diṭṭhi. Labha</hi> lābhe,ti, <hi rend="bold">laddhi,</hi> micchādiṭṭhiyameva. Sesā tu ubhayatra. Ṭhitapakkho <hi rend="bold">siddhanto</hi><note>ṭhito pakkho siddhanto, pubbapakkhaṃ nirasya siddhapakkhaṭṭhāpane iti bhāvo (cintāmaṇiṭīkā)</note>, siddho anto anenāti viggaho. Samantato ayanaṃ gati <hi rend="bold">samayo.</hi></p>

<p rend="bodytext" n="162"><hi rend="paranum">162</hi><hi rend="dot">.</hi><hi rend="bold">Dohaḷa</hi>ntaṃ taṇhāyaṃ. <hi rend="bold">Tasa</hi> pipāsāyaṃ, yāya tasanti, sā <hi rend="bold">taṇhā,</hi> ṇho. <hi rend="bold">Iṇa</hi>mhi <hi rend="bold">tasiṇā. Eja</hi> kampane, <hi rend="bold">ejā</hi><pb ed="M" n="0.0125" />. Saṃsārato nissaritumappadānavasena jālasadisattā <hi rend="bold">jālinī,</hi> upamāne inī. <hi rend="bold">Visa</hi> pavesane, sabbatra visatā patthatāti <hi rend="bold">visattikā,</hi> sakatthe ṇiko. <hi rend="bold">Chanda</hi> icchāyaṃ, chandanaṃ <hi rend="bold">chando,</hi> kattukamyatāpi. Tesu tesvārammaṇesu ākulībhūtattā jaṭā viyāti <hi rend="bold">jaṭā. Kamu</hi> icchāyaṃ,ti, <hi rend="bold">nikanti. Isu</hi> icchāyaṃ, a, <hi rend="bold">i</hi>ssa <hi rend="bold">ā, āsā. Sivu</hi> tantasantāne, bhavādīhi bhavādayo sibbatīti <hi rend="bold">sibbinī,</hi> a, inī. Satte bhavaṃ netīti <hi rend="bold">bhavanetti,</hi>ti.</p>

<p rend="bodytext" n="163"><hi rend="paranum">163</hi><hi rend="dot">.</hi><hi rend="bold">Jhe</hi>cintāyaṃ, ārammaṇābhimukhaṃ jhāyatīti <hi rend="bold">abhijjhā,</hi> ā. <hi rend="bold">Vana</hi> sambhattiyaṃ, vanati yena so <hi rend="bold">vanatho,</hi> tho. <hi rend="bold">Vā</hi> gatiyaṃ, vāti ārammaṇanti <hi rend="bold">vānaṃ,</hi> yu. <hi rend="bold">Lubha</hi> icchāyaṃ, lubbhanaṃ <hi rend="bold">lobho,</hi> ṇo. <hi rend="bold">Ranja</hi> rāge, rajjanaṃ, rajjanti vā yena so <hi rend="bold">rāgo,</hi> ṇo. <hi rend="bold">Laya</hi> gatiyaṃ, ā punappunaṃ layatyārammaṇesūti <hi rend="bold">ālayo,</hi> punappunaṃ layati saṃsilesati yenāti vā <hi rend="bold">ālayo. ‘‘Layo</hi> vināse saṃsilese, sāmye toriyattikassa ce’’ti <hi rend="bold">nānatthasaṅgahe. Piha</hi> icchāyaṃ, curādi, a, pihayati yāyāti <hi rend="bold">pihā.</hi> Cittassa nānārammaṇesu vibbhamakaraṇato manaso ratho iva <hi rend="bold">manoratho,</hi> mano eva ratho viyāti vā <hi rend="bold">manoratho. Isu</hi> icchāyaṃ, a, <hi rend="bold">sa</hi>ssa <hi rend="bold">cchā</hi>deso. <hi rend="bold">Lasa</hi> kantiyaṃ, abhimukhaṃ katvā lasati yenāti <hi rend="bold">abhilāso,</hi> ṇo. <hi rend="bold">Kamu</hi> icchāyaṃ, ṇo, <hi rend="bold">kāmo <pb ed="M" n="0.0126" />. Duha</hi> papūraṇe, duhanaṃ doho, taṃ lātīti <hi rend="bold">dohaḷo,</hi> duṭṭhaṃ hadayametenāti vā <hi rend="bold">dohaḷo, hadaya</hi>ssa <hi rend="bold">haḷo, hala</hi> kampane dvisaddūpapado, dvīhi halati kampatīti vā <hi rend="bold">dohaḷo,</hi> a, dvissa <hi rend="bold">do, la</hi>ssa <hi rend="bold">ḷo.</hi> Dve hadayā assa paramatthassāti vā <hi rend="bold">dohaḷo.</hi> A, dvissa <hi rend="bold">do, hadaya</hi>ssa <hi rend="bold">haḷo, da</hi>ssa <hi rend="bold">ḷo</hi> vā, <hi rend="bold">ya</hi>lopo, icchāvisesattepi dohaḷassa sāmaññavatticchāya niddeso.</p>

<p rend="bodytext">Ataṇhāsabhāvampi ruciṃ ālambaṇicchāsabhāvasāmaññena idheva vattumāha <hi rend="bold">‘‘ākaṅkhātu’’</hi>iccādi. <hi rend="bold">Kaṅkha</hi> icchāyaṃ, a. <hi rend="bold">Ruca</hi> rocane, rocanaṃ kattukāmatā, i, <hi rend="bold">ruca</hi> dittiyaṃ vā, ruci. Kattukāmateva. <hi rend="bold">Sā</hi> ruci adhikā lālasā nāma, <hi rend="bold">lasa</hi> kantiyaṃ, punappunaṃ, atisayaṃ vā lasatīti <hi rend="bold">lālasā,</hi> dvittaṃ, assā. ‘‘Yācanāyaṃ mahicchāyaṃ <note>taṇhātireke yācanāyaṃ (cintāmaṇiṭīkā 7.28)</note>, ussukke lālasā dvisū’’ti <hi rend="bold">ruddo.</hi></p>

<p rend="bodytext" n="164"><hi rend="paranum">164</hi><hi rend="dot">.</hi> Tikaṃ virodhe. Pāyena vīresu bhavaṃ <hi rend="bold">veraṃ,</hi> paṭighapāpesupi. <hi rend="bold">Rudha</hi> paṭighāte, virujjhanaṃ <hi rend="bold">virodho. Disa</hi> appītiyaṃ, viddesanaṃ <hi rend="bold">viddeso.</hi></p>

<p rend="bodytext"><hi rend="bold">Rosa</hi>ntaṃ kodhe. <hi rend="bold">Dusa</hi> appītiyaṃ, dussanaṃ <hi rend="bold">doso.</hi> Ārammaṇe paṭihaññatīti <hi rend="bold">paṭighaṃ, hana</hi> hiṃsāyaṃ, <hi rend="bold">paṭigha</hi>saddoyaṃ pulliṅge vā bhavati. <hi rend="bold">Kudha</hi> kope, kujjhanaṃ <hi rend="bold">kodho.</hi> Āgantvā haññatīti <hi rend="bold">āghāto. Kupa</hi> kope, kuppatīti <hi rend="bold">kopo,</hi> kopayati vā cittanti <hi rend="bold">kopo. Rusa</hi> rosane, rusanaṃ dussanaṃ <hi rend="bold">roso.</hi></p>

<p rend="bodytext">Dvayaṃ <pb ed="M" n="0.0127" /> parānatthacintane. Byāpajjati vinassati cittametenāti <hi rend="bold">byāpādo,</hi> paṭighepi. <hi rend="bold">Pada</hi> gatimhi. Parasampattīsu nābhiramatīti <hi rend="bold">anabhirati, ramu</hi> ramaṇe,ti.</p>

<p rend="bodytext" n="165"><hi rend="paranum">165</hi><hi rend="dot">.</hi> Dvayaṃ upanāhe. <hi rend="bold">Naha</hi> bandhane, punappunaṃ, upagantvā vā nayhati cittanti <hi rend="bold">upanāho.</hi> Bajjhati veramanenāti <hi rend="bold">baddhaveraṃ.</hi> Dvayaṃ soke. <hi rend="bold">Suca</hi> soke, ṇo, sucanaṃ <hi rend="bold">soko.</hi> Sucate <hi rend="bold">socanaṃ.</hi></p>

<p rend="bodytext">Tikaṃ rudite. <hi rend="bold">Rudi</hi> assuvimocane, sabbatra bhāve to. <hi rend="bold">Kadi</hi> avhāne, rodane ca, <hi rend="bold">ta</hi>paccayassa <hi rend="bold">aṇṇā</hi>dese <hi rend="bold">ruṇṇaṃ.</hi> Dvayaṃ paridevane. Devanaṃ sokena vilāpo, punappunaṃ, samantato vā devo <hi rend="bold">paridevo, pariddavo</hi> ca.</p>

<p rend="bodytext" n="166"><hi rend="paranum">166</hi><hi rend="dot">.</hi> Tikaṃ bhaye cittutrāsasaṅkhāte. Sabbatra bhāvasādhanaṃ. <hi rend="bold">Bhī</hi> bhaye, bhāyanaṃ <hi rend="bold">bhīti,</hi>ti. <hi rend="bold">Bhayaṃ,</hi> ṇo. <hi rend="bold">Tasa</hi> ubbeje, uttasate <hi rend="bold">uttāso,</hi> ṇo. Dvayaṃ mahati bhaye. Bhīruno idaṃ <hi rend="bold">bheravaṃ,</hi> ṇo. Mahantañca taṃ bhayajanakattā bhayañcāti <hi rend="bold">mahabbhayaṃ. Mahābhaya</hi>ntipi pāṭho.</p>

<p rend="bodytext" n="167"><hi rend="paranum">167</hi><hi rend="dot">.</hi> Pajjaṃ bhāyitabbasāmaññe. <hi rend="bold">Bherava</hi>saddoyaṃ sāmaññavācakopi atthīti idha niddeso. Bhāyati yasmāti <hi rend="bold">bhiṃsanaṃ,</hi> so, yu, bindāgamo. Bhāyati yasmāti <hi rend="bold">bhīmaṃ,</hi> mo. <hi rend="bold">Dara</hi> vidāraṇe, darīyatīti <hi rend="bold">dāruṇaṃ,</hi> uṇo. Bhāyati yasmāti <pb ed="M" n="0.0128" /><hi rend="bold">bhayānakaṃ,</hi> ṇvu, <hi rend="bold">anakā</hi>deso. <hi rend="bold">Ghura</hi> bhīme, ghurati bhiṃsatīti <hi rend="bold">ghoraṃ,</hi> ṇo. Paṭivattati bhayaṃ cittutrāso yasmāti <hi rend="bold">paṭibhayaṃ.</hi> Bhāyati yasmāti <hi rend="bold">bhesmaṃ, sma</hi>paccayo. Bhayaṃ karotīti <hi rend="bold">bhayaṅkaraṃ,</hi> aluttasamāsoyaṃ. Ime nava <hi rend="bold">bheravā</hi>dayo bhayabheravādihetumhi dabbe visesanabhāvena vattante, tadā tīsu liṅgesu, sāmaññena tu napuṃsake.</p>

<p rend="bodytext" n="168"><hi rend="paranum">168</hi><hi rend="dot">.</hi> Dvayaṃ parābhyudayāsahane. <hi rend="bold">Issa</hi> issatthe, <hi rend="bold">issa</hi> issāyanti vā dhātvattho, issati santesupi guṇesu vacasā, manasā vā dosāropanaṃ karotīti <hi rend="bold">issā,</hi> a. <hi rend="bold">Ussuya</hi><note>usūya (?)</note> dosāvikaraṇe. Tikaṃ macchere. <hi rend="bold">Masu</hi> āmasane, <hi rend="bold">ccheracchara</hi>paccayā, maccharameva <hi rend="bold">macchariyaṃ,</hi> sakatthe iyo, atha vā <hi rend="bold">masu</hi>iccetassa pāṭipadikassa <hi rend="bold">su</hi>ssa <hi rend="bold">ṇa</hi>mhi <hi rend="bold">ccheraccharā, masu</hi> maccheretipi dhātu.</p>

<p rend="bodytext">Tikaṃ aññāṇe. <hi rend="bold">Mūha</hi> vecitte, muyhanti tena sampayuttadhammā, sayaṃ vā muyhati, muyhanamattameva vā tanti <hi rend="bold">moho. Vida</hi> ñāṇe, na vidatīti <hi rend="bold">avijjā.</hi> Na vijānātīti <hi rend="bold">aññāṇaṃ.</hi> Tikaṃ māne. Bhūtenābhūtena vā parato ukkaṃsakappanena cetaso unnati <hi rend="bold">māno,</hi> yathā ‘‘sūro atthavāha’masmi sīlavā buddhisampanno’’ti <note>avehi bhalavā asmi, sīlavā buddhisaṃyuto (cintāmaṇiṭīkā 7.22)</note>. <hi rend="bold">Māna</hi> pūjāyaṃ, curādi, a. Dhāraṇattho <hi rend="bold">dhā</hi>dhātu, karotyatthe <hi rend="bold">vi</hi>pubbo, seyyādibhāve attānaṃ vidadhāti yāya sā <hi rend="bold">vidhā,</hi> tīsu. Uddhaṃ namati yāya sā <hi rend="bold">unnati,</hi> itthiyanti.</p>

<p rend="bodytext" n="169"><hi rend="paranum">169</hi><hi rend="dot">.</hi> Dvayaṃ <pb ed="M" n="0.0129" /> uddhacce. <hi rend="bold">Hana</hi> gatiyaṃ, uddhaṃ uddhaṃ hanati gacchatīti uddhato, to, <hi rend="bold">hana</hi>ssa <hi rend="bold">dho,</hi> asarūpadvittaṃ, cittaṃ, uddhatassa bhāvo <hi rend="bold">uddhaccaṃ. Dhāva</hi> gatiyaṃ, uddhaṃ dhāvati cittametenāti <hi rend="bold">uddhavaṃ,</hi> a, rasso.</p>

<p rend="bodytext"><hi rend="bold">Tāpā</hi>dipañcakaṃ kukkucce. <hi rend="bold">Tapa, dhupa</hi> santāpe, tapati cittametenāti <hi rend="bold">tāpo,</hi> ṇo. Kucchitaṃ karotīti kukkutaṃ, cittaṃ, taṃsamaṅgī vā, tassa bhāvo <hi rend="bold">kukkuccaṃ.</hi> Pacchā tapati etenāti <hi rend="bold">pacchātāpo.</hi> Anu pacchā tapati yena so <hi rend="bold">anutāpo. Sara</hi> gatiyaṃ, virūpena pati punappunaṃ sarati cittametenāti <hi rend="bold">vippaṭisāro, ta</hi>ssa <hi rend="bold">ṭo.</hi></p>

<p rend="bodytext" n="170"><hi rend="paranum">170</hi><hi rend="dot">.</hi> Pajjaṃ vicikicchāyaṃ. <hi rend="bold">Likha</hi> lekhane, manaṃ vilekhati dvidhākaraṇavasenāti <hi rend="bold">manovilekho. Diha</hi> upacaye. Idha pana <hi rend="bold">saṃ</hi>pubbattā saṃsaye, karaṇe ṇo. <hi rend="bold">Sī</hi> saye, idha <hi rend="bold">saṃ</hi>pubbattā kaṅkhāyaṃ, sabbatrevaṃ. ‘‘Kathamida’’miti kathayati yāya sā <hi rend="bold">kathaṃkathā. Kita</hi> rogāpanayane, <hi rend="bold">cha</hi>paccayo, dvittādi, vigatā cikicchā ñāṇappaṭikāro etāyāti <hi rend="bold">vicikicchā. Ila</hi> gatikampanesu, dvidhā ilati cittametenāti <hi rend="bold">dveḷhakaṃ, ha</hi>paccayo, sakatthe ko ca. <hi rend="bold">Kaṅkha</hi> vicikicchāyaṃ, a, itthiyaṃ. <hi rend="bold">Saṅka</hi> saṅkāyaṃ. Vividhenākārena maññati yasmā, sā <hi rend="bold">vimati. Mana</hi> ñāṇe, itthiyanti.</p>

<p rend="bodytext" n="171"><hi rend="paranum">171</hi><hi rend="dot">.</hi> Tikaṃ <pb ed="M" n="0.0130" /> nīcapakatidosasambhūtarūpissariyādinimittike made, yasmiṃ sati uttaradānasādarolokanādivimukho puriso jāyate. Madopyatra ‘‘katthūrīgabbaretesu, madohassebhadānesū’’ti <note>kattari gabbharetesu, mado purisamānesūti (nissaya)</note><hi rend="bold">rabhaso. Gabba</hi> māne, curādi, a, atha vā <hi rend="bold">gara</hi> secane, bo. <hi rend="bold">Māna</hi> pūjāyaṃ, visesato mānetīti <hi rend="bold">abhimāno.</hi> Ahaṃkāre <hi rend="bold">ahaṃ</hi>saddo nipāto, <hi rend="bold">amha</hi>saddopyatra, ‘‘aha’’miti attānaṃ karoti yenāti <hi rend="bold">ahaṃkāro.</hi> Dvayaṃ cintāyaṃ. <hi rend="bold">Cinta</hi> cintāyaṃ, a. <hi rend="bold">Jhe</hi> cintāyaṃ, jhāyate <hi rend="bold">jhānaṃ,</hi> dvīsupi bhāvasādhanaṃ, a. Vitakkacintānaṃ ko bhedo? Vitakko tāva vācāya pubbabhāgappavatto, ‘‘pubbeva kho, gahapati, vitakketvā vicāretvā pacchā vācaṃ bhindatī’’ti <note>saṃ. ni. 4.348</note> hi vuttaṃ. Itarā pana tassā apubbabhāgappavattāpīti ayametāsaṃ viseso. Atha vā vitakko pakiṇṇakapariyāpanno eko cetasikadhammo, itarā pana sabbasādhāraṇapariyāpanno manasikāranāmako eko cetasikadhammoti ayametāsaṃ viseso.</p>

<p rend="bodytext">Dvayaṃ nicchaye. <hi rend="bold">Naya</hi> gamanattho <hi rend="bold">daṇḍako</hi> dhātu, ārammaṇaṃ nicchinanto nayatīti <hi rend="bold">niṇṇayo, na</hi>ssa <hi rend="bold">ṇa</hi>ttaṃ. Atha adhimokkhaniṇṇayānaṃ ko bhedo? Adhimokkho ārammaṇaṃ ajjhogāhetvā tiṭṭhati, niṇṇayo vinicchayamattamevāti ayametesaṃ viseso. Atha vā adhimokkho pasādepi sambhavati, itaro pana na tathāti ayaṃpyetesaṃ bhedo <pb ed="M" n="0.0131" />. Tatra <hi rend="bold">nicchaya</hi>saddo idhāpi pavattatīti dvīsupi vutto.</p>

<p rend="bodytext">Pādena abhyupagamassa nāmāni. <hi rend="bold">Pati</hi>pubbo jānāti abhyupagame, itthiyaṃ a, <hi rend="bold">paṭiññā.</hi> Tathā suṇoti ca, a, <hi rend="bold">paṭissavo,</hi> dvīsupi bhāvasādhanaṃ. Saṃvidā’gū, paṭiññānaṃ, niyamo, assavo, saṃsavo, aṅgīkāro, abhyupagamo, samādhiiccādīnipi abhyupagamassa nāmāni <note>amara 5.5</note>.</p>

<p rend="bodytext" n="172"><hi rend="paranum">172</hi><hi rend="dot">.</hi> Chahi padehi anādarassa nāmāni. <hi rend="bold">Māna</hi> pūjāyaṃ, curādi, <hi rend="bold">mana</hi> ñāṇe vā, heṭṭhā katvā jānanaṃ <hi rend="bold">avamānaṃ,</hi> bhāve yu. Yo yenānādarito, sa tato avassameva kāyavacīmanānaṃ aññatarenāvadhīyateti anādarepi byavadhānābhicārato <hi rend="bold">tira</hi>saddo antaradhāne vattamāno sambajjhateti tirodhānakaraṇaṃ <hi rend="bold">tirakkāro. Pari parā</hi>pubbo <hi rend="bold">bhū</hi>dhātu avaññāṇe, <hi rend="bold">ava</hi>pubbo jānāti ca, sabbatra bhāve ṇo, a ca. <hi rend="bold">Dara</hi> ādare, ādaro sakkāro, tabbiparīto <hi rend="bold">anādaro.</hi> Parābhavanaṃ <hi rend="bold">parābhavo.</hi> Avajānanaṃ <hi rend="bold">avaññā.</hi></p>

<p rend="bodytext">Dvayaṃ ummāde. Cittassa vibbhamo bhanti ummādo. <hi rend="bold">Mada</hi> ummāde, uggatehi, ummaggasaṇṭhitehi vā dosehi madanaṃ <hi rend="bold">ummādo.</hi></p>

<p rend="bodytext" n="173"><hi rend="paranum">173</hi><hi rend="dot">.</hi><hi rend="bold">Sneha</hi>ntaṃ <pb ed="M" n="0.0132" /> snehe. Piyassa bhāvo <hi rend="bold">pemaṃ,</hi> imo, <hi rend="bold">piya</hi>ssa <hi rend="bold">pa</hi>ttaṃ, pīnayatīti vāpī, pino bhāvo <hi rend="bold">pemaṃ,</hi> imo. <hi rend="bold">Siniha, sniha</hi> pītiyaṃ, bhāve ṇo. Dvayaṃ mucchāyaṃ. <hi rend="bold">Pīḷa</hi> vibādhāyaṃ, cittassa pīḷā <hi rend="bold">cittapīḷā,</hi> vigatā nīlādisañjānanalakkhaṇā saññā etasmāti visaññī, tassa bhāvo <hi rend="bold">visaññitā.</hi></p>

<p rend="bodytext">Dvayaṃ pamāde. Yena sakko samāno sayaṃ kattabbaṃ na karoti, so pamādo, <hi rend="bold">mada</hi> pamāde <hi rend="bold">pa</hi>pubbo, pamajjanaṃ <hi rend="bold">pamādo,</hi> ṇo. <hi rend="bold">Saja</hi> visajjanāliṅgananimmānesu. Satiyā visajjanaṃ <hi rend="bold">sativosaggo, i</hi>ssa <hi rend="bold">o.</hi> Apubbavatthuparikkhātisaye <hi rend="bold">kotūhalā</hi>didvayaṃ. <hi rend="bold">Tuja</hi> hiṃsāyaṃ, kuṃ pāpaṃ tojatīti <hi rend="bold">kotūhalaṃ,</hi> alo, vaṇṇavikāro ca. <hi rend="bold">Tula</hi> nikkase, kuṃ pāpaṃ tulayatīti <hi rend="bold">kutūhalaṃ,</hi> a, <hi rend="bold">ha</hi>kāravaṇṇāgamo. Kotukaṃ, kutukañca etesaṃ pariyāyāni.</p>

<p rend="bodytext" n="174"><hi rend="paranum">174</hi><hi rend="dot">.</hi><hi rend="bold">Vilāsā</hi>dayo <hi rend="bold">kriyā</hi> ceṭṭhā, kiṃvisiṭṭhā? Sā kriyā <hi rend="bold">nārisiṅgārabhāvajā</hi> itthīnaṃ ratibhāvajā, yā <hi rend="bold">hāva</hi>saddenoccante. Huyante rāgino atrāti <hi rend="bold">hāvo, hu</hi> havane, ṇo. <hi rend="bold">Ādi</hi>nā vicchittipabhutīnaṃ gahaṇaṃ, tathā hi vuttaṃ <hi rend="bold">nāṭakaratanakose</hi> –</p>

<p rend="gatha1">‘‘Līlā <pb ed="M" n="0.0133" /> vilāso vicchitti, vibbhamo kilakiñcitaṃ;</p>

<p rend="gathalast">Moṭṭāyitaṃ kuṭṭamitaṃ, vibboko lalitaṃ tathā.</p>

<p rend="gatha1">Vikatañceti viññeyyā, dasa thīnaṃ <note>thīnaṃ ceṭṭhā (ka.)</note> sabhāvajā;</p>

<p rend="gathalast">Hāvo ca helā vikkhepa-sammūḷhamadakapaṇya’’nti.</p>

<p rend="bodytext">Tatra piyasamīpagamane yo ṭhānāsanagamanavilokitesu vikāro, akasmā ca kodhamihitacamakkāramukhavikūṇanaṃ, so <hi rend="bold">vilāso, vi</hi>pubbā <hi rend="bold">lasa</hi>dhātumhā ṇo. Sukumāravidhānena bhamukanettādikriyāsacivakaracaraṇaṅgavinyāso <hi rend="bold">lalitaṃ, lala</hi> vilāse, to. Aladdhapiyasamāgamena kucittavinodanatthaṃ piyassa yā vesagatidiṭṭhihasitabhaṇitehānukati karīyate, sā <hi rend="bold">līlā, lala</hi> vilāse, <hi rend="bold">lala</hi> upasevāyanti vā dhātvattho, a. Surate pavaḍḍhecchā heḷā, <hi rend="bold">helā</hi> vā, <hi rend="bold">hila</hi> hāvakaraṇe, a. Madarāgahassajanito vipariyāso <hi rend="bold">vibbhamo.</hi> Ābharaṇavilepanādīnaṃ kutoci piyāparādhato issāyānādarena cattānaṃ sakhīnaṃ payatanena vāraṇaṃ <hi rend="bold">vicchitti, chidi</hi> dvedhākaraṇe,ti. Piyena dattaṃ pītinibandhanaṃ svappamapi bhūsanaṃ vicchittītyaññe. <hi rend="bold">Kilakiñcitā</hi>dayo nāṭakasatthānusārato <note>byākhyāsudhāṭīkāṭīppaṇe</note> ñeyyā.</p>

<p rend="bodytext" n="175"><hi rend="paranum">175</hi><hi rend="dot">.</hi> Tikaṃ hasite. <hi rend="bold">Hasa</hi> hasane, sabbatra bhāvasādhanaṃ. So hāso mando samāno mihitaṃ, sitañcuccate. <hi rend="bold">Miha</hi> īsaṃhasane. Mandassitaṃ mhitantipi pāṭho, <hi rend="bold">mhi</hi><pb ed="M" n="0.0134" /> īsaṃhasanetipi dhātu, <hi rend="bold">mhi</hi>ssa, <hi rend="bold">mihi</hi>ssa vā <hi rend="bold">syā</hi>deso, <hi rend="bold">sitaṃ.</hi> Sabbatra bhāve to.</p>

<p rend="gatha1">Īsaṃphullitadantehi, kaṭākkhehi soṭṭhavehi ca;</p>

<p rend="gathalast">Alakkhitadvijadvāraṃ, sitamicchanti sūrayo <note>cintāmaṇiṭīkā 7.34</note>.</p>

<p rend="bodytext">Dvayaṃ mahāhasite. <hi rend="bold">Aṭa</hi> gatiyaṃ, dūragāmihāso <hi rend="bold">aṭahāso,</hi> atikkanto vā hāso <hi rend="bold">aṭahāso, ta</hi>ssa <hi rend="bold">ṭo,</hi> ikārassattañca. Sitātihasitānaṃ antarāḷikaṃ <hi rend="bold">vihasitaṃ.</hi></p>

<p rend="gatha1">Ākuñcitakapola’kkhaṃ, sassanaṃ nissanaṃ tathā;</p>

<p rend="gathalast">Patthāvotthaṃ sānurāgaṃ, āhu vihasitaṃ budhā <note>cintāmaṇiṭīkā 7.35</note>.</p>

<p rend="bodytext">Dvayaṃ lomuggame. Romānaṃ añcanaṃ <hi rend="bold">romañco, añca</hi> gamane, ṇo. Lomānaṃ haṃsanaṃ uddhaggabhāvo <hi rend="bold">lomahaṃsano.</hi></p>

<p rend="bodytext" n="176"><hi rend="paranum">176</hi><hi rend="dot">.</hi><hi rend="bold">Parihāsā</hi>dichakkaṃ vallabhādīnaṃ parihāse. Parihasantyatrāti <hi rend="bold">parihāso,</hi> ṇo, paribhavitukāmena hāsoti vā <hi rend="bold">parihāso. Du</hi> parihāse, <hi rend="bold">du</hi> anādareti vā dhātu, a, <hi rend="bold">dava</hi> dāheti vā dhātu. <hi rend="bold">Khiḍa</hi> kīḷāyaṃ, khiḍḍā, <hi rend="bold">khiddā</hi>tipi pāṭho, atha vā khaṃ tucchaṃ iḍḍā vācā, sā etthāti <hi rend="bold">khiḍḍā. Kīḷa</hi> pītiyakīḷanesu, <hi rend="bold">kīḷa</hi> vihāreti vā, kīḷanaṃ <hi rend="bold">keḷi kīḷā ca kīḷitañca. Parihāsā</hi>dichakkesupi adhikaraṇasādhanampi ācariyā vadanti.</p>

<p rend="bodytext">Tikaṃ <pb ed="M" n="0.0135" /> niddāyaṃ. Nipubbo <hi rend="bold">dā</hi> supane, a. <hi rend="bold">Supa</hi> saye, ino, <hi rend="bold">supinaṃ.</hi> A, <hi rend="bold">soppaṃ.</hi> Accantaparissamādikāraṇā sabbaṅganimīlanaṃ <hi rend="bold">middhaṃ.</hi> Mucchāpāyaṃ middhaṃ. <hi rend="bold">Mida</hi> kāriyakkhamane, to. Medhayati vā middhaṃ, akammaññabhāvena vihiṃ satītyattho, kampanattho <hi rend="bold">cala</hi>dhātu mucchāpāye <hi rend="bold">pa</hi>pubbo. Akkhidalānaṃ pacalabhāvena ayati pavattatīti <hi rend="bold">pacalāyikā,</hi> ṇvu, assittaṃ.</p>

<p rend="bodytext" n="177-178"><hi rend="paranum">177-178</hi><hi rend="dot">.</hi><hi rend="bold">Ketava</hi>ntaṃ kūṭe. Karaṇaṃ kati, ninditā kati <hi rend="bold">nikati. Aṭa</hi> gamane, kucchitenākārena aṭatīti <hi rend="bold">kūṭaṃ. Kuṭa</hi> chedaneti vā dhātu <note>saddanītidhātumālāyaṃ pana ‘‘kūṭa appasāde’’ti dhātunā sādhitaṃ</note>. <hi rend="bold">Rabhi</hi> byāje, byājo nāma ketavaṃ. <hi rend="bold">Saṭha</hi> ketave, saṭhaṃ, saṭhayati na sammā bhāsati yenāti vā <hi rend="bold">saṭhaṃ.</hi> Kitavassa dhammo <hi rend="bold">ketavaṃ,</hi> kitavo nāma jūtakāro, coro vā, <hi rend="bold">kita</hi> nivāse, avo. Kapaṭo, byājo, upadhi, kusati iccādīnipi ketavassa nāmāni.</p>

<p rend="bodytext">Sattakaṃ sabhāve. Bhavanaṃ bhāvo, sassa attano, santo vā saṃvijjamāno bhāvo <hi rend="bold">sabhāvo. Saja</hi> visajjanāliṅgananimmānesu, natthi visajjanametassāti <hi rend="bold">nissaggo. Rūpa</hi> pakāsane, saṃvijjamānaṃ rūpaṃ <hi rend="bold">sarūpaṃ.</hi> Karaṇaṃ bhavanaṃ kati, paṭhamaṃ kati <hi rend="bold">pakati.</hi> Yathā paṭhamakāle sambhūtā, tatheva sabbadāpītyattho. <hi rend="bold">Sīla</hi> samādhimhi, samādhi niyamo. <hi rend="bold">Lakkha</hi> dassanaṅkesu, tatheva lakkhitabbanti <hi rend="bold">lakkhaṇaṃ,</hi> yu. Tatheva bhavatīti <hi rend="bold">bhāvo.</hi></p>

<p rend="bodytext">Dvayaṃ <pb ed="M" n="0.0136" /> ussave. <hi rend="bold">Usa</hi> dāhe. Kaṃ usavanti uggirayantyatrāti <hi rend="bold">ussavo,</hi> nānāsamiddhīhi savanti etthāti vā <hi rend="bold">ussavo. Chi</hi> chedane, chindati sokametthāti <hi rend="bold">chaṇo.</hi> Yu. <hi rend="bold">I</hi>ssa lopo. Sokaṃ, pāpañca chindantā aṇanti saddāyanti etthāti vā <hi rend="bold">chaṇo. Chi</hi> chedane. <hi rend="bold">Aṇa</hi> saddattho <hi rend="bold">daṇḍako</hi> dhātu.</p>

<p rend="bodytext" n="179"><hi rend="paranum">179</hi><hi rend="dot">.</hi> Yathā <hi rend="bold">sasnehaṃ</hi> pakatitilatelādisnehasahitaṃ dīpakaṃ pajjotaṃ dhārento <hi rend="bold">jantu</hi> naro atyandhakāragabbhādīsvapi ṭhitāni <hi rend="bold">khuddakānyatthajātāni</hi> atisukhumānipi nānādabbasamūhāni sukhaṃva sampassati, tathā <hi rend="bold">sasnehaṃ</hi> buddhapariyāyādianekapariyāyasnehasahitaṃ imaṃ <hi rend="bold">abhidhānappadīpikaṃ</hi> ganthaṃ uggahaṇadhāraṇādinā dhārento <hi rend="bold">jantu</hi> sotujano <hi rend="bold">khuddakāni atthajātāni</hi> nānāsatthesu āgatāni atigambhīrāni atthajātāni sukhaṃ sampassatīti yojanā.</p>

<p rend="bodytext">Iti sakalabyākaraṇamahāvanāsaṅgañāṇacārinā kavikuñjarakesarinā sirimahācaturaṅgabalena mahāmaccena viracitāyaṃ abhidhānappadīpikāvaṇṇanāyaṃ saggakaṇḍavaṇṇanā samattā.</p>

<p rend="centre">Saggakaṇḍavaṇṇanā niṭṭhitā.</p>
</body>
<back></back>
</text>
</TEI.2>