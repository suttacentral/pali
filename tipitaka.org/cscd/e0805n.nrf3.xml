<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">4. Samāsakaṇḍa</p>

<p rend="bodytext"><hi rend="bold">Atha nāmameva</hi> aññamaññasambandhīnaṃ samāsoti nāmanissitattā, sayañca nāmikattā nāmānantaraṃ <hi rend="bold">samāso</hi> vuccate.</p>

<p rend="bodytext">So ca saññāvasena chabbidho abyayībhāvo kammadhārayo digu tappuriso bahubbīhi dvando cāti.</p>

<p rend="subhead">Abyayībhāvasamāsa</p>

<p rend="gatha1">Tatra paṭhamaṃ abyayībhāvasamāso vuccate;</p>

<p rend="gathalast">So ca niccasamāsoti assapadaviggaho.</p>

<p rend="bodytext">‘‘Upanagaraṃ’’itīdha – <hi rend="bold">upa</hi>saddato paṭhamekavacanaṃ <hi rend="bold">si,</hi> tassa upasaggaparattā ‘‘sabbāsamāvusopasagganipātādīhi cā’’ti lopo, <hi rend="bold">nagara</hi>saddato chaṭṭhekavacanaṃ <hi rend="bold">sa,</hi> nagarassa samīpanti aññapadena viggahe –</p>

<p rend="bodytext">‘‘Nāmānaṃ samāso yuttattho’’ti samāsavidhāne sabbattha vattate.</p>

<p rend="bodytext" n="330"><hi rend="paranum">330</hi><hi rend="dot">.</hi><hi rend="bold">Upasagganipātapubbako abyayībhāvo</hi>.</p>

<p rend="bodytext"><hi rend="bold">Upasagga</hi>pubbako, <hi rend="bold">nipāta</hi>pubbako ca nāmiko yuttattho teheva attapubbakehi upasagganipātehi saha niccaṃ samasīyate, so ca samāso <hi rend="bold">abyayībhāva</hi>sañño hoti. Idha abyayībhāvādisaññāvidhāyakasuttāneva vā saññāvidhānamukhena samāsavidhāyakānīti daṭṭhabbāni.</p>

<p rend="bodytext">Tattha <hi rend="bold">abyaya</hi>miti upasagganipātānaṃ saññā, liṅgavacanabhedepi byayarahitattā, abyayānaṃ atthaṃ vibhāvayatīti <hi rend="bold">abyayībhāvo</hi> abyayatthapubbaṅgamattā, anabyayaṃ abyayaṃ bhavatīti vā <pb ed="M" n="0.0178" /> abyayībhāvo. Pubbapadatthappadhāno hi abyayībhāvo, ettha ca ‘‘upasagganipātapubbako’’ti vuttattā upasagganipātānameva pubbanipāto.</p>

<p rend="bodytext" n="331"><hi rend="paranum">331</hi><hi rend="dot">.</hi><hi rend="bold">Nāmānaṃ samāso yuttattho</hi>.</p>

<p rend="bodytext">Tesaṃ nāmānaṃ payujjamānapadatthānaṃ yo yuttattho, so samāsasañño hoti, tadaññaṃ vākyamiti ruḷhaṃ.</p>

<p rend="bodytext">Nāmāni <hi rend="bold">syā</hi>divibhatyantāni, samassateti <hi rend="bold">samāso,</hi> saṅkhipiyatīti attho.</p>

<p rend="bodytext">Vuttañhi</p>

<p rend="gatha1">‘‘Samāso padasaṅkhepo, padappaccayasaṃhitaṃ;</p>

<p rend="gathalast">Taddhitaṃ nāma hotevaṃ, viññeyyaṃ tesamantara’’nti.</p>

<p rend="bodytext">Duvidhañcassa samasanaṃ saddasamasanamatthasamasanañca, tadubhayampi luttasamāse paripuṇṇameva labbhati. Aluttasamāse pana atthasamasanameva vibhattilopābhāvato, tatthāpi vā ekapadattūpagamanato duvidhampi labbhateva. Dve hi samāsassa payojanāni ekapadattamekavibhattittañcāti.</p>

<p rend="bodytext">Yutto attho <hi rend="bold">yuttatto,</hi> atha vā yutto saṅgato, sambandho vā attho yassa soyaṃ yuttattho, etena saṅgatatthena <hi rend="bold">yuttattha</hi>vacanena bhinnatthānaṃ ekatthībhāvo samāsalakkhaṇanti vuttaṃ hoti. Ettha ca ‘‘nāmāna’’nti vacanena ‘‘devadatto pacatī’’tiādīsu ākhyātena samāso na hotīti dasseti. Sambandhatthena pana <hi rend="bold">yuttattha</hi>ggahaṇena ‘‘bhaṭo rañño putto devadattassā’’tiādīsu aññamaññānapekkhesu, ‘‘devadattassa kaṇhā dantā’’tiādīsu ca aññasāpekkhesu <pb ed="M" n="0.0179" /> ayuttatthatāya samāso na hotīti dīpeti.</p>

<p rend="bodytext">‘‘Atthavasā vibhattivipariṇāmo’’ti vipariṇāmena ‘‘yuttatthāna’’nti vattate.</p>

<p rend="bodytext" n="332"><hi rend="paranum">332</hi><hi rend="dot">.</hi><hi rend="bold">Tesaṃ vibhattiyo lopā ca</hi>.</p>

<p rend="bodytext">Idha padantarena vā taddhitappaccayehi vā <hi rend="bold">āyā</hi>dippaccayehi vā ekatthībhūtā yuttatthā nāma, tena ‘‘tesaṃ yuttatthānaṃ samāsānaṃ, taddhitā<hi rend="bold">yā</hi>dippaccayantānañca vibhattiyo lopanīyā hontī’’ti attho. <hi rend="bold">Samāsa</hi>ggahaṇādhikāre pana sati <hi rend="bold">tesaṃ</hi>gahaṇena vā taddhitā<hi rend="bold">yā</hi>dippaccayanta vibhattilopo. <hi rend="bold">Ca</hi>ggahaṇaṃ ‘‘pabhaṅkaro’’tiādīsu lopanivattanatthaṃ.</p>

<p rend="bodytext">Vipariṇāmena ‘‘luttāsu, vibhattīsū’’ti vattate, <hi rend="bold">yuttattha</hi>ggahaṇañca.</p>

<p rend="bodytext" n="333"><hi rend="paranum">333</hi><hi rend="dot">.</hi><hi rend="bold">Pakati cassa sarantassa</hi>.</p>

<p rend="bodytext">Luttāsu vibhattīsu sarantassa assa yuttatthabhūtassa tividhassapi liṅgassa pakatibhāvo hoti. <hi rend="bold">Ca</hi>saddena <hi rend="bold">kiṃsamudaya idappaccayatā</hi>dīsu niggahītantassapi. Nimittābhāve nemittakābhāvassa idha anicchitattā ayamatideso.</p>

<p rend="bodytext">Sakatthavirahenidha samāsassa ca liṅgabhāvābhāvā vibhattuppattiyamasampattāyaṃ nāmabyapadesātidesamāha.</p>

<p rend="bodytext" n="334"><hi rend="paranum">334</hi><hi rend="dot">.</hi><hi rend="bold">Taddhitasamāsakitakā nāmaṃvā’tavetunādīsu ca</hi>.</p>

<p rend="bodytext">Taddhitantā <pb ed="M" n="0.0180" />, kitantā, samāsā ca nāmamiva daṭṭhabbā <hi rend="bold">tavetuna tvāna tvā</hi>dippaccayante vajjetvā. <hi rend="bold">Ca</hi>ggahaṇaṃ kiccappaccaya<hi rend="bold">āīinī</hi>itthippaccayantādissapi nāmabyapadesatthaṃ. Idha <hi rend="bold">samāsa</hi>ggahaṇaṃ atthavataṃ samudāyānaṃ nāmabyapadeso samāsassevāti niyamatthanti apare.</p>

<p rend="bodytext">‘‘Abyayībhāvo’’ti vattate.</p>

<p rend="bodytext" n="335"><hi rend="paranum">335</hi><hi rend="dot">.</hi><hi rend="bold">So napuṃsakaliṅgo</hi>.</p>

<p rend="bodytext">So abyayībhāvasamāso napuṃsakaliṅgova daṭṭhabboti napuṃsakaliṅgattaṃ. Ettha hi satipi liṅgātidese ‘‘adhipañña’’ntiādīsu ‘‘adhiñāṇaṃ’’ntiādi rūpappasaṅgo na hoti saddantarattā, ‘‘tipañña’’ntiādīsu viyāti daṭṭhabbaṃ, na cāyaṃ atideso, sutte atidesaliṅgassa <hi rend="bold">iva</hi>saddassa adassanato. Pure viya syādyuppatti.</p>

<p rend="bodytext">‘‘Kvacī’’ti vattate.</p>

<p rend="bodytext" n="336"><hi rend="paranum">336</hi><hi rend="dot">.</hi><hi rend="bold">Aṃ vibhattīnamakārantā abyayībhāvā</hi>.</p>

<p rend="bodytext">Tasmā akārantā abyayībhāvā parāsaṃ vibhattīnaṃ kvaci <hi rend="bold">aṃ</hi> hoti, sesaṃ neyyaṃ.</p>

<p rend="bodytext">Taṃ upanagaraṃ, nagarassa samīpaṃ tiṭṭhatīti attho. Tāni upanagaraṃ, ālapanepevaṃ, taṃ upanagaraṃ passa, tāni upanagaraṃ.</p>

<p rend="gatha1"><hi rend="bold">Na</hi> pañcamyāyamambhāvo, <hi rend="bold">kvacī</hi>ti adhikārato;</p>

<p rend="gathalast">Tatiyāsattamīchaṭṭhī-nantu hoti vikappato.</p>

<p rend="bodytext">Tena upanagaraṃ kataṃ, upanagarena vā, tehi upanagaraṃ, upanagarehi vā, tassa upanagaraṃ dehi, tesaṃ upanagaraṃ, upanagarā ānaya, upanagaramhā upanagarasmā, upanagarehi, upanagaraṃ santakaṃ, upanagarassa vā, tesaṃ upanagaraṃ, upanagarānaṃ vā <pb ed="M" n="0.0181" />, upanagaraṃ nidhehi, upanagaramhi upanagarasmiṃ, upanagaraṃ upanagaresu vā. Evaṃ upakumbhaṃ.</p>

<p rend="bodytext"><hi rend="bold">Abhāve</hi> – darathānaṃ abhāvo niddarathaṃ, nimmasakaṃ.</p>

<p rend="bodytext"><hi rend="bold">Pacchāatthe</hi> – rathassa pacchā anurathaṃ, anuvātaṃ.</p>

<p rend="bodytext"><hi rend="bold">Yoggatāyaṃ</hi> – yathāsarūpaṃ, anurūpaṃ, rūpayogganti attho.</p>

<p rend="bodytext"><hi rend="bold">Vicchāyaṃ</hi> – attānamattānaṃ pati paccattaṃ, addhamāsaṃ addhamāsaṃ anu anvaddhamāsaṃ.</p>

<p rend="bodytext"><hi rend="bold">Anupubbiyaṃ</hi> – jeṭṭhānaṃ anupubbo anujeṭṭhaṃ.</p>

<p rend="bodytext"><hi rend="bold">Paṭilome</hi> – sotassa paṭilomaṃ paṭisotaṃ, paṭipathaṃ, pativātaṃ, attānaṃ adhikicca pavattā ajjhattaṃ.</p>

<p rend="bodytext"><hi rend="bold">Pariyādābhividhīsu</hi> āpāṇakoṭiyā āpāṇakoṭikaṃ, ‘‘kvaci samāsantagatānamakāranto’’ti <hi rend="bold">ka</hi>ppaccayo, ākumārehi yaso kaccāyanassa ākumāraṃ.</p>

<p rend="bodytext"><hi rend="bold">Samiddhiyaṃ</hi> – bhikkhāya samiddhīti atthe samāseva napuṃsakaliṅgatte ca kate –</p>

<p rend="bodytext">‘‘Samāsassa, anto’’ti ca vattate.</p>

<p rend="bodytext" n="337"><hi rend="paranum">337</hi><hi rend="dot">.</hi><hi rend="bold">Saro rasso napuṃsake</hi>.</p>

<p rend="bodytext">Napuṃsake vattamānassa samāsassa anto saro rasso hoti. Ettha ca <hi rend="bold">abyayībhāva</hi>ggahaṇaṃ nānuvattetabbaṃ, tena digudvandabahubbīhīsupi napuṃsake vattamānassa samāsantassarassa rassattaṃ siddhaṃ hoti. ‘‘Aṃ vibhattīna’’miccādinā <hi rend="bold">a</hi>mādeso, subhikkhaṃ. Gaṅgāya samīpe vattatīti upagaṅgaṃ, maṇikāya samīpaṃ upamaṇikaṃ.</p>

<p rend="bodytext">Itthīsu <pb ed="M" n="0.0182" /> amikiccāti atthe samāsanapuṃsakarassattādīsu katesu –</p>

<p rend="bodytext">‘‘Abyayībhāvā, vibhattīna’’nti ca vattate.</p>

<p rend="bodytext" n="338"><hi rend="paranum">338</hi><hi rend="dot">.</hi><hi rend="bold">Aññasmā lopo ca</hi>.</p>

<p rend="bodytext"><hi rend="bold">A</hi>kārantato aññasmā abyayībhāvasamāsā parāsaṃ vibhattīnaṃ lopo ca hoti. Adhitti, itthīsu adhikicca kathā pavattatīti attho. Adhitthi passa, adhitthi kataṃ iccādi, evaṃ adhikumāri, vadhuyā samīpaṃ upavadhu, gunnaṃ samīpaṃ upagu, <hi rend="bold">o</hi>kārassa rassattaṃ <hi rend="bold">u</hi>kāro. Evaṃ <hi rend="bold">upasaggapubbako</hi>.</p>

<p rend="bodytext"><hi rend="bold">Nipātapubbako</hi> yathā – vuḍḍhānaṃ paṭipāṭi, ye ye vuḍḍhā vā yathāvuḍḍhaṃ, <hi rend="bold">padatthānatikkame</hi> – yathākkamaṃ, yathāsatti, yathābalaṃ karoti, balamanatikkamitvā karotīti attho. Jīvassa yattako paricchedo yāvajīvaṃ, yāvatāyukaṃ, <hi rend="bold">ka</hi>ppaccayo. Yattakena attho yāvadatthaṃ, pabbatassa parabhāgo tiropabbataṃ, tiropākāraṃ, tirokuṭṭaṃ, pāsādassa anto antopāsādaṃ, antonagaraṃ, antovassaṃ, nagarassa bahi bahinagaraṃ, pāsādassa upari uparipāsādaṃ, uparimañcaṃ, mañcassa heṭṭhā heṭṭhāmañcaṃ, heṭṭhāpāsādaṃ, bhattassa pure purebhattaṃ, evaṃ pacchābhattaṃ.</p>

<p rend="bodytext"><hi rend="bold">Sākallatthe</hi> – saha makkhikāya samakkhikaṃ bhuñjati, na kiñci parivajjetīti attho. ‘‘Tesu vuddhī’’tiādinā <hi rend="bold">saha</hi>saddassa <hi rend="bold">sā</hi>deso. Gaṅgāya oraṃ oragaṅgamiccādi.</p>

<p rend="centre">Abyayībhāvasamāso niṭṭhito.</p>

<p rend="subhead">Kammadhārayasamāsa</p>

<p rend="bodytext">Atha <pb ed="M" n="0.0183" /> kammadhārayasamāso vuccate.</p>

<p rend="bodytext">So ca navavidho visesanapubbapado visesanuttarapado visesanobhayapado upamānuttarapado sambhāvanāpubbapado avadhāraṇapubbapado <hi rend="bold">na</hi>nipātapubbapado <hi rend="bold">ku</hi>pubbapado <hi rend="bold">pā</hi>dipubbapado cāti.</p>

<p rend="bodytext">Tattha <hi rend="bold">visesanapubbapado</hi> tāva – ‘‘mahanta purisa’’itīdha ubhayattha paṭhamekavacanaṃ <hi rend="bold">si,</hi> tulyādhikaraṇabhāvappasiddhatthaṃ <hi rend="bold">ca</hi>sadda <hi rend="bold">ta</hi>saddappayogo, mahanto ca so puriso cāti viggahe –</p>

<p rend="bodytext">Ito paraṃ ‘‘vibhāsā rukkhatiṇa’’iccādito ‘‘vibhāsā’’ti samāsavidhāne sabbattha vattate.</p>

<p rend="bodytext" n="339"><hi rend="paranum">339</hi><hi rend="dot">.</hi><hi rend="bold">Dvipade tulyādhikaraṇe kammadhārayo</hi>.</p>

<p rend="bodytext">Dve padāni nāmikāni tulyādhikaraṇāni aññamaññena saha vibhāsā samasyante, tasmiṃ dvipade tulyādhikaraṇe sati so samāso kammadhārayasañño ca hoti.</p>

<p rend="bodytext">Dve padāni <hi rend="bold">dvipadaṃ,</hi> tulyaṃ samānaṃ adhikaraṇaṃ attho yassa padadvayassa taṃ <hi rend="bold">tulyādhikaraṇaṃ,</hi> tasmiṃ dvipade tulyādhikaraṇe. Bhinnappavattinimittānaṃ dvinnaṃ padānaṃ visesanavisesitabbabhāvena ekasmiṃ atthe pavatti <hi rend="bold">tulyādhikaraṇatā</hi>. Kammamiva dvayaṃ dhārayatīti <hi rend="bold">kammadhārayo</hi>. Yathā hi kammaṃ kriyañca payojanañca dvayaṃ dhārayati, kamme sati kriyāya, payojanassa ca sambhavato, tathā ayaṃ samāso ekassa atthassa dve nāmāni dhārayati, tasmiṃ samāse sati <hi rend="bold">e</hi>katthajotakassa nāmadvayassa sambhavato.</p>

<p rend="bodytext">Pure <pb ed="M" n="0.0184" /> viya samāsasaññāvibhattilopapakatibhāvā, samāseneva tulyādhikaraṇabhāvassa vuttattā ‘‘vuttatthānamappayogo’’ti <hi rend="bold">ca</hi>sadda <hi rend="bold">ta</hi>saddānamappayogo.</p>

<p rend="bodytext" n="340"><hi rend="paranum">340</hi><hi rend="dot">.</hi><hi rend="bold">Mahataṃ mahā tulyādhikaraṇe pade</hi>.</p>

<p rend="bodytext"><hi rend="bold">Mahanta</hi> saddassa <hi rend="bold">mahā</hi> hoti tulyādhikaraṇe uttarapade pare. <hi rend="bold">Mahata</hi>nti bahuvacanaggahaṇena kvaci <hi rend="bold">maha</hi>ādeso ca, ettha ca visesanassa pubbanipāto visesanabhūtassa pubbapadassa <hi rend="bold">mahā</hi>desavidhānatova viññāyati.</p>

<p rend="bodytext">‘‘Kammadhārayo, digū’’ti ca vattate.</p>

<p rend="bodytext" n="341"><hi rend="paranum">341</hi><hi rend="dot">.</hi><hi rend="bold">Ubhe tappurisā</hi>.</p>

<p rend="bodytext">Ubhe kammadhārayadigusamāsā tappurisasaññā honti.</p>

<p rend="bodytext">Tassa puriso tappuriso, tappurisasadisattā ayampi samāso anvatthasaññāya <hi rend="bold">tappuriso</hi>ti vutto. Yathā hi <hi rend="bold">tappurisa</hi>saddo guṇamativatto, tathā ayaṃ samāsopi. Uttarapadatthappadhāno hi tappurisoti. Tato nāmabyapadeso syādyuppatti. Ayaṃ pana tappuriso abhidheyyavacano, paraliṅgo ca.</p>

<p rend="bodytext">Mahāpuriso, mahāpurisā iccādi <hi rend="bold">purisa</hi>saddasamaṃ, evaṃ mahāvīro, mahāmuni, mahantañca taṃ balañcāti mahābalaṃ, mahabbhayaṃ, <hi rend="bold">maha</hi>ādeso. Santo ca so puriso cāti sappuriso, ‘‘santasaddassa so bhe bo cante’’ti ettha <hi rend="bold">ca</hi>saddena <hi rend="bold">santa</hi>saddassa samāse a<hi rend="bold">bha</hi>kārepi <hi rend="bold">sā</hi>deso, tathā pubbapuriso, parapuriso, paṭhamapuriso, majjhimapuriso, uttamapuriso, dantapuriso, paramapuriso, vīrapuriso, setahatthī, kaṇhasappo, nīluppalaṃ, lohitacandanaṃ.</p>

<p rend="bodytext">Kvaci <pb ed="M" n="0.0185" /> vibhāsādhikārato na bhavati, yathā – puṇṇo mantāniputto, citto gahapati, sakko devarājāti.</p>

<p rend="bodytext">Pumā ca so kokilo cāti atthe samāse kate –</p>

<p rend="bodytext">‘‘Lopa’’nti vattate.</p>

<p rend="bodytext" n="342"><hi rend="paranum">342</hi><hi rend="dot">.</hi><hi rend="bold">Pumassa liṅgādīsu samāsesu</hi>.</p>

<p rend="bodytext"><hi rend="bold">Puma</hi>iccetassa anto <hi rend="bold">a</hi>kāro lopamāpajjate <hi rend="bold">liṅgā</hi>dīsu parapadesu samāsesu, ‘‘aṃmo niggahītaṃ jhalapehī’’ti <hi rend="bold">ma</hi>kārassa niggahītaṃ. Puṅkokilo. Evaṃ punnāgo.</p>

<p rend="bodytext">Khattiyā ca sā kaññā cāti viggayha samāse kate –</p>

<p rend="bodytext">‘‘Tulyādhikaraṇe, pade, itthiyaṃ bhāsitapumitthī pumāva ce’’ti ca vattate.</p>

<p rend="bodytext" n="343"><hi rend="paranum">343</hi><hi rend="dot">.</hi><hi rend="bold">Kammadhārayasaññe ca</hi>.</p>

<p rend="bodytext">Kammadhārayasaññe ca samāse itthiyaṃ vattamāne tulyādhikaraṇe uttarapade pare pubbabhūto itthivācako saddo pubbe bhāsitapumā ce, so pumā iva daṭṭhabboti pubbapade itthippaccayassa nivatti hoti.</p>

<p rend="bodytext">Khattiyakaññā, khattiyakaññāyo iccādi. Evaṃ rattalatā, dutiyabhikkhā, brāhmaṇī ca sā dārikā cāti brāhmaṇadārikā, nāgamāṇavikā.</p>

<p rend="bodytext">Pubbapadassevāyaṃ pumbhāvātideso, tena ‘‘khattiyakumārī kumārasamaṇī taruṇabrāhmaṇī’’tiādīsu uttarapadesu itthippaccayassa na nivatti hoti.</p>

<p rend="bodytext"><hi rend="bold">Itthiya</hi>micceva <pb ed="M" n="0.0186" /> kiṃ? Kumārīratanaṃ, samaṇīpadumaṃ.</p>

<p rend="bodytext"><hi rend="bold">Bhāsitapumā</hi>ti kiṃ? Gaṅgānadī, taṇhānadī, pathavīdhātu. ‘‘Nandāpokkharaṇī, nandādevī’’tiādīsu pana saññāsaddattā na hoti.</p>

<p rend="bodytext">Tathā puratthimo ca so kāyo cāti puratthimakāyo, ettha ca kāyekadeso <hi rend="bold">kāya</hi>saddo. Evaṃ pacchimakāyo, heṭṭhimakāyo, uparimakāyo, sabbakāyo, purāṇavihāro, navāvāso, kataranikāyo, katamanikāyo, hetuppaccayo, abahulaṃ bahulaṃ katanti bahulīkataṃ, jīvitappadhānaṃ navakaṃ jīvitanavakaṃ iccādi.</p>

<p rend="bodytext"><hi rend="bold">Visesanuttarapade</hi> jinavacanānuparodhato therācariyapaṇḍitādi visesanaṃ parañca bhavati. Yathā – sāriputto ca so thero cāti sāriputtatthero. Evaṃ mahāmoggallānatthero, mahākassapatthero, buddhaghosācariyo, dhammapālācariyo, ācariyaguttiloti vā, mahosadho ca so paṇḍito cāti mahosadhapaṇḍito. Evaṃ vidhurapaṇḍito, vatthuviseso.</p>

<p rend="bodytext"><hi rend="bold">Visesanobhayapado</hi> yathā – sītañca taṃ uṇhañcāti sītuṇhaṃ, siniddho ca so uṇho cāti siniddhuṇho, māso. Khañjo ca so khujjo cāti khañjakhujjo. Evaṃ andhabadhiro, katākataṃ, chiddāvachiddaṃ, uccāvacaṃ, chinnabhinnaṃ, sittasammaṭṭhaṃ, gatapaccāgataṃ.</p>

<p rend="bodytext"><hi rend="bold">Upamānuttarapade</hi> abhidhānānurodhato upamānabhūtaṃ visesanaṃ paraṃ bhavati. Yathā – sīho viya sīho, muni ca so sīho cāti munisīho. Evaṃ munivasabho, munipuṅgavo, buddhanāgo, buddhādicco, raṃsi viya raṃsi, saddhammo ca <pb ed="M" n="0.0187" /> so raṃsi cāti saddhammaraṃsi. Evaṃ vinayasāgaro, puṇḍarīkamiva puṇḍarīko, samaṇo ca so puṇḍarīko cāti samaṇapuṇḍarīko, samaṇapadumo. Cando viya cando, mukhañca taṃ cando cāti mukhacando. Evaṃ mukhapadumaṃ iccādi.</p>

<p rend="bodytext"><hi rend="bold">Sambhāvanāpubbapado</hi> yathā – dhammo iti buddhi dhammabuddhi. Evaṃ dhammasaññā, dhammasaṅkhāto, dhammasammato, pāṇasaññitā, asubhasaññā, aniccasaññā, anattasaññā, dhātusaññā, dhītusaññā, attasaññā, atthisaññā, attadiṭṭhi iccādi.</p>

<p rend="bodytext"><hi rend="bold">Avadhāraṇapubbapado</hi> yathā – guṇo eva dhanaṃ guṇadhanaṃ. Evaṃ saddhādhanaṃ, sīladhanaṃ, paññādhanaṃ, cakkhu eva indriyaṃ cakkhundriyaṃ. Evaṃ cakkhāyatanaṃ, cakkhudhātu, cakkhudvāraṃ, rūpārammaṇamiccādi.</p>

<p rend="bodytext"><hi rend="bold">Nanipātapubbapado</hi> yathā – na brāhmaṇoti atthe kammadhārayasamāse, vibhattilopādimhi ca kate –</p>

<p rend="bodytext">‘‘Ubhe tappurisā’’ti tappurisasaññā.</p>

<p rend="bodytext" n="344"><hi rend="paranum">344</hi><hi rend="dot">.</hi><hi rend="bold">Attaṃ nassa tappurise</hi>.</p>

<p rend="bodytext"><hi rend="bold">Na</hi>ssa nipātapadassa tappurise uttarapade pare sabbasseva <hi rend="bold">a</hi>ttaṃ hoti. Tappurisekadesattā tappuriso, abrāhmaṇo.</p>

<p rend="gatha1">Na nisedho sato yutto,</p>

<p rend="gatha2">Desādiniyamaṃ vinā;</p>

<p rend="gatha3">Asato cāphalo tasmā,</p>

<p rend="gathalast">Kathamabrāhmaṇoti ce?</p>

<p rend="gatha1">Nisedhatthānuvādena, paṭisedhavidhi kvaci;</p>

<p rend="gathalast">Parassa micchāñāṇattā-khyāpanāyopapajjate.</p>

<p rend="bodytext">Duvidho cassattho pasajjappaṭisedhapariyudāsavasena.</p>

<p rend="bodytext">Tattha <pb ed="M" n="0.0188" /> yo ‘‘asūriyapassā rājadārā’’tiādīsu viya uttarapadatthassa sabbathā abhāvaṃ dīpeti, so <hi rend="bold">pasajjappaṭisedhavācī</hi> nāma. Yo pana ‘‘abrāhmaṇa amanussā’’tiādīsu viya uttarapadatthaṃ pariyudāsitvā taṃsadise vatthumhi kāriyaṃ paṭipādayati, so <hi rend="bold">pariyudāsavācī</hi> nāma.</p>

<p rend="bodytext">Vuttañca</p>

<p rend="gatha1">‘‘Pasajjappaṭisedhassa, lakkhaṇaṃ vatthunatthitā;</p>

<p rend="gathalast">Vatthuto aññatra vutti, pariyudāsalakkhaṇa’’nti.</p>

<p rend="bodytext"><hi rend="bold">Na</hi>nvevaṃ santepi ‘‘abrāhmaṇo’’tiādīsu kathamuttarapadatthappadhānatā siyāti?</p>

<p rend="bodytext">Vuccate – <hi rend="bold">brāhmaṇā</hi>disaddānaṃ brāhmaṇādiatthasseva taṃsadisādiatthassāpi vācakattā, <hi rend="bold">brāhmaṇā</hi>disaddā hi kevalābrāhmaṇādiatthesveva pākaṭā, <hi rend="bold">bhū</hi>saddo viyasattāyaṃ, yadā te pana aññena sadisādivācakena <hi rend="bold">na</hi>iti nipātena yujjanti, tadā taṃsadisatadaññatabbiruddhatadabhāvesupi vattanti, <hi rend="bold">bhū</hi>saddo viya <hi rend="bold">anvabhi</hi>yādiyoge anubhavanaabhibhavanādīsu, tasmā uttarapadatthajotakoyevettha <hi rend="bold">na</hi>iti nipātoti na doso, tena abrāhmaṇoti brāhmaṇasadisoti vuttaṃ hoti. Evaṃ amanusso, assamaṇo.</p>

<p rend="bodytext"><hi rend="bold">Aññatthe</hi> – na byākatā abyākatā, asaṃkiliṭṭhā, apariyāpannā.</p>

<p rend="bodytext"><hi rend="bold">Viruddhatthe</hi> – na kusalā akusalā, kusalapaṭipakkhāti attho. Evaṃ alobho, amitto.</p>

<p rend="bodytext"><hi rend="bold">Pasajjappaṭisedhe</hi> – na katvā akatvā, akātuna puññaṃ akaronto.</p>

<p rend="bodytext">‘‘Nassa, tappurise’’ti ca vattate.</p>

<p rend="bodytext" n="345"><hi rend="paranum">345</hi><hi rend="dot">.</hi><hi rend="bold">Sare</hi><pb ed="M" n="0.0189" /><hi rend="bold">ana</hi>.</p>

<p rend="bodytext"><hi rend="bold">Na</hi>iccetassa padassa tappurise uttarapade <hi rend="bold">ana</hi> hoti sare pare.</p>

<p rend="bodytext"><hi rend="bold">Na</hi> asso anasso, na ariyo anariyo. Evaṃ anissaro, aniṭṭho, anupavādo, na ādāya anādāya, anoloketvā iccādi.</p>

<p rend="bodytext"><hi rend="bold">Kupubbapado</hi> yathā – kucchitamannanti niccasamāsattā aññapadena viggaho, kammadhārayasamāse kate –</p>

<p rend="bodytext">‘‘Tappurise, sare’’ti ca vattate.</p>

<p rend="bodytext" n="346"><hi rend="paranum">346</hi><hi rend="dot">.</hi><hi rend="bold">Kadada kussa</hi>.</p>

<p rend="bodytext"><hi rend="bold">Ku</hi>iccetassa nipātassa tappurise uttarapade <hi rend="bold">kada</hi> hoti sare pare. Kadannaṃ. Evaṃ kadasanaṃ.</p>

<p rend="bodytext"><hi rend="bold">Sare</hi>ti kiṃ? Kudārā, kuputtā, kudāsā, kudiṭṭhi.</p>

<p rend="bodytext">‘‘Kussā’’ti vattate.</p>

<p rend="bodytext" n="347"><hi rend="paranum">347</hi><hi rend="dot">.</hi><hi rend="bold">Kāppatthesu ca</hi>.</p>

<p rend="bodytext"><hi rend="bold">Ku</hi>iccetassa appatthe vattamānassa <hi rend="bold">kā</hi> hoti tappurise uttarapade pare. Bahuvacanuccāraṇato kucchitatthe ca kvaci tappurise. Appakaṃ lavaṇaṃ kālavaṇaṃ. Evaṃ kāpupphaṃ, kucchito puriso kāpuriso, kupuriso vā.</p>

<p rend="bodytext"><hi rend="bold">Pādipubbapado</hi> ca niccasamāsova, padhānaṃ vacanaṃ pāvacanaṃ, bhusaṃ vaddhaṃ pavaddhaṃ, sarīraṃ, samaṃ, sammā vā ādhānaṃ samādhānaṃ, vividhā mati vimati, vividho kappo vikappo, visiṭṭho vā kappo <pb ed="M" n="0.0190" /> vikappo, adhiko devo atidevo. Evaṃ adhidevo, adhisīlaṃ, sundaro gandho sugandho, kucchito gandho duggandho, sobhanaṃ kataṃ sukataṃ, asobhanaṃ kataṃ dukkaṭaṃ iccādi.</p>

<p rend="bodytext">Ye idha avihitalakkhaṇā nāmanipātopasaggā, tesaṃ ‘‘nāmānaṃ samāso’’ti yogavibhāgena samāso daṭṭhabbo. Yathā – apunageyyā gāthā, acandamullokikāni mukhāni, assaddhabhojī, alavaṇabhojītiādīsu ayuttatthattā nāññena samāso.</p>

<p rend="bodytext">Tathā diṭṭho pubbanti diṭṭhapubbo tathāgataṃ. Evaṃ sutapubbo dhammaṃ, gatapubbo maggaṃ, <hi rend="bold">kammani</hi> diṭṭhā pubbanti diṭṭhapubbā devā tena. Evaṃ sutapubbā dhammā, gatapubbā disā, pahāro, parābhavo, vihāro, āhāro, upahāro iccādi.</p>

<p rend="centre">Kammadhārayasamāso.</p>

<p rend="subhead">Digusamāsa</p>

<p rend="bodytext">Atha digusamāso vuccate.</p>

<p rend="bodytext">Tayo lokā samāhaṭā cittena sampiṇḍitā, tiṇṇaṃ lokānaṃ samāhāroti vā atthe –</p>

<p rend="bodytext">‘‘Nāmānaṃ samāso yuttattho’’ti vattamāne ‘‘dvipade’’tiādinā kammadhārayasamāso, tato samāsasaññāyaṃ, vibhattilope, pakatibhāve ca kate –</p>

<p rend="bodytext">‘‘Kammadhārayo’’ti vattate.</p>

<p rend="bodytext" n="348"><hi rend="paranum">348</hi><hi rend="dot">.</hi><hi rend="bold">Saṅkhyāpubbo</hi><pb ed="M" n="0.0191" /><hi rend="bold">digu</hi>.</p>

<p rend="bodytext">Saṅkhyāpubbo kammadhārayasamāso digusañño hoti.</p>

<p rend="bodytext">Dve gāvo digu, digusadisattā ayampi samāso <hi rend="bold">digū</hi>ti vutto. Atha vā saṅkhyāpubbattanapuṃsakekattasaṅkhātehi dvīhi lakkhaṇehi gato avagatoti digūti vuccati, dvīhi vā lakkhaṇehi gacchati pavattatīti digu. Ettha ca ‘‘saṅkhyāpubbo’’ti vuttattā saṅkhyāsaddasseva pubbanipāto, ‘‘ubhe tappurisā’’ti tappurisasaññā.</p>

<p rend="bodytext">‘‘Napuṃsakaliṅgo’’ti vattate.</p>

<p rend="bodytext" n="349"><hi rend="paranum">349</hi><hi rend="dot">.</hi><hi rend="bold">Digussekattaṃ</hi>.</p>

<p rend="bodytext">Digussa samāsassa ekattaṃ hoti, napuṃsakaliṅgattañca.</p>

<p rend="bodytext">Samāhāradigussetaṃ gahaṇaṃ, tattha sabbatthekavacanameva hoti, aññatra pana bahuvacanampi, nāmabyapadesasyādyuppatti <hi rend="bold">a</hi>mādesādi.</p>

<p rend="bodytext">Tilokaṃ, he tiloka, tilokaṃ, tilokena, tilokassa, tilokā tilokasmā tilokamhā, tilokassa, tiloke tilokamhi tilokasmiṃ.</p>

<p rend="bodytext">Evaṃ tayo daṇḍā tidaṇḍaṃ, tīṇi malāni samāhaṭāni, tiṇṇaṃ malānaṃ samāhāroti vā timalaṃ, tilakkhaṇaṃ, catussaccaṃ, catasso disā catuddisaṃ, ‘‘saro rasso napuṃsake’’ti rassattaṃ, pañcasikkhāpadaṃ, saḷāyatanaṃ, sattāhaṃ, aṭṭhasīlaṃ, navalokuttaraṃ, dasasīlaṃ, satayojanaṃ.</p>

<p rend="bodytext">Tathā – dve rattiyo dvirattaṃ, tisso rattiyo tirattaṃ, dve aṅguliyo dvaṅgulaṃ, satta godāvariyo, tāsaṃ samāhāroti vā sattagodāvaraṃ.</p>

<p rend="bodytext">Ettha ca ratti aṅguli godāvarīnamantassa –</p>

<p rend="bodytext" n="350"><hi rend="paranum">350</hi><hi rend="dot">.</hi><hi rend="bold">Kvaci samāsantagatānamakāranto</hi>.</p>

<p rend="bodytext">Rājādigaṇassetaṃ gahaṇaṃ, tena samāsantagatānaṃ <hi rend="bold">rājādī</hi>naṃ nāmānaṃ anto kvaci <hi rend="bold">a</hi>kāro hotīti attho. <hi rend="bold">Kāra</hi>ggahaṇena bahubbīhādimhi samāsante kvaci <hi rend="bold">ka</hi>ppaccayo hoti, <hi rend="bold">surabhi su du pūtī</hi>hi <hi rend="bold">gandha</hi>ntassikāro ca.</p>

<p rend="bodytext">Atha vā <hi rend="bold">a</hi> ca <hi rend="bold">ko</hi> ca akā, <hi rend="bold">ra</hi>kāro padasandhikaro, tena kvaci samāsantagatānamanto hutvā <hi rend="bold">a ka</hi> iccete paccayā hontīti attho. Tena pañca gāvo samāhaṭāti atthe samāsādiṃ katvā samāsante <hi rend="bold">a</hi>ppaccaye, ‘‘o sare cā’’ti <hi rend="bold">avā</hi>dese ca kate ‘‘pañcagava’’ntiādi ca sijjhati. ‘‘Dviratta’’ntiādīsu pana <hi rend="bold">a</hi>ppaccaye kate pubbasarassa ‘‘saralopo’’tiādinā lopo.</p>

<p rend="bodytext"><hi rend="bold">Asamāhāradigu</hi> yathā – eko ca so puggalo cāti ekapuggalo. Evaṃ ekadhammo, ekaputto, tayo bhavā tibhavā, catasso disā catuddisā, dasasahassacakkavāḷāni iccādi.</p>

<p rend="centre">Digusamāso.</p>

<p rend="subhead">Tappurisasamāsa</p>

<p rend="bodytext">Atha tappurisasamāso vuccate.</p>

<p rend="bodytext">So pana dutiyādīsu chasu vibhattīsu bhāvato chabbidho. Tattha dutiyātappuriso gatanissitātītātikkantappattāpannādīhi bhavati.</p>

<p rend="bodytext">Saraṇaṃ gatoti viggahe –</p>

<p rend="bodytext">‘‘Tappuriso’’ti vattate.</p>

<p rend="bodytext" n="351"><hi rend="paranum">351</hi><hi rend="dot">.</hi><hi rend="bold">Amādayo</hi><pb ed="M" n="0.0193" /><hi rend="bold">parapadebhi</hi>.</p>

<p rend="bodytext"><hi rend="bold">A</hi>mādivibhatyantāni yuttatthāni pubbapadāni nāmehi parapadebhi saha vibhāsā samasyante, so samāso tappurisasañño hoti. Ayañca tappuriso abhidheyyavacanaliṅgo.</p>

<p rend="bodytext"><hi rend="bold">Gatā</hi>disaddā kitantattā tiliṅgā, vibhattilopādi sabbaṃ pubbasamaṃ. So saraṇagato, te saraṇagatā. Sā saraṇagatā, tā saraṇagatāyo. Taṃ kulaṃ saraṇagataṃ, tāni kulāni saraṇagatāni iccādi.</p>

<p rend="bodytext">Evaṃ araññagato, bhūmigato, dhammaṃ nissito dhammanissito, atthanissito, bhavaṃ atīto bhavātīto, kālātīto, pamāṇaṃ atikkantaṃ pamāṇātikkantaṃ. Lokātikkantaṃ, sukhaṃ patto sukhappatto, dukkhappatto, sotaṃ āpanno sotāpanno, nirodhasamāpanno, rathaṃ āruḷho rathāruḷho, sabbarattiṃ sobhano sabbarattisobhano, muhuttasukhaṃ.</p>

<p rend="bodytext"><hi rend="bold">Upapadasamāse</hi> pana vuttiyeva tassa niccattā. Yathā – kammaṃ karotīti kammakāro, kumbhakāro, atthaṃ kāmetīti atthakāmo, dhammakāmo, dhammaṃ dhāretīti dhammadharo, vinayadharo, saccaṃ vadituṃ sīlamassāti saccavādī iccādi.</p>

<p rend="bodytext"><hi rend="bold">Tavantumānantā</hi>dikitantehi vākyameva vavatthitavibhāsādhikārato. Yathā – odanaṃ bhuttavā, dhammaṃ suṇamāno, dhammaṃ suṇanto, kaṭaṃ karāno, anabhidhānato vā, abhidhānalakkhaṇā hi taddhitasamāsakitakāti.</p>

<p rend="centre">Dutiyātappuriso.</p>

<p rend="bodytext">Tatiyā <pb ed="M" n="0.0194" /> kitaka pubba sadisa samūnattha kalaha nipuṇa missasakhilādīhi.</p>

<p rend="bodytext">Buddhena bhāsito buddhabhāsito, dhammo. Evaṃ jinadesito, satthārā vaṇṇito satthuvaṇṇito, viññūhi garahito viññugarahito, viññuppasattho, issarakataṃ, sayaṃkataṃ, sukehi āhaṭaṃ sukāhataṃ, raññā hato rājahato, rogapīḷito, aggidaḍḍho, sappadaṭṭho, sallena viddho sallaviddho, icchāya apakato icchāpakato, sīlena sampanno sīlasampanno. Evaṃ sukhasahagataṃ, ñāṇasampayuttaṃ, mittasaṃsaggo, piyavippayogo, jātitthaddho, guṇahīno, guṇavuḍḍho, catuvaggakaraṇīyaṃ, catuvaggādikattabbaṃ, kākehi peyyā kākapeyyā, nadī.</p>

<p rend="bodytext">Kvaci vuttiyeva, urena gacchatīti urago, pādena pivatīti pādapo. Kvaci vākyameva, parasunā chinnavā, kākehi pātabbā, dassanena pahātabbā.</p>

<p rend="bodytext"><hi rend="bold">Pubbādiyoge</hi> – māsena pubbo māsapubbo. Evaṃ mātusadiso, pitusamo, ekūnavīsati, sīlavikalo, asikalaho, vācānipuṇo, yāvakālikasaṃmissaṃ, vācāsakhilo, satthārā sadiso satthukappo, puññena atthiko puññatthiko, guṇādhiko, guḷena saṃsaṭṭho odano guḷodano, khīrodano, assena yutto ratho assaratho, maggacittaṃ, jambuyā paññāto lakkhito dīpo jambudīpo, ekena adhikā dasa ekādasa, jātiyā andho jaccandho, pakatiyā medhāvī pakatimedhāvī iccādi.</p>

<p rend="centre">Tatiyātappuriso.</p>

<p rend="bodytext">Catutthī <pb ed="M" n="0.0195" /> tadatthaatthahitadeyyādīhi.</p>

<p rend="bodytext"><hi rend="bold">Tadatthe</hi> – kathinassa dussaṃ kathinadussaṃ, kathinacīvaratthāyāti attho. Evaṃ cīvaradussaṃ, cīvaramūlyaṃ, yāguyā atthāya taṇḍulā yāgutaṇḍulā, bhattataṇḍulā, saṅghassatthāya bhattaṃ saṅghabhattaṃ, āgantukānamatthāya bhattaṃ āgantukabhattaṃ. Evaṃ gamikabhattaṃ, pāsādāya dabbaṃ pāsādadabbaṃ.</p>

<p rend="bodytext"><hi rend="bold">Atthe</hi> bhikkhusaṅghassatthāya vihāro bhikkhusaṅghattho vihāro, bhikkhusaṅghatthā yāgu, bhikkhusaṅghatthaṃ cīvaraṃ. Yassatthāya yadattho, yadatthā, yadatthaṃ. Evaṃ tadattho, tadatthā. Tadatthaṃ. Etadattho vāyāmo, etadatthā kathā, etadatthaṃ sotāvadhānaṃ. Kimatthaṃ, attatthaṃ, paratthaṃ, vinayo saṃvaratthāya, sukhaṃ samādhatthāya, nibbidā virāgatthāya, virāgo vimuttatthāya. Tathā lokassa hito lokahito, buddhassa deyyaṃ buddhadeyyaṃ, pupphaṃ. Saṅghadeyyaṃ, cīvaraṃ. Idha na bhavati, saṅghassa dātabbaṃ, saṅghassa dātuṃ iccādi.</p>

<p rend="centre">Catutthītappuriso.</p>

<p rend="bodytext">Pañcamī apagamana bhaya virati mocanatthādīhi.</p>

<p rend="bodytext">Methunasmā apeto methunāpeto. Evaṃ palāpāpagato, nagaraniggato, piṇḍapātapaṭikkanto. Gāmato nikkhantaṃ gāmanikkhantaṃ, rukkhaggā patito rukkhaggapatito, sāsanacuto, āpattivuṭṭhānaṃ, dharaṇitaluggato, sabbabhavehi nissaṭo sabbabhavanissaṭo.</p>

<p rend="bodytext"><hi rend="bold">Bhayatthādiyoge</hi> yathā – rājato bhayaṃ rājabhayaṃ, corehi bhayaṃ corabhayaṃ, amanussehi bhayaṃ amanussabhayaṃ, aggito bhayaṃ aggibhayaṃ. Pāpato bhīto pāpabhīto <pb ed="M" n="0.0196" />, pāpabhīruko, akattabbato virati akattabbavirati. Evaṃ kāyaduccaritavirati, vacīduccaritavirati, bandhanā mutto bandhanamutto, vanamutto, bandhanamokkho, kammato samuṭṭhitaṃ kammasamuṭṭhitaṃ, ukkaṭṭhukkaṭṭhaṃ, omakomakaṃ.</p>

<p rend="bodytext">Kvaci vuttiyeva, kammato jātaṃ kammajaṃ. Evaṃ cittajaṃ, utujaṃ, āhārajaṃ. Idha na bhavati, pāsādā patito.</p>

<p rend="centre">Pañcamītappuriso.</p>

<p rend="bodytext">Chaṭṭhī rañño putto rājaputto. Evaṃ rājapuriso, ācariyapūjako, buddhasāvako, buddharūpaṃ, jinavacanaṃ, samuddaghoso, dhaññānaṃ rāsi dhaññarāsi, pupphagandho, phalaraso, kāyassa lahutā kāyalahutā, maraṇassati, rukkhamūlaṃ, ayassa patto ayopatto, evaṃ suvaṇṇakaṭāhaṃ, pānīyathālakaṃ, sappikumbho.</p>

<p rend="bodytext">‘‘Devānaṃ rājā’’ti atthe samāsādimhi kate ‘‘kvaci samāsantagatānamakāranto’’ti <hi rend="bold">a</hi>kāro, tato ‘‘syā cā’’ti <hi rend="bold">ā</hi>ttaṃ <hi rend="bold">na</hi> bhavati. Devarājo, devarājā, devarājaṃ, devarāje iccādi <hi rend="bold">purisa</hi>saddasamaṃ. <hi rend="bold">A</hi>ttābhāve so devarājā, te devarājāno iccādi <hi rend="bold">rāja</hi>saddasamaṃ. Tathā devānaṃ sakhā devasakho, devasakhā, so devasakhā, te devasakhāno iccādi.</p>

<p rend="bodytext">Pumassa liṅgaṃ pulliṅgaṃ. Evaṃ pumbhāvo, pumantalopādi.</p>

<p rend="bodytext">Hatthipadaṃ, itthirūpaṃ, bhikkhunisaṅgho, jambusākhā, ettha ca ‘‘kvacādimajjhuttarāna’’ntiādinā majjhe <hi rend="bold">ī</hi>kārūkārānaṃ rassattaṃ.</p>

<p rend="bodytext">Vibhāsādhikārato <pb ed="M" n="0.0197" /> kvaci vākyameva, sahasā kammassa kattāro, bhinnānaṃ sandhātā, kappassa tatiyo bhāgo, yā ca pakkhassa aṭṭhamī, manussānaṃ khattiyo sūratamo.</p>

<p rend="bodytext"><hi rend="bold">Yuttattho</hi> icceva? ‘‘Bhaṭo rañño puriso devadattassā’’ti ettha ‘‘bhaṭasambandhe chaṭṭhī’’ti aññamaññānapekkhatāya ayuttatthabhāvato samāso na bhavati, ‘‘kosalassa rañño putto’’tiādīsu pana sāpekkhatāya asamatthattā na bhavati, <hi rend="bold">sambandhī</hi>saddānaṃ pana niccaṃ sāpekkhattepi gamakattā samāso, yathā – devadattassa gurukulaṃ, bhagavato sāvakasaṅghotiādi.</p>

<p rend="centre">Chaṭṭhītappuriso.</p>

<p rend="bodytext">Sattamī rūpe saññā rūpasaññā, evaṃ rūpasañcetanā, saṃsāradukkhaṃ, cakkhumhi sannissitaṃ viññāṇaṃ cakkhuviññāṇaṃ, dhamme rato dhammarato, dhammābhirati, dhammaruci, dhammagāravo, dhammesu nirutti dhammanirutti, dānādhimutti, bhavantarakataṃ, dassane assādo dassanassādo, araññe vāso araññavāso, vikāle bhojanaṃ vikālabhojanaṃ, kāle vassaṃ kālavassaṃ, vane pupphaṃ vanapupphaṃ. Evaṃ vanamahiso, gāmasūkaro, samuddamaccho, āvāṭakacchapo, āvāṭamaṇḍūko, kūpamaṇḍūko, titthanāvā, itthīsu dhutto itthidhutto chāyāya sukkho chāyāsukkho, aṅgārapakkaṃ, cārakabaddho.</p>

<p rend="bodytext">Idha vuttiyeva, yathā – vane caratīti vanacaro, kucchimhi sayatīti kucchisayo, thale tiṭṭhatīti thalaṭṭho. Evaṃ jalaṭṭho, pabbataṭṭho, maggaṭṭho, paṅke jātaṃ paṅkajaṃ, sire ruhatīti siroruhaṃ iccādi.</p>

<p rend="bodytext">Idha <pb ed="M" n="0.0198" /> na bhavati, bhojane mattaññutā, indriyesu guttadvāratā, āsane nisinno, āsane nisīditabbaṃ.</p>

<p rend="centre">Sattamītappuriso.</p>

<p rend="bodytext">‘‘Tadanuparodhenā’’ti vuttattā yathābhidhānaṃ tappurise kvaci <hi rend="bold">accantā</hi>dīsu <hi rend="bold">a</hi>mādivibhatyantaṃ pubbapadaṃ paraṃ sambhavati.</p>

<p rend="bodytext">Yathā – antaṃ atikkantaṃ accantaṃ, accantāni, velaṃ atikkanto ativelo, rassattaṃ. Evaṃ mālaṃ atīto atimālo, pattajīviko, āpannajīviko, akkhaṃ patigataṃ nissitanti paccakkhaṃ dassanaṃ, paccakkho attabhāvo, paccakkhā buddhi, atthaṃ anugataṃ anvatthaṃ, kokilāya avakuṭṭhaṃ avakokilaṃ vanaṃ, pariccattanti attho. Avamayūraṃ, ajjhayanāya parigilāno pariyajjhayano, kammassa alaṃ samatthoti alaṃkammo, vacanāya alanti alaṃvacano, vānato nikkhantaṃ nibbānaṃ, kilesehi nikkhanto nikkileso, niraṅgaṇo, kosambiyā nikkhanto nikkosambī, vanato niyyāto nibbano, ācariyato paro pācariyo. Evaṃ payyako, parahiyyo, gaṅgāya upari uparigaṅgaṃ. Evaṃ heṭṭhānadī, antosamāpatti, haṃsānaṃ rājā rājahaṃso, haṃsarājā vā, māsassa addhaṃ addhamāsaṃ, māsaddhaṃ vā, āmalakassa addhaṃ addhāmalakaṃ, āmalakaddhaṃ vā, kahāpaṇassa aḍḍhaṃ aḍḍhakahāpaṇaṃ, aḍḍhamāsakaṃ, rattiyā aḍḍhaṃ aḍḍharattaṃ, rattiyā pubbaṃ pubbarattaṃ, rattiyā pacchā pacchārattaṃ. Ettha ca ‘‘kvaci samāsantagatānamakāranto’’ti <hi rend="bold">ratti</hi>saddantassa <hi rend="bold">a</hi>ttaṃ, ahassa pubbaṃ pubbanhaṃ. Evaṃ sāyanhaṃ, ‘‘tesu vuddhī’’tiādinā <hi rend="bold">aha</hi>ssa <hi rend="bold">anhā</hi>deso.</p>

<p rend="centre">Amādiparatappuriso.</p>

<p rend="bodytext">Kvaci <pb ed="M" n="0.0199" /> tappurise ‘‘pabhaṅkarā’’dīsu vibhattilopo na bhavati.</p>

<p rend="bodytext">Yathā – pabhaṃ karotīti atthe ‘‘amādayo parapadebhī’’ti samāso, ‘‘nāmānaṃ samāso yuttattho’’ti samāsasaññā, tato ‘‘tesaṃ vibhattiyo lopā cā’’ti vibhattilope sampatte tattheva <hi rend="bold">ca</hi>ggahaṇena pubbapade vibhattilopābhāvo. Sesaṃ samaṃ. Pabhaṅkaro, amataṃ dadātīti amatandado, raṇaṃ jahātīti raṇañjaho, jutiṃ dhāretīti jutindharo, tathā sahasākataṃ, parassapadaṃ. Attanopadaṃ, bhayato upaṭṭhānaṃ bhayatūpaṭṭhānaṃ, paratoghoso, gavaṃpatitthero, manasikāro, pubbenivāso, pubbenivāsānussati, majjhekalyāṇaṃ, antevāsī, antevāsiko, janesuto, urasilomo, kaṇṭhekāḷo, sarasijamiccādi.</p>

<p rend="centre">Alopatappuriso.</p>

<p rend="centre">Tappurisasamāso niṭṭhito.</p>

<p rend="subhead">Bahubbīhisamāsa</p>

<p rend="bodytext">Atha bahubbīhisamāso vuccate.</p>

<p rend="bodytext">So ca navavidho dvipado tulyādhikaraṇo, dvipado bhinnādhikaraṇo, tipado <hi rend="bold">na</hi>nipātapubbapado, <hi rend="bold">saha</hi>pubbapado upamānapubbapado saṅkhyobhayapado disantarāḷattho byatihāralakkhaṇo cāti.</p>

<p rend="bodytext">Tattha <hi rend="bold">dvipado tulyādhikaraṇo</hi> bahubbīhi kammādīsu chasu vibhatyatthesu bhavati.</p>

<p rend="bodytext">Tattha <pb ed="M" n="0.0200" /><hi rend="bold">dutiyatthe</hi> tāva – ‘‘āgatā samaṇā imaṃ saṅghārāma’’nti viggahe –</p>

<p rend="bodytext" n="352"><hi rend="paranum">352</hi><hi rend="dot">.</hi><hi rend="bold">Aññapadatthesu bahubbīhi</hi>.</p>

<p rend="bodytext">Samasyamānapadato aññesaṃ paṭhamadutiyādivibhatyantānaṃ padānamatthesu yuttatthāni nāmāni vibhāsā samasyante, so samāso bahubbīhisañño ca hoti.</p>

<p rend="bodytext">Bahavo vīhayo yassa so bahubbīhi, bahubbīhisadisattā ayampisamāso anvatthasaññāvasena <hi rend="bold">bahubbīhī</hi>ti vutto, aññapadatthappadhāno hi bahubbīhi.</p>

<p rend="bodytext">Duvidho cāyaṃ bahubbīhi tagguṇasaṃviññāṇātagguṇasaṃviññāṇavasena, tesu yattha visesanabhūto attho <hi rend="bold">aññapadattha</hi>ggahaṇena gayhati, so <hi rend="bold">tagguṇasaṃviññāṇo,</hi> yathā – lambakaṇṇamānayāti.</p>

<p rend="bodytext">Yattha pana na gayhati, so <hi rend="bold">atagguṇasaṃviññāṇo,</hi> yathā – bahudhanamānayāti.</p>

<p rend="bodytext">Idha <hi rend="bold">bahubbīhi</hi>sadde viya visesanassa pubbanipāto, sesaṃ pubbasamaṃ.</p>

<p rend="bodytext">Āgatasamaṇo saṅghārāmo. Ettha ca <hi rend="bold">āgata</hi>saddo, <hi rend="bold">samaṇa</hi>saddo ca attano atthe aṭṭhatvā dutiyāvibhatyatthabhūte saṅghārāmasaṅkhāte aññapadatthe vattanti, tadatthajotanatthameva tadanantaraṃ ‘‘saṅghārāmo’’ti padantaraṃ payujjati, tato samāseneva kammatthassa abhihitattā puna dutiyā na hoti. <hi rend="bold">Idaṃ</hi>saddassa ca appayogo, evaṃ sabbattha. Bahubbīhi cāyaṃ abhidheyyaliṅgavacano.</p>

<p rend="bodytext">Tathā āgatasamaṇā sāvatthi, āgatasamaṇaṃ jetavanaṃ, paṭipannā addhikā yaṃ pathaṃ soyaṃ paṭipannaddhiko patho <pb ed="M" n="0.0201" />, abhiruḷhā vāṇijā yaṃ nāvaṃ sā abhiruḷhavāṇijā nāvā. Evaṃ kammatthe bahubbīhi.</p>

<p rend="bodytext"><hi rend="bold">Tatiyatthe</hi> bahubbīhi yathā – jitāni indriyāni yena samaṇena soyaṃ jitindriyo samaṇo. Evaṃ diṭṭhadhammo, pattadhammo, katakicco, jitā mārā anenāti jitamāro bhagavā, paṭividdhasabbadhammo.</p>

<p rend="bodytext"><hi rend="bold">Catutthiyatthe</hi> bahubbīhi yathā – dinno suṅko yassa rañño soyaṃ dinnasuṅko rājā, upanītaṃ bhojanaṃ assa samaṇassāti upanītabhojano samaṇo, upahaṭo bali assāti upahaṭabali yakkho.</p>

<p rend="bodytext"><hi rend="bold">Pañcamiyatthe</hi> bahubbīhi yathā – niggatā janā asmā gāmā soyaṃ niggatajano gāmo, niggato ayo asmāti nirayo, niggatā kilesā etasmāti nikkileso, apetaṃ viññāṇaṃ asmāti apetaviññāṇo matakāyo, apagataṃ bhayabheravaṃ asmāti apagatabhayabheravo arahā.</p>

<p rend="bodytext"><hi rend="bold">Chaṭṭhiyatthe</hi> bahubbīhi yathā – chinnā hatthā yassa purisassa soyaṃ chinnahattho puriso. Evaṃ paripuṇṇasaṅkappo, khīṇāsavo, vīto rāgo assāti vītarāgo, dve padāni assāti dvipado, dvihattho paṭo, tevijjo, catuppado, pañca cakkhūni assāti pañcacakkhu bhagavā, chaḷabhiñño, rassattaṃ, navaṅgaṃ satthusāsanaṃ, dasabalo, anantañāṇo, tīṇi dasa parimāṇametesanti tidasā devā, samāsantassa <hi rend="bold">a</hi>ttaṃ, idha <hi rend="bold">parimāṇa</hi>saddassa sannidhānato <pb ed="M" n="0.0202" /><hi rend="bold">dasa</hi>saddo saṅkhyāne vattate, ayaṃ paccayo etesanti idappaccayā, ko pabhavo assāti kiṃpabhavo ayaṃ kāyo, vigataṃ malamassāti vimalo, sundaro gandho assāti sugandhaṃ candanaṃ. Evaṃ susīlo, sumukho, kucchito gandho assāti duggandhaṃ kuṇapaṃ, duṭṭhu mano assāti dummano. Evaṃ dussīlo, dummukho, tapo eva dhanaṃ assāti tapodhano, khantisaṅkhātaṃ balaṃ assāti khantibalo, indoti nāmaṃ etassāti indanāmo.</p>

<p rend="bodytext"><hi rend="bold">Chandajātā</hi>dīsu visesanavisesitabbānaṃ yathicchitattā ubhayaṃ pubbaṃ nipatati, yathā – chando jāto assāti chandajāto, jāto chando assātipi jātachando. Evaṃ sañjātapītisomanasso, pītisomanassasañjāto, māsajāto, jātamāso, chinnahattho, hatthacchinno.</p>

<p rend="bodytext">‘‘Dīghā jaṅghāyassā’’ti viggayha samāsādimhi kate –</p>

<p rend="bodytext">‘‘Tulyādhikaraṇe, pade’’ti ca vattate.</p>

<p rend="bodytext" n="353"><hi rend="paranum">353</hi><hi rend="dot">.</hi><hi rend="bold">Itthiyaṃ bhāsitapumitthī pumāva ce</hi>.</p>

<p rend="bodytext">Itthiyaṃ vattamāne tulyādhikaraṇe pade pare pubbe bhāsitapumā itthivācako saddo atthi ce, so pumā iva daṭṭhabboti pubbapade itthippaccayābhāvo, bahubbīhivisayoyaṃ, upari ‘‘kammadhārayasaññe cā’’ti vakkhamānattā.</p>

<p rend="bodytext" n="354"><hi rend="paranum">354</hi><hi rend="dot">.</hi><hi rend="bold">Kvacādimajjhuttarānaṃ dīgharassāpaccayesu ca</hi>.</p>

<p rend="bodytext">Kvaci taddhitasamāsanāmopasaggādīsu padesu ādimajjhuttarabhūtānaṃ sarānaṃ jinavacanānuparodhena dīgharassā honti paccayesu, apaccayesu paresu, aparabhūtesu ca.</p>

<p rend="bodytext">Tattha <pb ed="M" n="0.0203" /></p>

<p rend="gatha1">Dīghattaṃ pākaṭānūpa- ghātādo madhuvādisu;</p>

<p rend="gathalast">Rassattaṃ ajjave itthi- rūpādo ca ka, tādisūti.</p>

<p rend="bodytext">Bahubbīhisamāse sati pulliṅge uttarapadantassa rassattaṃ. Dīghajaṅgho puriso, tathā pahūtā jivhā assāti pahūtajivho bhagavā. Mahatī paññā assāti mahāpañño. ‘‘Mahataṃ mahā tulyādhikaraṇe pade’’ti <hi rend="bold">mahā</hi>deso.</p>

<p rend="bodytext"><hi rend="bold">Itthiya</hi>miti kiṃ? Khamādhano. <hi rend="bold">Bhāsitapumā</hi>ti kiṃ? Saddhādhuro, saddhāpakatiko, paññāpakatiko, paññāvisuddhiko, ettha ca ‘‘kvaci samāsantagatānamakāranto’’ti <hi rend="bold">ka</hi>ppaccayo. <hi rend="bold">Tulyādhikaraṇe</hi> icceva? Samaṇibhattiko, kumāribhattiko, kumāribhatti.</p>

<p rend="bodytext">Pubbapadassevāyaṃ pumbhāvātideso, tena idha na bhavati. Bahudāsiko puriso. Bahukumārikaṃ kulaṃ.</p>

<p rend="bodytext">‘‘Gāṇṭhivo dhanu assā’’ti viggayha samāsādimhi kate –</p>

<p rend="bodytext" n="355"><hi rend="paranum">355</hi><hi rend="dot">.</hi><hi rend="bold">Dhanumhā ca</hi>.</p>

<p rend="bodytext">Tipadamidaṃ. Kvacisamāsantagatā <hi rend="bold">dhanu</hi>saddā <hi rend="bold">ā</hi>paccayo hoti, <hi rend="bold">ca</hi>saddena <hi rend="bold">dhammā</hi>dito ca, ‘‘vamodudantāna’’nti <hi rend="bold">va</hi>kāro, gāṇṭhivadhanvā. Evaṃ paccakkhadhammā.</p>

<p rend="bodytext"><hi rend="bold">Kvacī</hi>ti kiṃ? Sahassathāmadhanu, paccakkhadhammo, viditadhammo.</p>

<p rend="bodytext"><hi rend="bold">Nānādumapatitapupphavāsitasānu</hi> iccatra – nānappakārā dumā nānādumā, nānādumehi patitāni nānādumapatitāni, nānādumapatitāni ca tāni pupphāni cāti nānādumapatitapupphāni, tehi vāsitā nānādumapatitapupphavāsitā, nānādumapatitapupphavāsitā sānū yassa pabbatassa soyaṃ nānādumapatitapupphavāsitasānu <pb ed="M" n="0.0204" /> pabbato. Ayaṃ pana kammadhārayatappurisagabbho tulyādhikaraṇabahubbīhi.</p>

<p rend="bodytext">Tathā byālambo ambudharo byālambambudharo, tassa bindūni byālambambudharabindūni, tehi cumbito byālambambudharabinducumbito, tādiso kūṭo yassa soyaṃ <hi rend="bold">byālambambudharabinducumbitakūṭo</hi> iccādi.</p>

<p rend="bodytext"><hi rend="bold">Sattamiyatthe</hi> bahubbīhi yathā – sampannāni sassāni yasmiṃ janapade soyaṃ sampannasasso janapado, sulabho piṇḍo imasminti sulabhapiṇḍo deso. Ākiṇṇā manussā yassaṃ rājadhāniyaṃ sā ākiṇṇamanussā rājadhānī, bahavo tāpasā etasminti bahutāpaso assamo, upacitaṃ maṃsalohitaṃ asminti upacitamaṃsalohitaṃ sarīraṃ, bahavo sāmino asminti bahussāmikaṃ nagaraṃ.</p>

<p rend="bodytext">‘‘Bahū nadiyo asmi’’nti atthe samāsādimhi kate –</p>

<p rend="bodytext"><hi rend="bold">Samāsanta</hi>ggahaṇaṃ, <hi rend="bold">ka</hi>ppaccayo ca vattate.</p>

<p rend="bodytext" n="356"><hi rend="paranum">356</hi><hi rend="dot">.</hi><hi rend="bold">Nadimhā ca</hi>.</p>

<p rend="bodytext">Samāsantagatā <hi rend="bold">nadi</hi>mhā <hi rend="bold">ka</hi>ppaccayo hoti, <hi rend="bold">ca</hi>saddena tuantā ca. Niccatthaṃ vacanaṃ. <hi rend="bold">Nadī</hi>ti cettha itthivācakānaṃ <hi rend="bold">ī</hi>kārūkārānaṃ parasamaññā, tato ‘‘kvacādimajjhuttarāna’’ntiādinā nadisaññassa <hi rend="bold">ka</hi>ppaccaye rassattaṃ, bahunadiko janapado. Evaṃ bahujambukaṃ vanaṃ. Bahunārikoti chaṭṭhībahubbīhinā siddhaṃ. Bahavo kattāro asmiṃ, assāti vā bahukattuko deso. Evaṃ bahubhattuko.</p>

<p rend="bodytext"><hi rend="bold">Bhinnādhikaraṇo</hi> yathā – ekarattiṃ vāso assāti ekarattivāso, samānena janena saddhiṃ vāso assāti samānavāso <pb ed="M" n="0.0205" /> puriso. Ubhato byañjanamassa atthīti ubhabhobyañjanako, chattaṃ pāṇimhi assāti chattapāṇi puriso. Evaṃ daṇḍapāṇi, satthapāṇi, vajirapāṇi, khaggahattho, satthahattho, dāne ajjhāsayo assāti dānajjhāsayo, dānādhimuttiko, buddhabhattiko, saddhammagāravo iccādi.</p>

<p rend="bodytext"><hi rend="bold">Tipado</hi> yathā – parakkamenādhigatā sampadā yehi te bhavanti parakkamādhigatasampadā mahāpurisā. Evaṃ dhammādhigatabhogā, oṇīto pattato pāṇi yena soyaṃ oṇītapattapāṇi, sīhassa pubbaddhaṃ viya kāyo assāti sīhapubbaddhakāyo, mattā bahavo mātaṅgā asminti mattabahumātaṅgaṃ vanaṃ iccādi.</p>

<p rend="bodytext"><hi rend="bold">Nanipātapubbapado</hi> yathā – natthi etassa samoti asamo bhagavā. Idha ‘‘attaṃ nassa tappurise’’ti sutte ‘‘attaṃ nassā’’ti yogavibhāgena <hi rend="bold">na</hi>ssa <hi rend="bold">a</hi>ttaṃ. Evaṃ appaṭipuggalo, aputtako, ahetuko, ‘‘kvaci samāsanta’’iccādinā <hi rend="bold">ka</hi>ppaccayo, natthi saṃvāso etesanti asaṃvāsā, <hi rend="bold">na</hi> vijjate vuṭṭhi etthāti avuṭṭhiko janapado, abhikkhuko vihāro, natthi etassa uttaroti anuttaro, ‘‘sare ana’’ti <hi rend="bold">ana, tappurisa</hi>ggahaṇamupalakkhaṇaṃ, athavā ‘‘tesu vuddhī’’tiādinā <hi rend="bold">na</hi>ssa <hi rend="bold">ana</hi>. Evaṃ natthi anto assāti anantaṃ, na vijjanti āsavā etesanti anāsavā iccādi.</p>

<p rend="bodytext"><hi rend="bold">Paṭhamāyatthe sahapubbapado</hi> yathā – saha hetunā yo vattateti sahetuko, sahetu vā, ‘‘tesu vuddhī’’tiādinā <pb ed="M" n="0.0206" /><hi rend="bold">saha</hi>saddassa <hi rend="bold">sā</hi>deso, ‘‘kvaci samāsanta’’iccādinā <hi rend="bold">ka</hi>ppaccayo ca, saha pītiyā ime vattantīti sappītikā. Evaṃ saha paccayehi vattantīti sappaccayā, sakileso, saupādāno, saparivāro, saha mūlena uddhato samūluddhato rukkho.</p>

<p rend="bodytext"><hi rend="bold">Upamānapubbapado paṭhamāyatthe</hi> tāva – upamānopameyyabhāvappasiddhatthaṃ <hi rend="bold">iva</hi>saddappayogo, kāyabyāmānaṃ samappamāṇatāya nigrodho iva parimaṇḍalo yo rājakumāro soyaṃnigrodhaparimaṇḍalo rājakumāro. ‘‘Vuttatthānamappayogo’’ti <hi rend="bold">iva</hi>saddassa appayogo, saṅkho viya paṇḍaro ayanti saṅkhapaṇḍaro, kāko viya sūro ayanti kākasūro, cakkhu iva bhūto ayaṃ paramatthadassanatoti cakkhubhūto bhagavā. Evaṃ atthabhūto. Dhammabhūto, brahmabhūto, andho viya bhūto ayanti andhabhūto bālo. Muñjapabbajamiva bhūtā ayanti muñjapabbajabhūtā kudiṭṭhi. Tantākulakamiva jātā ayanti tantākulakajātā.</p>

<p rend="bodytext"><hi rend="bold">Chaṭṭhiyatthe</hi> – suvaṇṇavaṇṇo viya vaṇṇo yassa soyaṃ suvaṇṇavaṇṇo bhagavā. Uttarapadalopo, nāgassa viya assa gatīti nāgagati. Evaṃ sīhagati, nāgavikkamo, sīhavikkamo, sīhahanu, eṇissa viya assa jaṅghāti eṇijaṅgho, sīhassa pubbaddhaṃ viya assa kāyoti sīhapubbaddhakāyo, brahmuno viya aṭṭhaṅgasamannāgato saro assāti brahmassaro.</p>

<p rend="bodytext"><hi rend="bold">Vāsaddatthe</hi><pb ed="M" n="0.0207" /><hi rend="bold">saṅkhyobhayapado</hi> yathā – dve vā tayo vā pattā dvattipattā, ‘‘dvekaṭṭhānamākāro vā’’ti <hi rend="bold">dvi</hi>saddantassa <hi rend="bold">ā</hi>ttaṃ, rassattaṃ, dvīhaṃ vā tīhaṃ vā dvīhatīhaṃ, cha vā pañca vā vācā chappañcavācā. Evaṃ sattaṭṭhamāsā, ekayojanadviyojanāni.</p>

<p rend="bodytext"><hi rend="bold">Disantarāḷattho</hi> yathā – pubbassā ca dakkhiṇassā ca disāya yadantarāḷaṃ sāyaṃ pubbadakkhiṇā vidisā. Ettha tulyādhikaraṇapadaparattābhāvā na pumbhāvātideso, ‘‘kvacādimajjhuttarāna’’ntiādinā disantarāḷatthe pubbapadassa rassattaṃ. Evaṃ pubbuttarā, aparadakkhiṇā, pacchimuttarā. Yadā pana dakkhiṇā ca sā pubbā cāti kammadhārayasamāso hoti, tadā pumbhāvātideso uttarapadatthappadhānattā, sabbanāmikavidhānampi niccaṃ bhavatiyeva, yathā – dakkhiṇapubbassā, dakkhiṇapubbassamiti.</p>

<p rend="bodytext"><hi rend="bold">Byatihāralakkhaṇo</hi> yathā – kesesu ca kesesu ca gahetvā idaṃ yuddhaṃ pavattatīti kesākesi, daṇḍehi ca daṇḍehi ca paharitvā idaṃ yuddhaṃ pavattatīti daṇḍādaṇḍi, ‘‘kvacādimajjhuttarāna’’ntiādinā majjhedīgho, ‘‘tesu vuddhī’’tiādinā antassikāro.</p>

<p rend="centre">Paṭhamāvibhatyatthabahubbīhi.</p>

<p rend="centre">Bahubbīhisamāso niṭṭhito.</p>

<p rend="subhead">Dvandasamāsa</p>

<p rend="bodytext">Atha dvandasamāso vuccate.</p>

<p rend="bodytext">So ca duvidho itarītarayoga samāhāratthabhedena.</p>

<p rend="bodytext">Tattha <pb ed="M" n="0.0208" /><hi rend="bold">itarītarayoge</hi> tāva – ‘‘sāriputtamoggallāna’’itīdha ubhayatthāpi paṭhamekavacanaṃ, samuccayajotanatthaṃ <hi rend="bold">ca</hi>saddappayogo ca.</p>

<p rend="bodytext">‘‘Sāriputto ca moggallāno cā’’ti viggahe –</p>

<p rend="bodytext" n="357"><hi rend="paranum">357</hi><hi rend="dot">.</hi><hi rend="bold">Nāmānaṃ samuccayo dvando</hi>.</p>

<p rend="bodytext">Nānānāmānameva ekavibhattikānaṃ yuttatthānaṃ yo samuccayo, so vibhāsā samāso bhavati, dvandasañño ca.</p>

<p rend="bodytext">Ettha ca <hi rend="bold">samuccayo</hi> nāma sampiṇḍanaṃ, so pana atthavasena kevalasamuccayo anvācayo itarītarayogo samāhāro cāti catubbidho.</p>

<p rend="bodytext">Tattha kevalasamuccaye, anvācaye ca samāso na bhavati, kriyāsāpekkhatāya nāmānaṃ aññamaññaṃ ayuttatthabhāvato, yathā – cīvaraṃ piṇḍapātañca paccayaṃ sayanāsanaṃ adāsi, dānañca dehi, sīlañca rakkhāhi. Itarītarayoge, samāhāre ca samāso bhavati, tattha nāmānaṃ aññamaññaṃ yuttatthabhāvato.</p>

<p rend="bodytext">Dve dve padāni dvandā, dvandaṭṭhā vā dvandā, dvandasadisattā ayaṃ samāsopi anvatthasaññāya <hi rend="bold">dvando</hi>ti vuccati, ubhayapadatthappadhāno hi dvando.</p>

<p rend="bodytext">Nanu ca ubhayapadatthappadhānatte sati dvande kathamekatthībhāvo siyāti? Vuccate – sadisādiatthepi saddappavattisambhavenadvinnaṃ padānaṃ ekakkhaṇeyeva atthadvayadīpakattā na virodho, tañca dvandavisayameva, tesamatthadvayadīpakattā. Yathā hi <hi rend="bold">bhū</hi>saddo anubhavaabhibhavādike atthe <hi rend="bold">anvabhi</hi>ādiupasaggasahitova dīpeti, na kevalo, evaṃ ‘‘gavassaka’’ntiādīsu <pb ed="M" n="0.0209" /> gavādīnaṃ <hi rend="bold">assā</hi>disaddantarasahitānameva atthadvayadīpanaṃ, na kevalānanti tañca dvandavisayameva, na sabbatthāti daṭṭhabbaṃ. Atha vā dvinnampi yathāvuttasamuccayadīpakattā atthi dvandepekatthitāti na koci virodho, tato samāsasaññāvibhattilopādi vuttanayameva, samāseneva catthassa vuttattā ‘‘vuttatthānamappayogo’’ti <hi rend="bold">ca</hi>saddassa appayogo.</p>

<p rend="bodytext">Idha dvande accitataraṃ pubbaṃ nipatati, parasseva liṅgañca. Itarītarayogassa avayavappadhānattā sabbattha bahuvacanameva.</p>

<p rend="bodytext">Sāriputtamoggallānā, sāriputtamoggallāne, sāriputtamoggallānehi iccādi, samaṇo ca brāhmaṇo ca samaṇabrāhmaṇā. Evaṃ brāhmaṇagahapatikā, khattiyabrāhmaṇā, devamanussā, candimasūriyā, mātā ca pitā ca mātāpitaro, ‘‘tesu vuddhī’’tiādinā dvande <hi rend="bold">mātu</hi>ādipubbapa<hi rend="bold">du</hi>kārassa <hi rend="bold">ā</hi>kāro. Evaṃ pitāputtā.</p>

<p rend="bodytext">‘‘Jāyā ca pati cāti jāyāpati’’itīdha –</p>

<p rend="bodytext">‘‘Kvacī’’ti vattate.</p>

<p rend="bodytext" n="358"><hi rend="paranum">358</hi><hi rend="dot">.</hi><hi rend="bold">Jāyāya tudaṃ jāni patimhi</hi>.</p>

<p rend="bodytext"><hi rend="bold">Jāyā</hi>saddassa <hi rend="bold">tudaṃ jāni</hi>iccete ādesā honti <hi rend="bold">pati</hi>sadde pare kvaci. Tudaṃpati, jānipati, jayampatikā. <hi rend="bold">E</hi>ttha niggahītāgamo, ‘‘kvacā’’dinā rassattañca.</p>

<p rend="bodytext">Kvaci appasaraṃ pubbaṃ nipatati, yathā – cando ca sūriyo ca candasūriyā, nigamā ca janapadā ca nigamajanapadā, surā ca asurā <pb ed="M" n="0.0210" /> ca garuḷā ca manujā ca bhujagā ca gandhabbā ca surāsuragaruḷamanujabhujagagandhabbā.</p>

<p rend="bodytext">Kvaci <hi rend="bold">ivaṇṇu</hi>vaṇṇantānaṃ pubbanipāto, yathā – aggi ca dhūmo ca aggidhūmā. Evaṃ gatibuddhibhujapaṭhaharakarasayā, dhātavo ca liṅgāni ca dhātuliṅgāni.</p>

<p rend="bodytext">Kvaci sarādi<hi rend="bold">a</hi>kārantānaṃ pubbanipāto, yathā – attho ca dhammo ca atthadhammā. Evaṃ atthasaddā, saddatthā vā.</p>

<p rend="bodytext"><hi rend="bold">Samāhāre</hi> pana – ‘‘cakkhu ca sotañcā’’ti atthe ‘‘nāmānaṃ samuccayo dvando’’ti dvandasamāsaṃ katvā vibhattilopādimhi kate –</p>

<p rend="bodytext">‘‘Napuṃsakaliṅgaṃ, ekattañcā’’ti vattate.</p>

<p rend="bodytext" n="359"><hi rend="paranum">359</hi><hi rend="dot">.</hi><hi rend="bold">Tathā dvande pāṇi tūriya yogga senaṅga khuddajantuka vividha viruddha visabhāgatthādīnañca</hi>.</p>

<p rend="bodytext">Yathā digusamāse, tathā samāhāradvandasamāsepi pāṇi tūriya yogga senaṅgatthānaṃ, khuddajantukavividha viruddhavisabhāgatthaiccevamādīnañca ekattaṃ hoti, napuṃsakaliṅgattañca.</p>

<p rend="bodytext">Pāṇino ca tūriyāni ca yoggāni ca senā cāti pāṇitūriya yoggasenā, tāsamaṅgāni <hi rend="bold">pāṇitūriyayoggasenaṅgāni,</hi> dvandato parattā <hi rend="bold">aṅga</hi>saddo paccekamabhisambajjhate. Khuddā ca te jantukā ceti <hi rend="bold">khuddajantukā,</hi> vividhenākārena viruddhā <hi rend="bold">vividhaviruddhā,</hi> niccavirodhino. Samāno bhāgo yesaṃ te sabhāgā, ‘‘tesu vuddhī’’tiādinā <hi rend="bold">samāna</hi>ssa <hi rend="bold">sa</hi>ādeso, vividhā ca te lakkhaṇato sabhāgā ca kiccatoti <hi rend="bold">visabhāgā</hi>. Pāṇitūriyayoggasenaṅgāni ca khuddajantukā ca vividhaviruddhā ca visabhāgā cāti dvando, idha bahuttā pubbanipātassa aniyamo, te atthā yesaṃ <pb ed="M" n="0.0211" /> te pāṇitūriyayoggasenaṅgakhuddajantukavividhaviruddhavisabhāgatthā, te ādayo yesaṃ te tadādayo.</p>

<p rend="bodytext"><hi rend="bold">Ādi</hi>ggahaṇena aññoññaliṅgavisesita saṅkhyāparimāṇattha pacanacaṇḍālattha disatthādīnañca dvande ekattaṃ, napuṃsakaliṅgattañca, iti pāṇyaṅgatthabhāvato cakkhusotasaddānaṃ iminā ekattaṃ, napuṃsakaliṅgattañca katvā samāsattā nāmabyapadese kate <hi rend="bold">syā</hi>dyuppatti <hi rend="bold">a</hi>mādesādi.</p>

<p rend="bodytext">Cakkhusotaṃ, he cakkhusota, cakkhusotaṃ, cakkhusotena. Evaṃ sabbatthekavacanameva. Mukhañca nāsikā ca mukhanāsikaṃ, ‘‘saro rasso napuṃsake’’ti antassa rassattaṃ, hanu ca gīvā ca hanugīvaṃ. Evaṃ kaṇṇanāsaṃ, pāṇipādaṃ, chavimaṃsalohitaṃ. Hatthapādā maṃsalohitānītiādīnaṃ pana itarītarayogena siddhaṃ. Evaṃ <hi rend="bold">pāṇyaṅgatthe</hi>.</p>

<p rend="bodytext"><hi rend="bold">Tūriyaṅgatthe</hi> gītañca vāditañca gītavāditaṃ, sammañca tāḷañca sammatāḷaṃ, <hi rend="bold">samma</hi>nti kaṃsatāḷaṃ. <hi rend="bold">Tāḷa</hi>nti hatthatāḷaṃ. Saṅkhe ca paṇavo ca ḍiṇḍimo ca, saṅkhā ca paṇavā ca ḍaṃṇḍimā cāti vā saṅkhapaṇavaḍiṇḍimaṃ, paṇavādayo dvepi bheriviseso.</p>

<p rend="bodytext"><hi rend="bold">Yoggaṅgatthe</hi> yathā – phālo ca pācanañca phālapācanaṃ, yugañca naṅgalañca yuganaṅgalaṃ.</p>

<p rend="bodytext"><hi rend="bold">Senaṅgatthe</hi> hatthino ca assā ca hatthiassaṃ, rathā ca pattikā ca rathapattikaṃ, asi ca cammañca asicammaṃ, <hi rend="bold">camma</hi>nti saravāraṇaphalakaṃ. Dhanu ca kalāpo ca dhanukalāpaṃ, <hi rend="bold">kalāpo</hi>ti tūṇīraṃ.</p>

<p rend="bodytext"><hi rend="bold">Khuddajantukatthe</hi> ḍaṃsā ca makasā ca ḍaṃsamakasaṃ. Evaṃ kunthakipillikaṃ, kīṭapaṭaṅgaṃ, kīṭasarīsapaṃ. Tattha <hi rend="bold">kunthā</hi> sukhumakipillikā, <hi rend="bold">kīṭā</hi> kapālapiṭṭhikapāṇā.</p>

<p rend="bodytext"><hi rend="bold">Vividhaviruddhatthe</hi><pb ed="M" n="0.0212" /> ahi ca nakulo ca, ahī ca nakulā cāti vā ahinakulaṃ. Evaṃ biḷāramūsikaṃ, antassa rassattaṃ, kākolūkaṃ, sappamaṇḍūkaṃ, garuḷasappaṃ.</p>

<p rend="bodytext"><hi rend="bold">Visabhāgatthe</hi> sīlañca paññāṇañca sīlapaññāṇaṃ, samatho ca vipassanā ca samathavipassanaṃ. Evaṃ nāmarūpaṃ, hirottappaṃ. Satisampajaññaṃ, lobhamohaṃ, dosamohaṃ, ahirikānottappaṃ, thinamiddhaṃ, uddhaccakukkuccamiccādi. ‘‘Aṃmo niggahītaṃ jhalapehī’’ti ettha ‘‘aṃmo’’ti niddesadassanato katthaci napuṃsakaliṅgattaṃ na hotīti daṭṭhabbaṃ, tena ādhipaccaparivāro chandapārisuddhi paṭisandhippavattiyantiādi sijjhati.</p>

<p rend="bodytext"><hi rend="bold">Aññoññaliṅgavisesitānaṃ dvande</hi> dāsī ca dāso ca dāsidāsaṃ, ‘‘kvacādī’’tiādinā majjhe rassattaṃ. Evaṃ itthipumaṃ, pattacīvaraṃ, sākhāpalāsamiccādi.</p>

<p rend="bodytext"><hi rend="bold">Saṅkhyāparimāṇatthānaṃ dvande</hi> ekakañca dukañca ekakadukaṃ, saṅkhyādvande appasaṅkhyā pubbaṃ nipatati. Evaṃ dukatikaṃ, tikacatukkaṃ, catukkapañcakaṃ, dīgho ca majjhimo ca dīghamajjhimaṃ.</p>

<p rend="bodytext"><hi rend="bold">Pacanacaṇḍālatthānaṃ dvande</hi> orabbhikā ca sūkarikā ca orabbhikasūkarikaṃ. Evaṃ sākuṇikamāgavikaṃ, sapāko ca caṇḍālo ca sapākacaṇḍālaṃ, pukkusachavaḍāhakaṃ, venarathakāraṃ. Tattha <hi rend="bold">venā</hi> tacchakā, <hi rend="bold">rathakārā</hi> cammakārā.</p>

<p rend="bodytext"><hi rend="bold">Disatthānaṃ dvande</hi> pubbā ca aparā cāti atthe dvandasamāsaṃ, vibhattilopañca katvā idhā<hi rend="bold">di</hi>ggahaṇena ekatte, napuṃsakaliṅgatte ca kate ‘‘saro rasso napuṃsake’’ti rassattaṃ, pubbāparaṃ <pb ed="M" n="0.0213" />, he pubbāpara, pubbāparaṃ, pubbāparena, pubbāparassa iccādi. Evaṃ puratthimapacchimaṃ, dakkhiṇuttaraṃ, adharuttaraṃ.</p>

<p rend="bodytext">‘‘Napuṃsakaliṅgaṃ, ekattaṃ, dvande’’ti ca vattate.</p>

<p rend="bodytext" n="360"><hi rend="paranum">360</hi><hi rend="dot">.</hi><hi rend="bold">Vibhāsā rukkha tiṇa pasu dhana dhañña janapadādīnañca</hi>.</p>

<p rend="bodytext">Rukkha tiṇa pasu dhana dhañña janapadādīnamekattaṃ, napuṃsakaliṅgattañca vibhāsā hoti dvande samāse. <hi rend="bold">E</hi>kattābhāve bahuvacanaṃ, parasseva liṅgañca.</p>

<p rend="bodytext">Tattha <hi rend="bold">rukkhānaṃ dvande</hi> assatthā ca kapitthā cāti atthe samāhāre dvandasamāsādimhi kate iminā vikappenekattaṃ, napuṃsakaliṅgattañca. Assatthakapitthaṃ, assatthakapitthā vā. Evaṃ ambapanasaṃ, ambapanasā vā, khadirapalāsaṃ, khadirapalāsā vā, dhavassakaṇṇakaṃ, dhavassakaṇṇakā vā.</p>

<p rend="bodytext"><hi rend="bold">Tiṇānaṃ dvande</hi> usīrāni ca bīraṇāni ca usīrabīraṇaṃ, usīrabīraṇāni vā. Evaṃ muñjapabbajaṃ, muñjapabbajā vā, kāsakusaṃ, kāsakusā vā.</p>

<p rend="bodytext"><hi rend="bold">Pasūnaṃ dvande</hi> ajā ca eḷakā ca ajeḷakaṃ, ajeḷakā vā, hatthī ca gāvo ca assā ca vaḷavā ca hatthigavassavaḷavaṃ, hatthigavassavaḷavā vā, ‘‘kvacā’’tiādinā rassattaṃ, ‘‘osare cā’’ti <hi rend="bold">avā</hi>deso ca, gomahiṃsaṃ, gomahiṃsā vā, eṇeyyavarāhaṃ, eṇeyyavarāhā vā, sīhabyagghataracchaṃ, sīhabyagghataracchā vā.</p>

<p rend="bodytext"><hi rend="bold">Dhanānaṃ dvande</hi> hiraññañca suvaṇṇañca hiraññasuvaṇṇaṃ, hiraññasuvaṇṇāni vā. Evaṃ jātarūparajataṃ, jātarūparajatāni vā, maṇimuttasaṅkhaveḷuriyaṃ, maṇimuttasaṅkhaveḷuriyā vā.</p>

<p rend="bodytext"><hi rend="bold">Dhaññānaṃ</hi><pb ed="M" n="0.0214" /><hi rend="bold">dvande</hi> sālī ca yavā ca sāliyavaṃ, sāliyavā vā. Evaṃ tilamuggamāsaṃ, tilamuggamāsā vā.</p>

<p rend="bodytext"><hi rend="bold">Janapadānaṃ dvande</hi> kāsī ca kosalā ca kāsikosalaṃ, kāsikosalā vā, vajjī ca mallā ca vajjimallaṃ, vajjimallā vā, aṅgā ca magadhā ca aṅgamagadhaṃ, aṅgamagadhā vā.</p>

<p rend="bodytext"><hi rend="bold">Ādi</hi>ggahaṇena aññoññappaṭipakkhadhammānaṃ, sakuṇatthānañca dvande vibhāsā ekattaṃ hoti, napuṃsakaliṅgattañca. Kusalañca akusalañca kusalākusalaṃ, kusalākusalā vā, evaṃ sāvajjānavajjaṃ, sāvajjānavajjā vā, hīnappaṇītaṃ, hīnappaṇītā vā, kaṇhasukkaṃ, kaṇhasukkā vā, sukhadukkhaṃ, sukhadukkhāni vā, paṭighānunayaṃ, paṭighānunayā vā, chāyātapaṃ, chāyātapā vā, ālokandhakāraṃ, ālokandhakārā vā, ratti ca divā ca rattindivaṃ, rattindivā vā, ahañca ratti ca ahorattaṃ, ahorattā vā, ‘‘kvaci samāsanta’’iccādinā <hi rend="bold">ā</hi>kārikārānamattaṃ.</p>

<p rend="bodytext"><hi rend="bold">Sakuṇānaṃ dvande</hi> haṃsā ca bakā ca haṃsabakaṃ, haṃsabakā vā. Evaṃ kāraṇḍavacakkavākaṃ, kāraṇḍavacakkavākā vā, mayūrakoñcaṃ, mayūrakoñcā vā, sukasālikaṃ, sukasālikā vā.</p>

<p rend="centre">Samāhāradvando.</p>

<p rend="bodytext">Yebhuyyena cettha –</p>

<p rend="gatha1">Accitappasaraṃ pubbaṃ, ivaṇṇuvaṇṇakaṃ kvaci;</p>

<p rend="gathalast">Dvande sarādyakārantaṃ, bahūsvaniyamo bhave.</p>

<p rend="centre">Dvandasamāso niṭṭhito.</p>

<p rend="gatha1">Pubbuttarubhayaññattha-ppadhānattā <pb ed="M" n="0.0215" /> catubbidho;</p>

<p rend="gathalast">Samāsoyaṃ digu kamma-dhārayehi ca chabbidho.</p>

<p rend="gatha1">Duvidho abyayībhāvo, navadhā kammadhārayo;</p>

<p rend="gatha2">Digu dudhā tappuriso, aṭṭhadhā navadhā bhave;</p>

<p rend="gathalast">Bahubbīhi dvidhā dvando, samāso caturaṭṭhadhāti.</p>

<p rend="centre">Iti padarūpasiddhiyaṃ samāsakaṇḍo</p>

<p rend="centre">Catuttho.</p>
</body>
<back></back>
</text>
</TEI.2>