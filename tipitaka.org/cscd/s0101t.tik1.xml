<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">1. Brahmajālasuttavaṇṇanā</p>

<p rend="subhead">Paribbājakakathāvaṇṇanā</p>

<p rend="bodytext">Evaṃ <pb ed="P" n="1.0043" /><pb ed="V" n="1.0032" /><pb ed="M" n="1.0034" /> paṭhamamahāsaṅgītiṃ dassetvā yadatthaṃ sā idha dassitā, idāni taṃ nigamanavasena dassetuṃ <hi rend="bold">‘‘imissā’’</hi>tiādimāha.</p>

<p rend="bodytext" n="1"><hi rend="paranum">1</hi><hi rend="dot">.</hi> Ettāvatā ca brahmajālassa sādhāraṇato bāhiranidānaṃ dassetvā idāni abbhantaranidānaṃ saṃvaṇṇetuṃ <hi rend="bold">‘‘tattha eva’’</hi>ntiādi vuttaṃ. Atha vā chahi ākārehi saṃvaṇṇanā kātabbā sambandhato padato padavibhāgato padatthato anuyogato parihārato cāti. Tattha <hi rend="bold">sambandho</hi> nāma desanāsambandho. Yaṃ lokiyā ‘‘ummugghāto’’ti vadanti. So pana pāḷiyā nidānapāḷivasena, nidānapāḷiyā pana saṅgītivasena veditabboti paṭhamamahāsaṅgītiṃ dassentena nidānapāḷiyā sambandhassa dassitattā padādivasena saṃvaṇṇanaṃ karonto <hi rend="bold">‘‘evanti nipātapada’’</hi>ntiādimāha. <hi rend="bold">‘‘Metiādīnī’’</hi>ti ettha antarā-sadda-ca-saddānaṃ nipātapadabhāvo, vattabbo, na vā vattabbo tesaṃ nayaggahaṇena gahitattā, tadavasiṭṭhānaṃ āpaṭi-saddānaṃ ādi-saddena saṅgaṇhanato. <hi rend="bold">‘‘Padavibhāgo’’</hi>ti padānaṃ viseso, na pana padaviggaho. Atha vā padāni ca padavibhāgo ca <hi rend="bold">padavibhāgo,</hi> padaviggaho ca padavibhāgo ca <hi rend="bold">padavibhāgo</hi>ti vā ekasesavasena padapadaviggahāpi padavibhāga saddena vuttāti veditabbaṃ. Tattha padaviggaho ‘‘bhikkhūnaṃ saṅgho’’tiādibhedesu padesu daṭṭhabbo.</p>

<p rend="bodytext"><hi rend="bold">Atthato</hi>ti padatthato. Taṃ pana padatthaṃ atthuddhārakkamena <pb ed="P" n="1.0044" /> paṭhamaṃ evaṃ-saddassa dassento <hi rend="bold">‘‘evaṃsaddo tāvā’’</hi>tiādimāha. <hi rend="bold">Avadhāraṇādī</hi>ti ettha <hi rend="bold">ādi</hi>-saddena idamatthapucchāparimāṇādiatthānaṃ saṅgaho daṭṭhabbo. Tathā hi ‘‘evaṃgatāni, evaṃvidho, evamākāro’’tiādīsu idaṃ-saddassa atthe evaṃ-saddo. Gata-saddo hi pakārapariyāyo, tathā vidhākāra-saddā <pb ed="V" n="1.0033" /> ca. Tathā hi vidhayuttagata-sadde lokiyā pakāratthe vadanti. ‘‘Evaṃ nu kho, na nu kho, kiṃ nu kho, kathaṃ nu kho’’ti, ‘‘evaṃ su te sunhātā suvilittā kappitakesamassu, āmuttamālābharaṇā odātavatthavasanā pañcahi <pb ed="M" n="1.0035" /> kāmaguṇehi samappitā samaṅgībhūtā paricārenti, seyyathāpi tvaṃ etarahi sācariyakoti? No hidaṃ bho gotamā’’ti ca ādīsu pucchāyaṃ. ‘‘Evaṃ lahuparivattaṃ, evaṃ āyupariyanto’’ti ca ādīsu parimāṇe. Nanu ca ‘‘evaṃ nu kho, evaṃ su te, evaṃ āyupariyanto’’ti ettha evaṃ-saddena pucchanākāraparimāṇākārānaṃ vuttattā ākārattho eva evaṃ-saddo ti? Na, visesasabbhāvato. Ākāramattavācako hettha ākāratthoti adhippeto, yathā ‘‘evaṃ byākhotiādīsu pana na ākāravisesavācako evañca katvā ‘‘evaṃ jātena maccenā’’tiādīni upamādīsu udāharaṇāni upapannāni honti. Tathā hi ‘‘yathāpi…pe… bahu’’nti? Ettha <pb ed="P" n="1.0045" /> puppharāsiṭṭhāniyato manussupapattisappurisūpanissayasaddhammasavanayonisomanasikārabhogasampattiādidānādipuññakiriyāhetusamudāyato sobhāsugandhatādiguṇayogato mālāguṇasadisiyo pahūtā puññakiriyā maritabbasabhāvatāya maccena sattena kattabbāti joditattā puppharāsimālāguṇāva upamā, tesaṃ upamākāro yathā-saddena aniyamato vuttoti evaṃ-saddo upamākāranigamanatthoti vattuṃ yuttaṃ. So pana upamākāro niyamiyamāno atthato upamāva hotīti āha <hi rend="bold">‘‘upamāyaṃ āgato’’</hi>ti.</p>

<p rend="bodytext">Tathā <hi rend="bold">evaṃ</hi> iminā ākārena <hi rend="bold">‘‘abhikkamitabba’’</hi>ntiādinā upadisiyamānāya samaṇasāruppāya ākappasampattiyā yo tattha upadisanākāro, so atthato upadesoyevāti vuttaṃ <hi rend="bold">‘‘evaṃ te…pe… upadese’’</hi>ti. Tathā <hi rend="bold">evametaṃ bhagavā, evametaṃ sugatā</hi>ti ettha ca bhagavatā yathāvuttamatthaṃ aviparītato jānantehi kataṃ tattha saṃvijjamānaguṇānaṃ pakārehi haṃsanaṃ udaggatākaraṇaṃ <hi rend="bold">sampahaṃsanaṃ,</hi> yo tattha sampahaṃsanākāroti yojetabbaṃ. <hi rend="bold">Evamevaṃ panāya</hi>nti ettha garahaṇākāroti yojetabbaṃ. So ca garahaṇākāro ‘‘vasalī’’tiādi khuṃsanasaddasannidhānato idha evaṃ-saddena pakāsitoti viññāyati. Yathā <pb ed="M" n="1.0036" /> cettha, evaṃ upamākārādayopi upamādivasena vuttānaṃ puppharāsiādisaddānaṃ sannidhānatoti daṭṭhabbaṃ. <hi rend="bold">Evañca vadehī</hi>ti ‘‘yathāhaṃ vadāmi, evaṃ samaṇaṃ ānandaṃ vadehī’’ti vadanākāro idāni vattabbo evaṃ-saddena nidassīyatīti nidassanattho vutto. <hi rend="bold">Evaṃ no</hi>ti etthāpi tesaṃ yathāvuttadhammānaṃ ahitadukkhāvahabhāve sanniṭṭhānajananatthaṃ anumatiggahaṇavasena ‘‘saṃvattanti, no vā, kathaṃ vā ettha hotī’’ti pucchāya katāya ‘‘evaṃ no ettha hotī’’ti vuttattā tadākārasanniṭṭhānaṃ evaṃ-saddena vibhāvitanti viññāyati, so pana tesaṃ dhammānaṃ ahitāya dukkhāya <pb ed="P" n="1.0046" /> saṃvattanākāro niyamiyamāno avadhāraṇattho <pb ed="V" n="1.0034" /> hotīti āha <hi rend="bold">‘‘evaṃ no ettha hotīti ādīsu avadhāraṇe’’</hi>ti. <hi rend="bold">Evaṃ bhante</hi>ti pana dhammassa sādhukaṃ savanamanasikāre sanniyojitehi bhikkhūhi attano tattha ṭhitabhāvassa paṭijānanavasena vuttattā ettha evaṃ-saddo vacanasampaṭicchanattho vutto, tena evaṃ bhante, sādhu bhante, suṭṭhu bhanteti vuttaṃ hoti.</p>

<p rend="bodytext"><hi rend="bold">Nānānayanipuṇa</hi>nti ekattanānattaabyāpāraevaṃdhammatāsaṅkhātā, nandiyāvaṭṭa tipukkhalasīhavikkīḷitaaṅkusadisālocanasaṅkhātā vā ādhārādibhedavasena nānāvidhā nayā nānānayā, nayā vā pāḷigatiyo, tā ca paññattianupaññattiādivasena saṃkilebhāgiyādilokiyāditadubhayavomissatādivasena kusalādivasena khandhādivasena saṅgahādivasena samayavimuttādivasena ṭhapanādivasena kusalamūlādivasena tikapaṭṭhānādivasena ca nānappakārāti nānānayā, tehi nipuṇaṃ saṇhasukhumanti nānānayanipuṇaṃ. Āsayova ajjhāsayo, te ca sassatādibhedena, tattha ca apparajakkhatādivasena anekā, attajjhāsayādayo eva vā samuṭṭhānaṃ uppattihetu etassāti <hi rend="bold">anekajjhāsayasamuṭṭhānaṃ. Atthabyañjanasampanna</hi>nti atthabyañjanaparipuṇṇaṃ upanetabbābhāvato, saṅkāsanapakāsanavivaraṇavibhajanauttānīkaraṇapaññattivasena chahi atthapadehi, akkharapadabyañjanākāraniruttiniddesavasena chahi byañjanapadehi ca samannāgatanti vā attho daṭṭhabbo.</p>

<p rend="bodytext"><hi rend="bold">Vividhapāṭihāriya</hi>nti ettha pāṭihāriyapadassa vacanatthaṃ ‘‘paṭipakkhaharaṇato rāgādikilesāpanayanato pāṭihāriya’’nti vadanti. Bhagavato pana paṭipakkhā rāgādayo na santi, ye haritabbā. Puthujjanānampi vigatūpakkilese <pb ed="M" n="1.0037" /> aṭṭhaguṇasamannāgate citte hatapaṭipakkhe iddhividhaṃ pavattati, tasmā tattha pavattavohārena ca na sakkā idha ‘‘pāṭihāriya’’nti vattuṃ. Sace pana mahākāruṇikassa bhagavato <pb ed="P" n="1.0047" /> veneyyagatā ca kilesā paṭipakkhā, tesaṃ haraṇato ‘‘pāṭihāriya’’nti vuttaṃ, evaṃ sati yuttametaṃ. Atha vā bhagavato ca sāsanassa ca paṭipakkhā titthiyā, tesaṃ haraṇato <hi rend="bold">pāṭihāriyaṃ.</hi> Te hi diṭṭhiharaṇavasena, diṭṭhippakāsane asamatthabhāvena ca iddhiādesanānusāsanīhi haritā apanītā hontīti. <hi rend="bold">‘‘Paṭī’’</hi>ti vā ayaṃ saddo ‘‘pacchā’’ti etassa atthaṃ bodheti ‘‘tasmiṃ paṭipaviṭṭhamhi, añño āgañchi brāhmaṇo’’tiādīsu viya, tasmā samāhite citte, vigatūpakkilese ca katakiccena pacchā haritabbaṃ pavattetabbanti paṭihāriyaṃ, attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ. Iddhiādesanānusāsaniyo ca vigatūpakkilesena, katakiccena ca sattahitatthaṃ puna pavattetabbā, haritesu ca attano upakkilesesu parasattānaṃ upakkilesaharaṇāni <pb ed="V" n="1.0035" /> hontīti paṭihāriyāni bhavanti. Paṭihāriyameva <hi rend="bold">pāṭihāriyaṃ.</hi> Paṭihāriye vā iddhiādesanānusāsanīsamudāye bhavaṃ ekekaṃ <hi rend="bold">‘‘pāṭihāriya’’</hi>nti vuccati. Paṭihāriyaṃ vā catutthajjhānaṃ maggo ca paṭipakkhaharaṇato, tattha jātaṃ, tasmiṃ vā nimittabhūte, tato vā āgatanti <hi rend="bold">pāṭihāriyaṃ.</hi> Tassa pana iddhiādibhedena visayabhedena ca bahuvidhassa bhagavato desanāya labbhamānattā āha ‘‘vividhapāṭihāriya’’nti.</p>

<p rend="bodytext"><hi rend="bold">Na aññathā</hi>ti bhagavato sammukhā sutākārato na aññathāti attho, na pana bhagavato desitākārato. Acinteyyānubhāvā hi bhagavato desanā. Evañca katvā ‘‘sabbappakārena ko samattho viññātu’’nti idaṃ vacanaṃ samatthitaṃ hoti. Dhāraṇabaladassanañca na virujjhati sutākārāvirajjhanassa adhippetattā. Na hettha atthantaratāparihāro dvinnampi atthānaṃ ekavisayattā, itarathā thero bhagavato desanāya sabbathā paṭiggahaṇe samattho asamattho cāti āpajjeyyāti.</p>

<p rend="bodytext">‘‘Yo paro na hoti, so attā’’ti evaṃ <pb ed="P" n="1.0048" /> vuttāya niyakajjhattasaṅkhātāya sasantatiyaṃ vattanato tividhopi me-saddo kiñcāpi ekasmiṃyeva <pb ed="M" n="1.0038" /> atthe dissati, karaṇasampadānasāminiddesavasena pana vijjamānabhedaṃ sandhāyāha <hi rend="bold">‘‘me-saddo tīsu atthesu dissatī’’</hi>ti.</p>

<p rend="bodytext">Kiñcāpi upasaggo kiriyaṃ viseseti, jotakabhāvato pana satipi tasmiṃ suta-saddo eva taṃ tamatthaṃ anuvadatīti anupasaggassa suta-saddassa atthuddhāre saupasaggassa gahaṇaṃ na virujjhatīti dassento <hi rend="bold">‘‘saupasaggo ca anupasaggo cā’’</hi>ti āha. <hi rend="bold">Assā</hi>ti suta-saddassa. Kammabhāvasādhanāni idha suta-sadde sambhavantīti vuttaṃ <hi rend="bold">‘‘upadhāritanti vā upadhāraṇanti vā attho’’</hi>ti. <hi rend="bold">Mayāti atthe satī</hi>ti yadā mesaddassa kattuvasena karaṇaniddeso, tadāti attho. <hi rend="bold">Mamāti atthe satī</hi>ti yadā sambandhavasena sāminiddeso, tadā.</p>

<p rend="bodytext">Sutasaddasannidhāne payuttena evaṃsaddena savanakiriyājotakena bhavitabbanti vuttaṃ <hi rend="bold">‘‘evanti sotaviññāṇādiviññāṇakiccanidassana’’</hi>nti. <hi rend="bold">Ādi</hi>-saddena sampaṭicchanādīnaṃ pañcadvārikaviññāṇānaṃ tadabhinihaṭānañca manodvārikaviññāṇānaṃ gahaṇaṃ veditabbaṃ. Sabbesampi vākyānaṃ evakāratthasahitattā <hi rend="bold">‘‘suta’’</hi>nti etassa sutaṃ evāti ayamattho labbhatīti āha <hi rend="bold">‘‘assavanabhāvapaṭikkhepato’’</hi>ti, etena avadhāraṇena nirākataṃ dasseti. Yathā ca sutaṃ sutaṃ evāti <pb ed="V" n="1.0036" /> niyametabbaṃ, taṃ sammā sutaṃ hotīti āha <hi rend="bold">‘‘anūnādhikāviparītaggahaṇanidassana’’</hi>nti. Atha vā ‘‘saddantaratthāpohanavasena saddo atthaṃ vadatī’’ti <hi rend="bold">suta</hi>nti asutaṃ na hotīti ayametassa atthoti vuttaṃ <hi rend="bold">‘‘assavanabhāvapaṭikkhepato’’</hi>ti, iminā diṭṭhādivinivattanaṃ karoti. Idaṃ vuttaṃ hoti. Na idaṃ mayā diṭṭhaṃ, na sayambhuñāṇena sacchikataṃ, atha kho sutaṃ, tañca kho sammadevāti. Tenevāha ‘‘anūnādhikāviparītaggahaṇanidassana’’nti. Avadhāraṇatthe vā evaṃ-sadde ayaṃ atthayojanā karīyatīti tadapekkhassa suta-saddassa ayamattho vutto <hi rend="bold">‘‘assavanabhāvapaṭikkhepato’’</hi>ti. Teneva āha <pb ed="P" n="1.0049" /> ‘‘anūnādhikāviparītaggahaṇanidassana’’nti. Savanasaddo cettha kammattho veditabbo suyyatīti.</p>

<p rend="bodytext">Evaṃ savanahetusuṇantapuggalasavanavisesavasena padattayassa ekena pakārena atthayojanaṃ dassetvā idāni pakārantarehipi taṃ dassetuṃ <hi rend="bold">‘‘tathā eva’’</hi>ntiādi vuttaṃ. Tattha <hi rend="bold">tassā</hi>ti yā sā bhagavato sammukhā dhammassavanākārena pavattā manodvāraviññāṇavīthi, tassā. Sā hi nānappakārena <pb ed="M" n="1.0039" /> ārammaṇe pavattituṃ samatthā. Tathā ca vuttaṃ <hi rend="bold">‘‘sotadvārānusārenā’’</hi>ti. <hi rend="bold">Nānappakārenā</hi>ti vakkhamānānaṃ anekavihitānaṃ byañjanatthaggahaṇānānākārena, etena imissā yojanāya ākārattho evaṃ-saddo gahitoti dīpeti. <hi rend="bold">Pavattibhāvappakāsana</hi>nti pavattiyā atthibhāvappakāsanaṃ. <hi rend="bold">‘‘Sutanti dhammappakāsana’’</hi>nti yasmiṃ ārammaṇe vuttappakārā viññāṇavīthi nānappakārena pavattā, tassa dhammattā vuttaṃ, na sutasaddassa dhammatthattā. Vuttassevatthassa pākaṭīkaraṇaṃ <hi rend="bold">‘‘ayañhetthā’’</hi>tiādi. Tattha <hi rend="bold">viññāṇavīthiyā</hi>ti karaṇatthe karaṇavacanaṃ. <hi rend="bold">Mayā</hi>ti katthuatthe.</p>

<p rend="bodytext"><hi rend="bold">‘‘Evanti niddisitabbappakāsana’’</hi>nti nidassanatthaṃ evaṃ-saddaṃ gahetvā vuttaṃ nidassetabbassa niddisitabbattābhāvābhāvato, tena evaṃ-saddena sakalampi suttaṃ paccāmaṭṭhanti dasseti. Suta-saddassa kiriyāsaddattā, savanakiriyāya ca sādhāraṇaviññāṇappabandhapaṭibaddhattā tattha ca puggalavohāroti vuttaṃ <hi rend="bold">‘‘sutanti puggalakiccappakāsana’’</hi>nti. Na hi puggalavohārarahite dhammappabandhe savanakiriyā labbhatīti.</p>

<p rend="bodytext"><hi rend="bold">‘‘Yassa cittasantānassā’’</hi>tiādipi ākāratthameva evaṃ-saddaṃ gahetvā purimayojanāya aññathā atthayojanaṃ dassetuṃ vuttaṃ. Tattha <hi rend="bold">ākārapaññattī</hi>ti upādāpaññatti eva, dhammānaṃ pavattiākārupādānavasena tathā vuttā. <hi rend="bold">‘‘Sutanti visayaniddeso’’</hi>ti sotabbabhūto dhammo savanakiriyākattupuggalassa savanakiriyāvasena pavattiṭṭhānanti katvā vuttaṃ. Cittasantānavinimuttassa <pb ed="V" n="1.0037" /> paramatthato <pb ed="P" n="1.0050" /> kassaci kattu abhāvepi saddavohārena buddhiparikappitabhedavacanicchāya cittasantānato aññaṃ viya taṃsamaṅgiṃ katvā vuttaṃ <hi rend="bold">‘‘cittasantānena taṃsamaṅgino’’</hi>ti. Savanakiriyāvisayopi sotabbadhammo savanakiriyāvasena pavattacittasantānassa idha paramatthato kattubhāvato, savanavasena cittappavattiyā eva vā savanakiriyābhāvato taṃkiriyākattu ca visayo hotīti katvā vuttaṃ <hi rend="bold">‘‘taṃsamaṅgino kattu visaye’’</hi>ti. Sutākārassa ca therassa sammānicchitabhāvato āha <hi rend="bold">‘‘gahaṇasanniṭṭhāna’’</hi>nti, etena vā avadhāraṇatthaṃ evaṃ-saddaṃ gahetvā ayaṃ atthayojanā katāti daṭṭhabbaṃ.</p>

<p rend="bodytext">Pubbe <pb ed="M" n="1.0040" /> sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa nidassanassa avadhāraṇassa vā pakāsanasabhāvo evaṃ-saddoti tadākārādiupadhāraṇassa puggalapaññattiyā upādānabhūtadhammappabandhabyāpāratāya vuttaṃ <hi rend="bold">‘‘evanti puggalakiccaniddeso’’</hi>ti. Savanakiriyā pana puggalavādinopi viññāṇanirapekkhā natthīti visesato viññāṇabyāpāroti āha <hi rend="bold">‘‘sutanti viññāṇakiccaniddeso’’</hi>ti. Meti saddappavattiyā ekanteneva sattavisayattā, viññāṇakiccassa ca tattheva samodahitabbato <hi rend="bold">‘‘meti ubhayakiccayuttapuggalaniddeso’’</hi>ti vuttaṃ. Avijjamānapaññattivijjamānapaññattisabhāvā yathākkamaṃ evaṃ-sadda suta-saddānaṃ atthāti te tathārūpapaññattiupādānabyāpārabhāvena dassento āha <hi rend="bold">‘‘evanti puggalakiccaniddeso. Sutanti viññāṇakiccaniddeso’’</hi>ti. Ettha ca karaṇakiriyākattukammavisesappakāsanavasena puggalabyāpāvisayapuggalabyāpāranidassanavasena gahaṇākāragāhakatabbisayavisesaniddesavasena kattukaraṇa byāpārakattuniddesavasena ca dutiyādayo catasso atthayojanā dassitāti daṭṭhabbaṃ.</p>

<p rend="bodytext">Sabbassāpi <pb ed="P" n="1.0051" /> saddādhigamanīyassa atthassa paññattimukheneva paṭipajjitabbattā, sabbapaññattīnañca vijjamānādivasena chasu paññattibhedesu antogadhattā tesu ‘‘eva’’ntiādīnaṃ paññattīnaṃ sarūpaṃ niddhārento āha <hi rend="bold">‘‘evanti ca meti cā’’</hi>tiādi. Tattha evanti ca meti ca vuccamānassa atthassa ākārādino, dhammānañca asallakkhaṇabhāvato avijjamānapaññattibhāvoti āha <hi rend="bold">‘‘saccikaṭṭhaparamatthavasena avijjamānapaññattī’’</hi>ti. Tattha <hi rend="bold">saccikaṭṭhaparamatthavasenā</hi>ti bhūtatthauttamatthavasena. Idaṃ vuttaṃ hotiyo māyāmarīciādayo viya abhūtattho, anussavādīhi gahetabbo viya anuttamattho ca na hoti, so rūpasaddādisabhāvo ruppanānubhavanādisabhāvo vā attho ‘‘saccikaṭṭho, paramattha cā’’ti vuccati, na tathā evaṃ meti padānamatthoti, etamevatthaṃ pākaṭataraṃ kātuṃ <hi rend="bold">‘‘kiñhettha ta’’</hi>ntiādi vuttaṃ. <hi rend="bold">Suta</hi>nti pana saddāyatanaṃ sandhāyāha <hi rend="bold">‘‘vijjamānapaññattī’’</hi>ti. Teneva hi <hi rend="bold">‘‘yañhi tamettha sotena upaladdha’’</hi>nti vuttaṃ <pb ed="V" n="1.0038" />, ‘‘sotadvārānusārena upaladdha’’nti pana vutte atthabyañjanādisabbaṃ labbhati. <hi rend="bold">Taṃ taṃ upādāya vattabbato</hi>ti sotapathaṃ āgate dhamme upādāya tesaṃ upadhāritākārādino paccāmasanavasena ‘‘eva’’nti, sasantatipariyāpanne khandhe upādāya ‘‘me’’ti <pb ed="M" n="1.0041" /> vattabbattāti attho. Diṭṭhādisabhāvarahite saddāyatane pavattamānopi sutavohāro ‘‘dutiyaṃ tatiya’’ntiādiko viya paṭhamādīni diṭṭhamutaviññāte apekkhitvā pavattoti āha <hi rend="bold">‘‘diṭṭhādīni upanidhāya vattabbato’’</hi>ti. Asutaṃ na hotīti hi ‘‘suta’’nti pakāsito yamatthoti.</p>

<p rend="bodytext">Attanā paṭividdhā suttassa pakāravisesā ‘‘eva’’nti therena paccāmaṭṭhāti āha <hi rend="bold">‘‘asammohaṃ dīpetī’’</hi>ti. <hi rend="bold">‘‘Nānappakārapaṭivedhasamattho hotī’’</hi>ti etena vakkhamānassa suttassa nānappakārataṃ duppaṭivijjhatañca dasseti. <hi rend="bold">‘‘Sutassa asammosaṃ dīpetī’’</hi>ti sutākārassa yāthāvato dassiyamānattā vuttaṃ. <hi rend="bold">Asammohenā</hi>ti sammohābhāvena, paññāya eva <pb ed="P" n="1.0052" /> vā savanakālasambhūtāya taduttarakālapaññāsiddhi, evaṃ <hi rend="bold">asammosenā</hi>ti etthāpi vattabbaṃ. Byañjanānaṃ paṭivijjhitabbo ākāro nātigambhīro, yathāsutadhāraṇameva tattha karaṇīyanti satiyā byāpāro adhiko, paññā tattha guṇībhūtāti vuttaṃ <hi rend="bold">‘‘paññāpubbaṅgamāyā’’</hi>tiādi paññāya pubbaṅgamāti katvā. Pubbaṅgamatā cettha padhānabhāvo ‘‘manopubbaṅgamā’’tiādīsu viya, pubbaṅgamatāya vā cakkhuviññāṇādīsu āvajjanādīnaṃ viya appadhānatte paññā pubbaṅgamā etissāti ayampi attho yujjati, evaṃ <hi rend="bold">‘‘satipubbaṅgamāyā’’</hi>ti etthāpi vuttanayānusārena yathāsambhavamattho veditabbo. <hi rend="bold">Atthabyañjanasampannassā</hi>ti atthabyañjanaparipuṇṇassa, saṅkāsanapakāsanavivaraṇavibhajanauttānīkaraṇapaññattivasena chahi atthapadehi, akkharapadabyañjanākāraniruttiniddesavasena chahi byañjanapadehi ca samannāgatassāti vā attho daṭṭhabbo.</p>

<p rend="bodytext"><hi rend="bold">Yonisomanasikāraṃ dīpetī</hi>ti evaṃ-saddena vuccamānānaṃ ākāranidassanāvadhāraṇatthānaṃ aviparītasaddhammavisayattāti adhippāyo. <hi rend="bold">‘‘Avikkhepaṃ dīpetī’’</hi>ti ‘‘brahmajālaṃ kattha bhāsita’’ntiādi pucchāvasena pakaraṇappattassa vakkhamānassa suttassa savanaṃ samādhānamantarena na sambhavatīti katvā vuttaṃ. <hi rend="bold">‘‘Vikkhittacittassā’’</hi>tiādi tassevatthassa samatthanavasena vuttaṃ. <hi rend="bold">Sabbasampattiyā</hi>ti atthabyañjanadesakapayojanādisampattiyā. Aviparītasaddhammavisayehi viya ākāranidassanāvadhāraṇatthehi yonisomanasikārassa, saddhammassavanena viya ca avikkhepassa yathā yonisomanasikārena <pb ed="M" n="1.0042" /> phalabhūtena <pb ed="P" n="1.0053" /> attasammāpaṇidhipubbekatapuññatānaṃ siddhi vuttā tadavinābhāvato, evaṃ avikkhepena phalabhūtena kāraṇabhūtānaṃ saddhammassavanasappurisūpanissayānaṃ siddhi dassetabbā siyā assutavato, sappurisūpanissayarahitassa ca tadabhāvato.</p>

<p rend="bodytext"><hi rend="bold">‘‘Na</hi><pb ed="V" n="1.0039" /><hi rend="bold">hi vikkhittacitto’’</hi>tiādinā samatthanavacanena pana avikkhepena kāraṇabhūtena sappurisūpanissayena ca phalabhūtassa saddhammassavanassa siddhi dassitā. Ayaṃ panettha adhippāyo yutto siyāsaddhammassavanasappurisūpanissayā na ekantena avikkhepassa kāraṇaṃ bāhiraṅgattā, avikkhepo pana sappurisūpanissayo viya saddhammassavanassa ekantakāraṇanti. Evampi avikkhepena sappurisūpanissayasiddhijotanā na samatthitāva, no na samatthitā vikkhittacittānaṃ sappurisapayirupāsanābhāvassa atthasiddhattā. Ettha ca purimaṃ phalena kāraṇassa siddhidassanaṃ nadīpūrena viya upari vuṭṭhisabbhāvassa, dutiyaṃ kāraṇena phalassa siddhidassanaṃ daṭṭhabbaṃ ekantena vassinā viya meghavuṭṭhānena vuṭṭhippavattiyā.</p>

<p rend="bodytext">Bhagavato vacanassa atthabyañjanapabhedaparicchedavasena sakalasāsanasampattiogāhanākāro niravasesaparahitapāripūrikāraṇanti vuttaṃ <hi rend="bold">‘‘evaṃ bhaddako ākāro’’</hi>ti. Yasmā na hotīti sambandho. <hi rend="bold">Pacchimacakkadvayasampatti</hi>nti attasammāpaṇidhipubbekatapuññatāsaṅkhātaṃ guṇadvayaṃ. Aparāparaṃ vuttiyā cettha cakkabhāvo, caranti etehi sattā sampattibhavesūti vā. Ye sandhāya vuttaṃ ‘‘cattārimāni bhikkhave cakkāni, yehi samannāgatānaṃ devamanussānaṃ catucakkaṃ vattatī’’tiādi <pb ed="P" n="1.0054" />. Purimapacchimabhāvo cettha desanākkamavasena daṭṭhabbo. <hi rend="bold">Pacchimacakkadvayasiddhiyā</hi>ti pacchimacakkadvayassa atthitāya. Sammāpaṇihitatto pubbe ca katapuñño suddhāsayo hoti tadasuddhihetūnaṃ kilesānaṃ dūrībhāvatoti āha <hi rend="bold">‘‘āsayasuddhi siddhā hotī’’</hi>ti. Tathā hi vuttaṃ ‘‘sammāpaṇihitaṃ cittaṃ, seyyaso naṃ tato kare’’ti, ‘‘katapuññosi tvaṃ ānanda, padhānaṃ anuyuñja khippaṃ hohisi anāsavoti ca. Tenevāha <hi rend="bold">‘‘āsayasuddhiyā adhigamabyattisiddhī’’</hi>ti. <hi rend="bold">Payogasuddhiyā</hi>ti yonisomanasikārapubbaṅgamassa dhammassavanapayogassa visadabhāvena. Tathā cāha <hi rend="bold">‘‘āgamabyattisiddhī’’</hi>ti. Sabbassa vā kāyavacīpayogassa <pb ed="M" n="1.0043" /> niddosabhāvena. Parisuddhakāyavacīpayogo hi vippaṭisārābhāvato avikkhittacitto pariyattiyaṃ visārado hotīti.</p>

<p rend="bodytext"><hi rend="bold">‘‘Nānappakārapaṭivedhadīpakenā’’</hi>tiādinā atthabyañjanesu therassa evaṃ-sadda suta-saddānaṃ asammohāsammosadīpanato catupaṭisambhidāvasena atthayojanaṃ dasseti. Tattha <hi rend="bold">‘‘sotabbappabhedapaṭivedhadīpakenā’’</hi>ti etena ayaṃ suta-saddo evaṃ-saddasannidhānato, vakkhamānāpekkhāya vā sāmaññeneva sotabbadhammavisesaṃ āmasatīti dasseti. Manodiṭṭhikaraṇāpariyattidhammānaṃ anupekkhanasuppaṭivedhā visesato manasikārapaṭibaddhāti te vuttanayena yonisomanasikāradīpakena evaṃ-saddena yojetvā, savanadhāraṇavacīparicayā pariyattidhammānaṃ <pb ed="V" n="1.0040" /> visesena sotāvadhānapaṭibaddhāti te avikkhepadīpakena suta-saddena yojetvā dassento sāsanasampattiyā dhammassavane ussāhaṃ janeti. Tattha dhammāti pariyattidhammā. <hi rend="bold">Manasānupekkhitā</hi>ti ‘‘idha sīlaṃ kathitaṃ, idha samādhi, idha paññā, ettakā ettha anusandhiyo’’tiādinā <pb ed="P" n="1.0055" /> nayena manasā anupekkhitā. <hi rend="bold">Diṭṭhiyā suppaṭividdhā</hi>ti nijjhānakkhantibhūtāya, ñātapariññāsaṅkhātāya vā diṭṭhiyā tattha tattha vuttarūpārūpadhamme ‘‘iti rūpaṃ, ettakaṃ rūpa’’ntiādinā suṭṭhu vavatthapetvā paṭividdhā.</p>

<p rend="bodytext"><hi rend="bold">‘‘Sakalena vacanenā’’</hi>ti pubbe tīhi padehi visuṃ visuṃ yojitattā vuttaṃ. <hi rend="bold">Asappurisabhūmi</hi>nti akataññutaṃ ‘‘idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahatī’’ti evaṃ vuttaṃ anariyavohārāvatthaṃ. Sā eva anariyavohārāvatthā <hi rend="bold">asaddhammo.</hi> Nanu ca ānandattherassa ‘‘mamedaṃ vacana’’nti adhimānassa, mahākassapattherādīnañca tadāsaṅkāya abhāvato asappurisabhūmisamatikkamādivacanaṃ niratthakaṃ ti? Nayidaṃ evaṃ ‘‘evaṃ me suta’’nti vadantena ayampi attho vibhāvitoti dassanato. Keci pana ‘‘devatānaṃ parivitakkāpekkhaṃ tathāvacananti edisī codanā anavakāsā’’ti vadanti. Tasmiṃ kira khaṇe ekaccānaṃ devatānaṃ evaṃ cetaso parivitakko udapādi ‘‘tathāgato ca parinibbuto, ayañca āyasmā desanākusalo, idāni dhammaṃ deseti, sakyakulappasuto tathāgatassa bhātā cūḷapituputto, kiṃ nu kho sayaṃ sacchikata dhammaṃ deseti, udāhu bhagavatoyeva vacanaṃ yathāsuta’’nti. Evaṃ <pb ed="M" n="1.0044" /> tadāsaṅkitappakārato asappurisabhūmisamokkamādito atikkamādi vibhāvitanti. <hi rend="bold">Attano adahanto</hi>ti ‘‘mameta’’nti attani <pb ed="P" n="1.0056" /> aṭṭhapento. <hi rend="bold">Appetī</hi>ti nidasseti. Diṭṭhadhammikasamparāyikaparamatthesu yathārahaṃ satte netīti netti, dhammoyeva netti <hi rend="bold">dhammanetti.</hi></p>

<p rend="bodytext">Daḷhataraniviṭṭhā vicikicchā <hi rend="bold">kaṅkhā.</hi> Nātisaṃsappanaṃ matibhedamattaṃ <hi rend="bold">vimati. Assaddhiyaṃ vināseti</hi> bhagavato desitattā, sammukhā cassa paṭiggahitattā, khalitaduruttādiggahaṇadosābhāvato ca. Ettha ca paṭhamādayo tisso atthayojanā ākārādiatthesu aggahitavisesameva evaṃ-saddaṃ gahetvā dassitā, tato parā tisso ākāratthameva evaṃ-saddaṃ gahetvā vibhāvitā. Pacchimā pana tisso yathākkamaṃ ākāratthaṃ nidassanatthaṃ avadhāraṇatthañca evaṃ-saddaṃ gahetvā yojitāti daṭṭhabbaṃ.</p>

<p rend="bodytext"><hi rend="bold">Eka</hi>-saddo aññaseṭṭhāsahāyasaṅkhyadīsu dissati. Tathāhesa ‘‘sassato attā ca loko ca <pb ed="V" n="1.0041" />, idameva saccaṃ moghamaññanti ittheke abhivadantī’’tiādīsu aññatthe dissati, ‘‘cetaso ekodibhāva’’ntiādīsu seṭṭhatthe, ‘‘eko vūpakaṭṭho’’tiādīsu asahāye, ‘‘ekova kho bhikkhave khaṇo ca samayo ca brahmacariyavāsāyā’’tiādīsu saṅkhyayaṃ, idhāpi saṅkhyayanti dassento āha <hi rend="bold">‘‘ekanti gaṇanaparicchedaniddeso’’</hi>ti. <hi rend="bold">Kālañca samayañcā</hi>ti yuttakālañca paccayasāmaggiñca. <hi rend="bold">Khaṇo</hi>ti okāso. Tathāgatuppādādiko hi maggabrahmacariyassa okāso tappaccayapaṭilābhahetuttā. Khaṇo eva <pb ed="P" n="1.0057" /> ca <hi rend="bold">samayo.</hi> Yo ‘‘khaṇo’’ti ca ‘‘samayo’’ti ca vuccati, so eko vāti hi attho. <hi rend="bold">Mahāsamayo</hi>ti mahāsamūho. <hi rend="bold">Samayopi kho</hi>ti sikkhāpadapūraṇassa hetupi. <hi rend="bold">Samayappavādake</hi>ti diṭṭhippavādake. Tattha hi nisinnā titthiyā attano attano samayaṃ pavadantīti. <hi rend="bold">Atthābhisamayā</hi>ti hitapaṭilābhā. Abhisametabboti abhisamayo, abhisamayo atthoti <hi rend="bold">abhisamayaṭṭho</hi>ti pīḷana ādīni abhisametabbabhāvena ekībhāvaṃ upanetvā vuttāni. Abhisamayassa vā paṭivedhassa <pb ed="M" n="1.0045" /> visayabhūtabhāvo <hi rend="bold">abhisamayaṭṭho</hi>ti tāneva tathā ekattena vuttāni. Tattha <hi rend="bold">pīḷanaṃ</hi> dukkhasaccassa taṃ samaṅgīno hiṃsanaṃ avipphārikatākaraṇaṃ. <hi rend="bold">Santāpo</hi>dukkhadukkhatādivasena santāpanaṃ paridahaṇaṃ.</p>

<p rend="bodytext">Tattha sahakārīkāraṇaṃ sannijjha sameti samavetīti <hi rend="bold">samayo,</hi> samavāyo. Sameti samāgacchati maggabrahmacariyamettha tadādhārapuggalehīti <hi rend="bold">samayo,</hi> khaṇo. Sameti ettha, etenava saṃgacchati satto, sabhāvadhammo vā sahajātādīhi, uppādādīhi vāti <hi rend="bold">samayo,</hi> kālo. Dhammappavattimattatāya atthato abhūtopi hi kālo dhammappavattiyā adhikaraṇaṃ, karaṇaṃ viya ca kappanāmattasiddhena rūpena voharīyatīti. Samaṃ, saha vā avayavānaṃ ayanaṃ pavatti avaṭṭhānanti <hi rend="bold">samayo,</hi> samūho, yathā ‘‘samudāyo’’ti. Avayavasahāvaṭṭhānameva hi samūhoti. Avasesapaccayānaṃ samāgame eti phalaṃ etasmā uppajjati pavattati cāti <hi rend="bold">samayo,</hi> hetu yathā ‘‘samudayo’’ti. Sameti saṃyojanabhāvato sambandho eti attano visaye pavattati, daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti <hi rend="bold">samayo,</hi> diṭṭhi. Diṭṭhisaṃyojanena hi sattā ativiya bajjhantīti. Samiti <pb ed="P" n="1.0058" /> saṅgati samodhānanti <hi rend="bold">samayo,</hi> paṭilābho. Samassa yānaṃ, sammā vā yānaṃ apagamoti <hi rend="bold">samayo,</hi> pahānaṃ. Abhimukhaṃ ñāṇena etabbo abhisametabboti abhisamayo, dhammānaṃ aviparīto sabhāvo. Abhimukhabhāvena sammā eti gacchati bujjhatīti abhisamayo, dhammānaṃ yathābhūtasabhāvāvabodho. Evaṃ tasmiṃ tasmiṃ atthe samaya-saddassa pavatti veditabbā. Samaya-saddassa atthuddhāre abhisamaya-saddassa udāharaṇaṃ vuttanayeneva veditabbaṃ. <hi rend="bold">Assā</hi>ti samaya-saddassa. <hi rend="bold">Kālo attho</hi> samavāyādīnaṃ atthānaṃ <pb ed="V" n="1.0042" /> idha asambhavato desadesakaparisānaṃ viya suttassa nidānabhāvena kālassa apadisitabbato ca.</p>

<p rend="bodytext">Kasmā panettha aniyāmitavaseneva kālo niddiṭṭho, na utusaṃvaccharādivasena niyametvāti āha <hi rend="bold">‘‘tattha kiñcāpī’’</hi>tiādi. Utusaṃvaccharādivasena niyamaṃ akatvā samaya-saddassa vacane ayampi guṇo laddho hotīti dassento <hi rend="bold">‘‘ye vā ime’’</hi>tiādimāha. Sāmaññajotanā hi visese avatiṭṭhatīti. Tattha <hi rend="bold">diṭṭhadhammasukhavihārasamayo</hi> devasikaṃ <pb ed="M" n="1.0046" /> jhānasamāpattīhi vītināmanakālo, visesato sattasattāhāni. <hi rend="bold">Pakāsā</hi>ti dasasahassilokadhātuyā pakampanaobhāsapātubhāvādīhi pākaṭā. Yathāvuttappabhedesuyeva samayesu ekadesaṃ pakārantarehi saṅgahetvā dassetuṃ <hi rend="bold">‘‘yo cāya’’</hi>ntiādimāha. Tathā hi ñāṇakiccasamayo attahitapaṭipattisamayo ca <hi rend="bold">abhisambodhisamayo.</hi> Ariyatuṇhibhāvasamayo <hi rend="bold">diṭṭhadhammasukhavihārasamayo.</hi> Karuṇākiccaparahitapaṭipattidhammikathāsamayo <hi rend="bold">desanāsamayeva.</hi></p>

<p rend="bodytext">Karaṇavacanena niddeso kato yathāti sambandho. <hi rend="bold">Tatthā</hi>ti abhidhammavinayesu. <hi rend="bold">Tathā</hi>ti bhummakaraṇehi. <hi rend="bold">Adhikaraṇattha</hi> ādhārattho. Bhāvo nāma kiriyā, kiriyāya kiriyantaralakkhaṇaṃ <hi rend="bold">bhāvenabhāvalakkhaṇaṃ.</hi> Tattha yathā kālo sabhāvadhammaparicchinno sayaṃ paramatthato <pb ed="P" n="1.0059" /> avijjamānopi ādhārabhāvena paññāto taṅkhaṇappavattānaṃ tato pubbe parato ca abhāvato ‘‘pubbaṇhe jāto, sāyanhe gacchatī’’ti, ca ādīsu, samūho ca avayavavinimutto avijjamānopi kappanāmattasiddho avayavānaṃ ādhārabhāvena paññāpīyati ‘‘rukkhe sākhā, yavarāsiyaṃ sambhūto’’tiādīsu, evaṃ idhāpīti dassento āha <hi rend="bold">‘‘adhikaraṇañhi…pe… dhammāna’’</hi>nti. Yasmiṃ kāle, dhammapuñje vā kāmāvacaraṃ kusalaṃ cittaṃ uppannaṃ hoti, tasmiṃyeva kāle, dhammapuñje ca phassādayopi hontīti ayañhi tattha attho. Yathā ca gāvīsu duyhamānāsu gato, duddhāsu āgatoti dohanakiriyāya gamanakiriyā lakkhīyati, evaṃ idhāpi ‘‘yasmiṃ samaye, tasmiṃ samaye’’ti ca vutte satīti ayamattho viññāyamāno eva hoti padatthassa sattāvirahābhavatoti samayassa sattākiriyāya cittassa uppādakiriyā, phassādīnaṃ bhavanakiriyā ca lakkhīyati. <hi rend="bold">Yasmiṃ samaye</hi>ti yasmiṃ navame khaṇe, yonisomanasikārādihetumhi, paccayasamavāye vā sati kāmāvacaraṃ kusalaṃ cittaṃ uppannaṃ hoti, tasmiṃyeva khaṇe, hetumhi, paccayasamavāye ca sati phassādayopi hontīti ubhayattha samaya-sadde bhummaniddeso kato lakkhaṇabhūtabhāvayuttoti dassento āha <hi rend="bold">‘‘khaṇa…pe… lakkhīyatī’’</hi>ti.</p>

<p rend="bodytext"><hi rend="bold">Hetuattho</hi><pb ed="V" n="1.0043" /><hi rend="bold">karaṇattho ca sambhavati</hi> ‘‘annena vasati, ajjhenena vasati, pharasunā chindati, kudālena khaṇatī’’tiādīsu viya. Vītikkamañhi sutvā bhikkhusaṅghaṃ sannipātāpetvā otiṇṇavatthukaṃ puggalaṃ paṭipucchitvā, vigarahitvā <pb ed="M" n="1.0047" /> ca taṃ taṃ vatthuṃ otiṇṇakālaṃ anatikkamitvā teneva kālena sikkhāpadāni paññapento bhagavā <pb ed="P" n="1.0060" /> viharati sikkhāpadapaññattihetuñca apekkhamāno tatiyapārājikādīsu viyāti.</p>

<p rend="bodytext"><hi rend="bold">Accantameva</hi> ārambhato paṭṭhāya yāva desanāniṭṭhānaṃ parahitapaṭipattisaṅkhātena <hi rend="bold">karuṇāvihārena. Tadatthajotanattha</hi>nti accantasaṃyogatthajotanatthaṃ. <hi rend="bold">Upayogavacananiddeso kato</hi> yathā ‘‘māsaṃ ajjhetī’’ti.</p>

<p rend="bodytext"><hi rend="bold">Porāṇā</hi>ti aṭṭhakathācariyā. <hi rend="bold">Abhilāpamattabhedo</hi>ti vacanamattena viseso. Tena suttavinayesu vibhattibyatayo katoti dasseti.</p>

<p rend="bodytext"><hi rend="bold">Seṭṭha</hi>nti seṭṭhavācakaṃ vacanaṃ seṭṭhanti vuttaṃ seṭṭhaguṇasahacaraṇato. Tathā <hi rend="bold">uttama</hi>nti etthāpi. <hi rend="bold">Gāravayutto</hi>ti garubhāvayutto garuguṇayogato, garukaraṇārahatāya vā <hi rend="bold">gāravayutto.</hi></p>

<p rend="bodytext"><hi rend="bold">Vuttoyeva</hi> na pana idha vattabbo visuddhimaggassa imissā aṭṭhakathāya ekadesabhāvatoti adhippāyo.</p>

<p rend="bodytext">Apica bhage vani, vamīti vā bhagavā, bhage sīlādiguṇe vani bhaji sevi, te vā vineyyasantānesu ‘‘kathaṃ nu kho uppajjeyyu’’nti vani yāci patthayīti bhagavā, bhagaṃ vā siriṃ, issariyaṃ, yasañca vami khelapiṇḍaṃ viya chaḍḍayīti bhagavā. Tathā hi bhagavā hatthagataṃ siriṃ, catuddīpissariyaṃ, cakkavattisampattisannissayañca sattaratanasamujjalaṃ yasaṃ anapekkho pariccajīti. Atha vā bhāni nāma nakkhattāni, tehi samaṃ gacchanti pavattantīti bhagā, sineruyugandharādigatā bhājanalokasobhā. Te bhagavā vami tappaṭibaddhachandarāgappahānena pajahatīti evampi bhage vamīti bhagavā.</p>

<p rend="bodytext"><hi rend="bold">‘‘Dhammasarīraṃ paccakkhaṃ karotī’’</hi>ti ‘‘yo vo ānanda mayā dhammo ca vinayo ca desito paññatto, so vo mamaccayena satthā’’ti vacanato <pb ed="P" n="1.0061" /> dhammassa satthubhāvapariyāyo vijjatīti katvā vuttaṃ.</p>

<p rend="bodytext"><hi rend="bold">Vajirasaṅghātasamānakāyo</hi><pb ed="M" n="1.0048" /><pb ed="V" n="1.0044" /> parehi abhejjasarīrattā. Na hi bhagavato rūpakāye kenaci antarāyo sakkā kātunti. <hi rend="bold">Desanāsampattiṃ niddisati</hi> vakkhamānassa sakalasuttassa ‘‘eva’’nti niddisanato. <hi rend="bold">Sāvakasampattiṃ</hi> niddisati paṭisambhidāppattena pañcasu ṭhānesu bhagavatā etadagge ṭhapitena mayā mahāsāvakena sutaṃ, tañca kho mayāva sutaṃ, na anussavitaṃ, na paramparābhatanti imassatthassa dīpanato. <hi rend="bold">Kālasampattiṃ</hi> niddisati ‘‘bhagavā’’ti padassa sannidhāne payuttassa samaya-saddassa kālassa buddhuppādapaṭimaṇḍitabhāvadīpanato. Buddhuppādaparamā hi kālasampadā. Tenetaṃ vuccati –</p>

<p rend="gatha1">‘‘Kappakasāye kaliyuge, buddhuppādo aho mahacchariyaṃ;</p>

<p rend="gathalast">Hutāvahamajjhe jātaṃ, samuditamakarandamaravinda’’nti.</p>

<p rend="bodytext"><hi rend="bold">Bhagavāti desakasampattiṃ</hi> niddisati guṇavisiṭṭhasattuttamagāravādhivacanato.</p>

<p rend="bodytext"><hi rend="bold">Vijjantarikāyā</hi>ti vijjuniccharaṇakkhaṇe. <hi rend="bold">Antarato</hi>ti hadaye. <hi rend="bold">Antarā</hi>ti ārabbha nipphattīnaṃ vemajjhe. <hi rend="bold">Antarikāyā</hi>ti antarāḷe. Ettha ca ‘‘tadantaraṃ ko jāneyya, etesaṃ antarā kappā, gaṇanāto asaṅkhiyā, antarantarā kathaṃ opātetī’’ti ca ādīsu viya kāraṇavemajjhesu vattamānā antarā-saddā eva <pb ed="P" n="1.0062" /> udāharitabbā siyuṃ, na pana cittakhaṇavivaresu vattamānā antarantarikā-saddā. Antarā-saddassa hi ayaṃ atthuddhāroti. Ayaṃ panettha adhippāyo siyā – yesu atthesu antarā-saddo vattati, tesu antarasaddopi vattatīti samānatthattā antarā-saddatthe vattamāno antara-saddo udāhaṭo, antarā-saddo eva vā ‘‘yassantarato’’ti ettha gāthāsukhatthaṃ rassaṃ katvā vuttoti daṭṭhabbaṃ. Antarā-saddo eva pana ika-saddena padaṃ vaḍḍhetvā ‘‘antarikā’’ti vuttoti evamettha udāharaṇodāharitabbānaṃ virodhābhāvo daṭṭhabbo. <hi rend="bold">Ayojiyamāne upayogavacanaṃ na pāpuṇāti</hi> sāmivacanassa pasaṅge antarā-saddayogena upayogavacanassa icchitattā. Tenevāha <hi rend="bold">‘‘antarāsaddena yuttattā upayogavacanaṃ kata’’</hi>nti.</p>

<p rend="bodytext">‘‘Niyato <pb ed="M" n="1.0049" /> sambodhiparāyaṇo, aṭṭhānametaṃ bhikkhave anavakāso, yaṃ diṭṭhisampanno puggalo sañcicca pāṇaṃ jīvitā voropeyya, ‘‘netaṃ ṭhānaṃ vijjatī’’ tiādivacanato diṭṭhisīlānaṃ niyatasabhāvattā sotāpannāpi aññamaññaṃ diṭṭhisīlasāmaññena saṃhatā, pageva sakadāgāmiādayo. ‘‘Tathārūpāya diṭṭhiyā diṭṭhisāmaññagato viharati, tathārūpesu sīlesu sīlasāmaññagato <pb ed="V" n="1.0045" /> viharatī’’ti vacanato puthujjanānampi diṭṭhisīlasāmaññena saṃhatabhāvo labbhatiyeva.</p>

<p rend="bodytext"><hi rend="bold">Suppiyopi kho</hi>ti ettha <hi rend="bold">kho</hi>-saddo avadhāraṇattho ‘‘assosi kho’’tiādīsu <pb ed="P" n="1.0063" /> viya. Tena addhānamaggapaṭipanno ahosiyeva, nāssa maggapaṭipattiyā koci antarāyo ahosīti ayamattho dīpito hoti. <hi rend="bold">Tatrā</hi>ti vā kālassa paṭiniddeso. Sopi hi ‘‘ekaṃ samaya’’nti pubbe adhikato. Yañhi samayaṃ bhagavā antarā rājagahañca nāḷandañca addhānamaggapaṭipanno, tasmiṃyeva samaye suppiyopi taṃ maggaṃ paṭipanno avaṇṇaṃ bhāsati, brahmadatto ca vaṇṇaṃ bhāsatīti. Pariyāyati parivattatīti <hi rend="bold">pariyāyo,</hi> vāro. Pariyāyeti desetabbamatthaṃ paṭipādetīti <hi rend="bold">pariyāyo,</hi> desanā. Pariyāyati attano phalaṃ pariggahetvā pavattatīti <hi rend="bold">pariyāyo,</hi> kāraṇanti evaṃ pariyāya-saddassa vārādīsu pavatti veditabbā. <hi rend="bold">Kāraṇenā</hi>ti kāraṇapatirūpakena. Tathā hi vakkhati ‘‘akāraṇameva kāraṇanti vatvā’’ti. Kasmā panettha ‘‘avaṇṇaṃ bhāsatī’’ti, ‘‘vaṇṇaṃ bhāsatī’’ti ca vattamānakālaniddeso kato, nanu saṅgītikālato so avaṇṇavaṇṇānaṃ bhāsitakālo atītoti? Saccametaṃ, ‘‘addhānamaggapaṭipanno hotī’’ti ettha hoti-saddo viya atītakālattho bhāsati-saddo ca daṭṭhabbo. Atha vā yasmiṃ kāle tehi avaṇṇo vaṇṇo ca bhāsīyati, taṃ apekkhitvā evaṃ vuttaṃ. Evañca katvā ‘‘tatrāti kālassa paṭiniddeso’’ti idañca vacanaṃ samatthitaṃ hoti.</p>

<p rend="bodytext"><hi rend="bold">Akāraṇa</hi>nti ayuttiṃ, anupapattinti attho. Na hi arasarūpatādayo dosā bhagavati saṃvijjanti, dhammasaṅghānañca durakkhātaduppaṭipannatādayoti. <hi rend="bold">Akāraṇa</hi>nti vā yuttakāraṇarahitaṃ, paṭiññāmattanti adhippāyo <pb ed="M" n="1.0050" />. Imasmiñca atthe <hi rend="bold">kāraṇanti vatvā</hi>ti kāraṇaṃ vāti vatvāti attho. Arasarūpādīnañcettha jātivuḍḍhesu abhivādanādisāmīcikammākaraṇaṃ <hi rend="bold">kāraṇaṃ,</hi> tathā <pb ed="P" n="1.0064" /> uttarimanussadhammālamariyañāṇadassanābhāvassa sundarikāmaguṇādinavabodho, saṃsārassa ādikoṭiyā apaññāyanapaṭiññā, abyākatavatthubyākaraṇanti evamādayo, tathā asabbaññutādīnaṃ kamāvabodhādayo yathārahaṃ niddhāretabbā. <hi rend="bold">Tathā tathā</hi>ti jātivuḍḍhānaṃ anabhivādanādiākārena.</p>

<p rend="bodytext"><hi rend="bold">Avaṇṇaṃ bhāsamāno</hi>ti avaṇṇaṃbhāsanahetu. Hetuattho hi ayaṃ māna-saddo. <hi rend="bold">Anayabyasanaṃ pāpuṇissati</hi> ekantamahāsāvajjattā ratanattayopavādassa. Tenevāha –</p>

<p rend="gatha1">‘‘Yo <pb ed="V" n="1.0046" /> nindiyaṃ pasaṃsati,</p>

<p rend="gatha2">Taṃ vā nindati yo pasaṃsiyo;</p>

<p rend="gatha3">Vicināti mukhena so kaliṃ,</p>

<p rend="gathalast">Kalinā tena sukhaṃ na vindatī’’ti.</p>

<p rend="bodytext">‘‘Amhākaṃ ācariyo’’tiādinā brahmadattassa saṃveguppattiṃ, attano ācariye kāruññappavattiñca dassetvā kiñcāpi antevāsinā ācariyassa anukūlena bhavitabbaṃ, ayaṃ pana paṇḍitajātikattā na edisesu taṃ anuvattatīti, idāni tassa kammassakataññāṇappavattiṃ dassento <hi rend="bold">‘‘ācariye kho panā’’</hi>tiādimāha. <hi rend="bold">Vaṇṇaṃ bhāsituṃ āraddho</hi> ‘‘apināmāyaṃ ettakenāpi ratanattayāvaṇṇato orameyyā’’ti. Vaṇṇīyatīti <hi rend="bold">vaṇṇo,</hi> guṇo. Vaṇṇanaṃ guṇasaṅkittananti <hi rend="bold">vaṇṇo,</hi> pasaṃsā. <hi rend="bold">Saṃññūḷhā</hi>ti ganthitā, nibandhitāti attho. Atitthena pakkhando dhammakathikoti na vattabbo aparimāṇaguṇattā buddhādīnaṃ <pb ed="P" n="1.0065" />, niravasesānañca tesaṃ idha pakāsanaṃ pāḷisaṃvaṇṇanāyeva sampajjatīti. <hi rend="bold">Anussavādī</hi>ti ettha <hi rend="bold">ādi</hi>-saddena ākāraparivitakkadiṭṭhinijjhānakkhantiyo saṅgaṇhāti. <hi rend="bold">Attano thāmena vaṇṇaṃ abhāsi,</hi> na pana buddhādīnaṃ guṇānurūpanti adhippāyo. Asaṅkhyayyāparimitappabhedā hi buddhādīnaṃ guṇā. Vuttañhetaṃ –</p>

<p rend="gatha1">‘‘Buddhopi <pb ed="M" n="1.0051" /> buddhassa bhaṇeyya vaṇṇaṃ,</p>

<p rend="gatha2">Kappampi ce aññamabhāsamāno;</p>

<p rend="gatha3">Khīyetha kappo ciradīghamantare,</p>

<p rend="gathalast">Vaṇṇo na khīyetha tathāgatassā’’ti.</p>

<p rend="unindented">Idhāpi vakkhati ‘‘appamattakaṃ kho paneta’’ntiādi.</p>

<p rend="bodytext"><hi rend="bold">Iti ha te</hi>ti ettha <hi rend="bold">itī</hi>ti vuttappakāraparāmasanaṃ. <hi rend="bold">Ha</hi>-kāro nipātamattanti āha <hi rend="bold">‘‘evaṃ te’’</hi>ti.</p>

<p rend="bodytext"><hi rend="bold">Iriyāpathānubandhanena anubandhā honti,</hi> na pana sammāpaṭipattianubandhanenāti adhippāyo. <hi rend="bold">Tasmiṃ kāle</hi>ti yasmiṃ saṃvacchare utumhi māse pakkhe vā bhagavā taṃ addhānamaggaṃ paṭipanno, tasmiṃ kāle. Teneva hi kiriyāvicchedadassanavasena ‘‘rājagahe piṇḍāya caratī’’ti vattamānakālaniddeso <pb ed="V" n="1.0047" /> kato. <hi rend="bold">So</hi>ti evaṃ rājagahe vasamāno bhagavā. <hi rend="bold">Taṃ divasa</hi>nti yaṃ divasaṃ addhānamaggapaṭipanno, taṃ divasaṃ. <hi rend="bold">Taṃ addhānaṃ paṭipanno</hi> nāḷandāyaṃ veneyyānaṃ vividha hitasukhanipphattiṃ ākaṅkhamāno imissā ca aṭṭhuppattiyā tividhasīlālaṅkataṃ nānāvidhakuhanalapanādimicchājīvaviddhaṃsanaṃ dvāsaṭṭhidiṭṭhijālaviniveṭhanaṃ dasasahassilokadhātupakampanaṃ brahmajālasuttantaṃ desessāmīti. Ettāvatā ‘‘kasmā pana bhagavā taṃ addhānaṃ paṭipanno’’ti codanā visodhitā hoti. ‘‘Kasmā ca suppiyo anubandho’’ti ayaṃ pana codanā ‘‘bhagavato <pb ed="P" n="1.0066" /> taṃ maggaṃ paṭipannabhāvaṃ ajānanto’’ti etena visodhitā hoti. Na hi so bhagavantaṃ daṭṭhumeva icchatīti. Tenevāha <hi rend="bold">‘‘sace pana jāneyya, nānubandheyyā’’</hi>ti.</p>

<p rend="bodytext">Nīlapītalohitodātamañjiṭṭhapabhassaravasena <hi rend="bold">‘‘chabbaṇṇarasmiyo. ‘‘Samantā asītihatthappamāṇe’’</hi>ti tāsaṃ rasmīnaṃ pakatiyā pavattiṭṭhānavasena vuttaṃ. <hi rend="bold">‘‘Tasmiṃ kira samaye’’</hi>ti ca tasmiṃ addhānagamanasamaye buddhasiriyā anigūhitabhāvadassanatthaṃ vuttaṃ. Na hi tadā tassā nigūhane pakkusātiabhigamanādīsu viya kiñcipi kāraṇaṃ atthīti. <hi rend="bold">Ratanāveḷaṃ</hi> ratanavaṭaṃsakaṃ. <hi rend="bold">Cīnapiṭṭhacuṇṇaṃ </hi>sindhanacuṇṇaṃ.</p>

<p rend="bodytext">Byāmappabhāparikkhepavilāsinī <pb ed="M" n="1.0052" /> ca <hi rend="bold">assa</hi> bhagavato <hi rend="bold">lakkhaṇamālā</hi>ti mahāpurisalakkhaṇāni aññamaññapaṭibaddhattā evamāha. Dvattiṃsāya candamaṇḍalānaṃ mālā kenaci ganthetvā ṭhapitā yadi siyāti parikappanavasenāha <hi rend="bold">‘‘ganthetvā ṭhapitadvattiṃsacandamālāyā’’</hi>ti. Siriṃ abhibhavantī ivāti sambandho. Esa nayo <hi rend="bold">sūriyamālāyā</hi>tiādīsupi. <hi rend="bold">Mahātherā</hi>ti mahāsāvake sandhāyāha. Evaṃ gacchantaṃ bhagavantaṃ bhikkhū ca disvā atha attano parisaṃ avalokesīti sambandho. <hi rend="bold">‘‘Yasmā panesā’’</hi>tiādinā ‘‘kasmā ca so ratanattayassa avaṇṇaṃ bhāsatī’’ti codanaṃ visodheti. <hi rend="bold">Itī</hi>ti evaṃ, vuttappakārenāti attho. <hi rend="bold">Imehi dvīhī</hi>ti lābhaparivārahāniṃ nigamanavasena dasseti. Bhagavato virodhānunayābhāvavīmaṃsanatthaṃ ete avaṇṇaṃ vaṇṇañca bhāsantīti apare. ‘‘Mārena anvāviṭṭhā evaṃ karontī’’ti ca vadanti.</p>

<p rend="bodytext" n="2"><hi rend="paranum">2</hi><hi rend="dot">.</hi> Ambalaṭṭhikāya avidūre bhavattā uyyānaṃ <hi rend="bold">ambalaṭṭhikā</hi> yathā ‘‘varuṇānagaraṃ, godāgāmo’’ti. Keci pana <hi rend="bold">‘‘ambalaṭṭhikā</hi>ti yathāvuttanayeneva ekagāmo’’ti vadanti <pb ed="P" n="1.0067" />. Tesaṃ mate <hi rend="bold">ambalaṭṭhikāya</hi>nti samīpatthe bhummavacanaṃ. <hi rend="bold">Rājāgārakaṃ</hi> vessavaṇamahārājadevāyatananti eke. <hi rend="bold">Bahuparissayo</hi>ti bahupaddavo. <hi rend="bold">‘‘Saddhiṃ antevāsinā brahmadattena māṇavenā’’ti vuttaṃ</hi> sīhaḷaṭṭhakathāyaṃ. Tañca kho pāḷi āruḷhavaseneva, na pana tadā suppiyassa parisāya abhāvato. Kasmā panettha <pb ed="V" n="1.0048" /> brahmadattoyeva pāḷi āruḷho, na suppiyassa parisāti? Payojanābhāvato. Yathā cetaṃ, evaṃ aññampi edisaṃ payojanābhāvato saṅgītikārehi na saṅgahitanti daṭṭhabbaṃ. Keci pana <hi rend="bold">‘‘vutta</hi>nti pāḷiyaṃ vutta’’nti vadanti, taṃ na yujjati pāḷiāruḷhavasena pāḷiyaṃ vuttanti āpajjanato. Tasmā yathāvuttanayenevettha attho gahetabbo. Parivāretvā nisinno hotīti sambandho.</p>

<p rend="bodytext" n="3"><hi rend="paranum">3</hi><hi rend="dot">.</hi><hi rend="bold">Kathādhammo</hi>ti kathāsabhāvo, <hi rend="bold">kathādhammo</hi> upaparikkhāvidhīti keci. Nīyatīti nayo, attho. Saddasatthaṃ anugato nayo <hi rend="bold">saddanayo.</hi> Tattha hi anabhiṇhavuttike acchariya-saddo icchito. Tenevāha <hi rend="bold">‘‘andhassa pabbatārohaṇaṃ viyā’’</hi>ti. <hi rend="bold">Accharāyogganti</hi><hi rend="bold">acchariya</hi>nti niruttinayo <pb ed="M" n="1.0053" />, so pana yasmā porāṇaṭṭhakathāyaṃ āgato, tasmā āha <hi rend="bold">‘‘aṭṭhakathānayo</hi>ti. Yāvañcidaṃ suppaṭividitāti sambandho, tassa yattakaṃ suṭṭhu paṭividitā, taṃ ettakanti na sakkā amhehi paṭivijjhituṃ, akkhātuṃ vāti attho. Tenevāha <hi rend="bold">‘‘tena suppaṭividitatāya appameyyataṃ dassetī’’</hi>ti.</p>

<p rend="bodytext">Pakatatthapaṭiniddeso taṃ-saddoti tassa ‘‘bhagavatā’’tiādīhi padehi samānādhikaraṇabhāvena vuttassa yena abhisambuddhabhāvena bhagavā pakato supākaṭo ca hoti, taṃ abhisambuddhabhāvaṃ saddhiṃ āgamanapaṭipadāya atthabhāvena dassento <hi rend="bold">‘‘yo so…pe… abhisambuddho’’</hi>ti āha. Satipi ñāṇadassana-saddānaṃ idha paññāvevacanabhāve tena tena visesena nesaṃ savisayavisesappavattidassanatthaṃ asādhāraṇañāṇavisesavasena <pb ed="P" n="1.0068" /> vijjattayavasena vijjābhiññānāvaraṇavasena sabbaññutaññāṇamaṃsacakkhuvasena paṭivedhadesanāñāṇavasena ca tadatthaṃ yojetvā dassento <hi rend="bold">‘‘tesaṃ tesa’’</hi>ntiādimāha. Tattha <hi rend="bold">āsayānusayaṃ jānatā</hi>āsayānusayañāṇena.<hi rend="bold"> Sabbañeyyadhammaṃ passatā</hi> sabbaññutānāvaraṇañāṇehi.</p>

<p rend="bodytext"><hi rend="bold">Pubbenivāsādīhī</hi>ti pubbenivāsāsavakkhayañāṇehi. <hi rend="bold">Paṭivedhapaññāyā</hi>ti ariyamaggapaññāya. <hi rend="bold">Arīna</hi>nti kilesārīnaṃ, pañcavidhamārānaṃ vā, sāsanapaccatthikānaṃ vā aññatitthiyānaṃ, tesaṃ hananaṃ pāṭihāriyehi abhibhavanaṃ, appaṭibhānatākaraṇaṃ, ajjhupekkhanañca. Kesivinayasuttañcettha nidassanaṃ.</p>

<p rend="bodytext">Tathā ṭhānāṭhānādīni <hi rend="bold">jānatā,</hi> yathākammūpage satte <hi rend="bold">passatā,</hi> savāsanānaṃ āsavānaṃ khīṇattā <hi rend="bold">arahatā,</hi> abhiññeyyādibhede dhamme abhiññeyyādito aviparītāvabodhato <hi rend="bold">sammāsambuddhena</hi><pb ed="V" n="1.0049" />. Atha vā tīsu kālesu appaṭihatañāṇatāya <hi rend="bold">jānatā,</hi> tiṇṇampi kammānaṃ ñāṇānuparivattito nisammakāritāya <hi rend="bold">passatā,</hi> davādīnampi abhāvasādhikāya pahānasampadāya <hi rend="bold">arahatā,</hi> chandādīnaṃ ahānihetubhūtāya aparikkhayapaṭibhānasādhikāya sabbaññutāya <hi rend="bold">sammāsambuddhenā</hi>ti evaṃ dasabalaṭṭhārasāveṇikabuddhadhammehipi yojanā veditabbā.</p>

<p rend="bodytext">Yadipi <pb ed="M" n="1.0054" /> hīnakalyāṇabhedena duvidhāva adhimutti pāḷiyaṃ vuttā, pavattiākāravasena pana anekabhedabhinnāti āha <hi rend="bold">‘‘nānādhimuttikatā’’</hi>ti. Sā pana adhimutti ajjhāsayadhātu, tadapi tathā tathā dassanaṃ khamanaṃ rocanañcāti āha <hi rend="bold">‘‘nānājjhāsayatā…pe… rucitā’’</hi>ti. <hi rend="bold">Nānādhimuttikatañāṇenā</hi>ti cettha sabbaññutañāṇaṃ adhippetaṃ, na dasabalañāṇanti āha <hi rend="bold">‘‘sabbaññutañāṇenā’’</hi>ti. <hi rend="bold">Iti ha me</hi>ti ettha evaṃ-saddattho <hi rend="bold">iti</hi>-saddo, <hi rend="bold">ha</hi>-kāro <pb ed="P" n="1.0069" /> nipātamattaṃ saralopo ca katoti dassetuṃ vuttaṃ <hi rend="bold">‘‘evaṃ ime’’</hi>ti.</p>

<p rend="bodytext" n="4"><hi rend="paranum">4</hi><hi rend="dot">.</hi><hi rend="bold">Arahattamaggena samugghātaṃ kataṃ,</hi> yato ‘‘natthi abyāvaṭamano’’ti buddhadhammesu vuccati. <hi rend="bold">Vītināmetvā</hi> phalasamāpattīhi. <hi rend="bold">Nivāsetvā</hi> vihāranivāsanaparivattanavasena. <hi rend="bold">‘‘Kadāci ekako’’</hi>tiādi tesaṃ tesaṃ vineyyānaṃ vinayanānukūlaṃ bhagavato upasaṅkamadassanaṃ. Pādanikkhepasamaye bhūmiyā samabhāvāpatti suppatiṭṭhitapādatāya nissandaphalaṃ, na iddhinimmānaṃ. <hi rend="bold">‘‘Ṭhapitamatte dakkhiṇapāde’’</hi>ti buddhānaṃ sabbadakkhiṇatāya vuttaṃ. <hi rend="bold">Arahatte</hi> patiṭṭhahantīti sambandho.</p>

<p rend="bodytext"><hi rend="bold">Dullabhā sampattī</hi>ti satipi manussattapaṭilābhe patirūpadesavāsaindriyāvekallasaddhāpaṭilābhādayo guṇā dullabhāti attho. <hi rend="bold">Cātumahārājikabhavana</hi>nti cātumahārājikadevaloke suññavimānāni gacchantīti attho. Esa nayo <hi rend="bold">tāvatiṃsabhavanā</hi>dīsupi. <hi rend="bold">Kālayutta</hi>nti imissā velāya imassa evaṃ vattabbanti taṃtaṃkālānurūpaṃ. <hi rend="bold">Samayayutta</hi>nti tasseva vevacanaṃ, aṭṭhuppattianurūpaṃ vā. Atha vā <hi rend="bold">samayayutta</hi>nti hetūdāharaṇasahitaṃ. Kālena sāpadesañhi bhagavā dhammaṃ deseti. <hi rend="bold">Utuṃ gaṇhapeti,</hi> na pana malaṃ pakkhāletīti adhippāyo. Na hi bhagavato kāye rajojallaṃ upalimpatīti.</p>

<p rend="bodytext"><hi rend="bold">Kilāsubhāvo</hi> kilamatho. Sīhaseyyaṃ kappeti sarīrassa kilāsubhāvamocanatthanti yojetabbaṃ. <hi rend="bold">‘‘Buddhacakkhunā lokaṃ voloketī’’</hi>ti idaṃ pacchimayāme bhagavato bahulaāciṇṇavasena vuttaṃ. Appekadā avasiṭṭhabalañāṇehi sabbaññutañāṇena ca bhagavā tamatthaṃ sādhetīti. ‘‘Ime diṭṭhiṭṭhānā’’tiādidesanā <pb ed="P" n="1.0070" /><hi rend="bold">sīhanādo.</hi> Tesaṃ ‘‘vedanāpaccayā taṇhā’’ tiādinā <pb ed="V" n="1.0050" /><hi rend="bold">paccayākāraṃ samodhānetvā. ‘‘Sineruṃ <pb ed="M" n="1.0055" /> ukkhipanto viya nabhaṃ paharanto viya cā’’</hi>ti idaṃ brahmajāladesanāya anaññasādhāraṇattā sudukkaratādassanatthaṃ vuttaṃ. <hi rend="bold">Eta</hi>nti ‘‘yena, tenā’’ti etaṃ padadvayaṃ. <hi rend="bold">Yenā</hi>ti vā hetumhi karaṇavacanaṃ, <hi rend="bold">yena</hi> kāraṇena <hi rend="bold">so</hi> maṇḍalamāḷo upasaṅkamitabbo, <hi rend="bold">tena</hi> kāraṇena upasaṅkamīti attho, kāraṇaṃ pana ‘‘ime bhikkhū’’tiādinā aṭṭhakathāyaṃ vuttaṃeva. <hi rend="bold">Kaṭṭha</hi>nti nisīdanayogyaṃ dārukkhandhaṃ.</p>

<p rend="bodytext"><hi rend="bold">Purimo</hi>ti ‘‘katamāya nu bhavathā’’ti evaṃ vutto attho. <hi rend="bold">Kā ca pana vo</hi>ti ettha <hi rend="bold">ca</hi>-saddo byatireke. Tena yathāpucchitāya kathāya vakkhamānaṃ vippakatabhāvaṃ joteti. <hi rend="bold">Pana</hi>-saddo vacanālaṅkāro. Yāya hi kathāya te bhikkhū sannisinnā, sā eva antarākathābhūtā vippakatā visesena puna pucchīyatīti. <hi rend="bold">Aññā</hi>ti antarāsaddassa atthamāha. Aññatthe hi ayaṃ antarā-saddo ‘‘bhūmantaraṃ samayantara’’ntiādīsu viya. <hi rend="bold">Antarā</hi>ti vā vemajjheti attho. Nanu ca tehi bhikkhūhi sā kathā yathādhippāyaṃ ‘‘iti ha me’’tiādinā niṭṭhapitā yevāti? Na niṭṭhāpitā bhagavato upasaṅkamanena upacchinnattā. Yadi hi bhagavā tasmiṃ khaṇe na upasaṅkameyya bhiyyopi tappaṭibaddhāyeva kathā pavatteyyuṃ, bhagavato upasaṅkamanena pana na pavattesuṃ. Tenevāha <hi rend="bold">ayaṃ kho…pe… anuppatto’’</hi>ti. Kasmā panettha dhammavinayasaṅgahe kariyamāne nidānavacanaṃ, nanu bhagavato vacanameva saṅgahetabbanti? Vuccatedesanāya ṭhitiasammosasaddheyyabhāvasampādanatthaṃ. Kāladesadesakavatthudhammapaṭiggāhakapaṭibaddhā hi desanā ciraṭṭhitikā <pb ed="P" n="1.0071" /> hoti, asammosadhammā saddheyyā ca. Desakālakattusotunimittehi upanibandho viya vohāravinicchayo, teneva cāyasmatā mahākassapena ‘‘brahmajālaṃ āvuso ānanda kattha bhāsita’’ntiādinā desādipucchāsu katāsu tāsaṃ vissajjanaṃ karontena dhammabhaṇḍāgārikena nidānaṃ bhāsitanti tayidamāha <hi rend="bold">‘‘kāla…pe… nidānaṃ bhāsita’’</hi>nti.</p>

<p rend="bodytext">Apica satthusiddhiyā nidānavacanaṃ. Tathāgatassa hi bhagavato pubbaracanānumānāgamatakkābhāvato sammāsambuddhattasiddhi. Sammāsambuddhabhāvena hissa pubbaracanādīnaṃ abhāvo sabbattha appaṭihatañāṇacāratāya, ekappamāṇattā <pb ed="M" n="1.0056" /> ca ñeyyadhammesu. Tathā ācariyamuṭṭhidhammamacchariyasatthusāvakānurodhābhāvato khīṇāsavattasiddhi. Khīṇā savatāya hissa ācariyamuṭṭhiādīnaṃ abhāvo, visuddhā ca parānuggahappavatti. Iti desakadosabhūtānaṃ diṭṭhicārittasampattidūsakānaṃ avijjātaṇhānaṃ abhāvasūcakehi, ñāṇappahānasampadābhi byañjanakehi ca sambuddhavisuddhabhāvehi purimavesārajjadvayasiddhi, tato eva ca antarāyikaniyyānikadhammesu sammohābhāvasiddhito pacchimavesārajjadvayasiddhīti bhagavato catuvesārajjasamannāgamo <pb ed="V" n="1.0051" />, attahitaparahitappaṭipatti ca pakāsitā hoti nidānavacanena sampattaparisāya ajjhāsayānurūpaṃ ṭhānuppattikappaṭibhānena dhammadesanādīpanato, ‘‘jānatā passatā’’tiādi vacanato ca. Tena vuttaṃ ‘‘satthusiddhiyā nidānavacana’’nti.</p>

<p rend="bodytext">Tathā satthusiddhiyā nidānavacanaṃ. Ñāṇakaruṇāpariggahitasabbakiriyassa <pb ed="P" n="1.0072" /> hi bhagavato natthi niratthikā pavatti, attahitatthā vā, tasmā paresaṃyeva atthāya pavattasabbakiriyassa sammāsambuddhassa sakalampi kāyavacīmanokammaṃ satthubhūtaṃ, na kabyaracanādisāsanabhūtaṃ. Tena vuttaṃ ‘‘satthusiddhiyā nidānavacana’’nti. Apica satthuno pamāṇabhūtatāvibhāvanena sāsanassa pamāṇabhāvasiddhiyā nidānavacanaṃ. ‘‘Bhagavatā’’ti hi iminā tathāgatassa guṇavisiṭṭhasattuttamādibhāvadīpanena, ‘‘jānatā’’tiādinā āsayānusayañāṇādipayogadīpanena ca ayamattho sādhito hoti. Idamettha nidānavacanapayojanassa mukhamattadassanaṃ. Ko hi samattho buddhānubuddhena dhammabhaṇḍāgārikena bhāsitassa nidānassa payojanāni niravasesato vibhāvetunti.</p>

<p rend="centre">Nidānavaṇṇanā niṭṭhitā.</p>

<p rend="bodytext" n="5"><hi rend="paranum">5</hi><hi rend="dot">.</hi><hi rend="bold">Nikkhittassā</hi>ti desitassa. Desanāpi hi desetabbassa sīlādiatthassa vineyyasantānesu nikkhipanato ‘‘nikkhepo’’ti vuccati. Tattha yathā anekasataanekasahassabhedānipi suttantāni saṃkilesabhāgiyādisāsanappaṭṭhānanayena soḷasavidhataṃ nātivattanti, evaṃ attajjhāsayādisuttanikkhepavasena catubbidhabhāvanti āha <hi rend="bold">‘‘cattāro suttanikkhepā’’</hi>ti. Kāmañcettha attajjhāsayassa, aṭṭhuppattiyā <pb ed="P" n="1.0073" /> ca parajjhāsayapucchāhi <pb ed="M" n="1.0057" /> saddhiṃ saṃsaggabhedo sambhavati ajjhāsayapucchānusandhisabbhāvato, attajjhāsayaaṭṭhuppattīnaṃ pana aññamaññaṃ saṃsaggo natthīti nayidha niravaseso vitthāranayo sambhavati, tasmā ‘‘cattāro suttanikkhepā’’ti vuttaṃ. Atha vā yadipi aṭṭhuppattiyā ajjhāsayena siyā saṃsaggabhedo, tadantogadhattā pana sesanikkhepānaṃ mūlanikkhepavasena cattārova dassitāti daṭṭhabbaṃ. So panāyaṃ suttanikkhepo sāmaññabhāvato paṭhamaṃ vicāretabbo, tasmiṃ vicārite yassā aṭṭhuppattiyā idaṃ suttaṃ nikkhittaṃ, tassā vibhāgavasena ‘‘mamaṃ vā bhikkhave’’tiādinā (dī. ni. 1.5, 6), ‘‘appamattakaṃ kho paneta’’ntiādinā (dī. ni. 1.7), ‘‘atthi bhikkhave’’tiādinā (dī. ni. 1.28) ca pavattānaṃ suttānaṃ suttapadesānaṃ vaṇṇanā vuccamānā taṃtaṃanusandhidassanasukhatāya <pb ed="V" n="1.0052" /> suviññeyyā hotīti āha <hi rend="bold">‘‘suttanikkhepaṃ vicāretvā vuccamānā pākaṭā hotī’’</hi>ti.</p>

<p rend="bodytext"><hi rend="bold">‘‘Suttanikkhepā’’</hi>tiādīsu nikkhipanaṃ nikkhepo, suttassa nikkhepo suttassa kathanaṃ <hi rend="bold">suttanikkhepo,</hi> suttadesanāti attho. Nikkhipīyatīti vā nikkhepo, suttaṃyeva nikkhepo <hi rend="bold">suttanikkhepo. </hi> Attano ajjhāsayo attajjhāsayo, so assa atthi suttadesanākāraṇabhūtoti <hi rend="bold">attajjhāsayo.</hi> Attano ajjhāsayo etassāti vā <hi rend="bold">attajjhāsayo. Parajjhāsayo</hi>ti etthāpi eseva nayo. Pucchāya vaso pucchāvaso, so etassa atthīti <hi rend="bold">pucchavasiko.</hi> Araṇīyato attho, suttadesanāya vatthu. Atthassa uppatti atthuppatti, atthuppattiyeva aṭṭhuppatti, sā etassa atthīti <hi rend="bold">aṭṭhuppattiko.</hi> Atha vā nikkhipīyati suttaṃ etenāti <hi rend="bold">suttanikkhepo,</hi> attajjhāsayādi eva. Etasmiṃ pana atthavikappe attano ajjhāsayo <hi rend="bold">attajjhāsayo,</hi> paresaṃ ajjhāsayo <hi rend="bold">parajjhāsayo,</hi> pucchīyatīti pucchā, pucchitabbo attho. Sotabbavasappavattaṃ dhammappaṭiggāhakānaṃ vacanaṃ pucchāvasikā, tadeva nikkhepasaddāpekkhāya pulliṅgavasena vuttaṃ <hi rend="bold">‘‘pucchāvasiko’’</hi>ti. Tathā aṭṭhuppattiyeva <hi rend="bold">‘‘aṭṭhuppattiko’’</hi>ti evampettha attho veditabbo.</p>

<p rend="bodytext">Ettha ca paresaṃ indriyaparipākādikāraṇanirapekkhatā attajjhāsayassa visuṃ nikkhepabhāvo yutto. Tenevāha <hi rend="bold">‘‘kevalaṃ attano ajjhāsayeneva kathetī’’</hi>ti. Parajjhāsayapucchāvasikānaṃ pana paresaṃ ajjhāsayapucchānaṃ <pb ed="M" n="1.0058" /><pb ed="P" n="1.0074" /> desanānimittabhūtānaṃ uppattiyaṃ pavattitānaṃ kathaṃ aṭṭhuppattiyaṃ anavarodho, pucchāvasikaaṭṭhuppattikānaṃ vā parajjhāsayānurodhena pavattitadesanattā kathaṃ parajjhāsaye anavarodhoti na codetabbametaṃ. Paresañhi abhinīhāraparipucchādivinimuttasseva suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ visuṃ gahaṇaṃ. Tathā hi dhammadāyādasuttādīnaṃ (ma. ni. 1.29) āmisuppādādidesanānimittaṃ ‘‘aṭṭhuppattī’’ti vuccati. Paresaṃ pucchaṃ vinā ajjhāsayameva nimittaṃ katvā desito parajjhāsayo, pucchāvasena desito pucchāvasikoti pākaṭo yamatthoti. <hi rend="bold">Attano ajjhāsayeneva kathesi</hi> dhammatantiṭhapanatthanti daṭṭhabbaṃ. <hi rend="bold">Sammappadhānasuttantahārako</hi>ti anupubbena niddiṭṭhānaṃ saṃyuttake sammappadhānapaṭisaṃyuttānaṃ suttānaṃ āvaḷi, tathā <hi rend="bold">iddhipādahārakādi.</hi><hi rend="bold">Vimuttiparipācanīyā dhammā</hi> saddhindriyādayo. <hi rend="bold">Abhinīhāra</hi>nti paṇidhānaṃ.</p>

<p rend="bodytext"><hi rend="bold">Vaṇṇāvaṇṇe</hi>ti ettha ‘‘acchariyaṃ āvuso’’tiādinā bhikkhusaṅghena vutto vaṇṇopi saṅgahito, taṃ pana aṭṭhuppattiṃ katvā ‘‘atthi bhikkhave aññe ca dhammā’’tiādinā upari desanaṃ <pb ed="V" n="1.0053" /> ārabhissatīti. ‘‘Mamaṃ vā bhikkhave pare vaṇṇaṃ bhāseyyu’’nti imissā desanāya brahmadattena vuttavaṇṇo aṭṭhuppattīti katvā vuttaṃ <hi rend="bold">‘‘antevāsī vaṇṇaṃ. Iti imaṃ vaṇṇāvaṇṇaṃ aṭṭhuppattiṃ katvā’’</hi>ti. <hi rend="bold">Vā</hi>-saddo upamānasamuccayasaṃsayavavassaggapadapūraṇavikappādīsu bahūsu atthesu dissati. Tathā hesa ‘‘paṇḍito vāpi tena so’’tiādīsu <pb ed="P" n="1.0075" /> (dha. pa. 63) upamāne dissati, sadisabhāveti attho. ‘‘Taṃ vāpi dhīrā muni vedayantī’’tiādīsu (su. ni. 203) samuccaye, ‘‘ke vā ime, kassa vā’’tiādīsu (pārā. 296) saṃsaye, ‘‘ayaṃ vā imesaṃ samaṇabrāhmaṇānaṃ sabbabālo sabbamūḷho’’tiādīsu vavassagge, ‘‘na vāyaṃ kumārako mattamaññāsī’’tiādīsu (saṃ. ni. 2.154) padapūraṇe, ‘‘ye hi keci bhikkhave samaṇā vā brāhmaṇā vā’’tiādīsu (ma. ni. 1.170) vikappe, idhāyaṃ vikappeyevāti dassento āha <hi rend="bold">‘‘vā-saddo vikappanattho’’</hi>ti. <hi rend="bold">Para</hi>-saddo attheva aññatthe ‘‘ahañceva kho pana dhammaṃ deseyyaṃ, pare ca me na ājāneyyu’’ntiādīsu (dī. ni. 2.64, 65; ma. ni. 1.281; ma. ni. 2.223; saṃ. ni. 1.172; mahāva. 4, 8) atthi adhike <pb ed="M" n="1.0059" /> ‘‘indriyaparopariyattañāṇa’’ntiādīsu (paṭi. ma. mātikā 68, 1.111) atthi pacchābhāge ‘‘parato āgamissatī’’tiādīsu. Atthi paccanīkabhāve ‘‘uppannaṃ parappavādaṃ saha dhammena suniggahitaṃ niggahetvā’’tiādīsu <pb ed="P" n="1.0076" /> (dī. ni. 2.168). Idhāpi paccanīkabhāveti dassento āha <hi rend="bold">‘‘pareti paṭiviruddhā’’</hi>ti.</p>

<p rend="bodytext"><hi rend="bold">Īdisesupī</hi>ti ettha <hi rend="bold">pi</hi>-saddo sambhāvane, tena ratanattayanimittampi akusalacittappavatti na kātabbā, pageva vaṭṭāmisalokāmisanimittanti dasseti. Sabhāvadhammato aññassa kattuabhāvajotanatthaṃ āhanatīti kattuatthe āghātasaddaṃ dasseti, tattha <hi rend="bold">āhanatī</hi>ti hiṃsati vibādhati, upatāpeti cāti attho. Āhanati etena, āhananamattaṃ vā <hi rend="bold">āghāto</hi>ti karaṇabhāvatthāpi sambhavantiyeva. Evaṃ avayavabhedanena āghāta-saddassa atthaṃ vatvā idāni tattha pariyāyenapi atthaṃ dassento <hi rend="bold">‘‘kopassetaṃ adhivacana’’</hi>nti āha. Ayañca nayo <hi rend="bold">‘‘appaccayo anabhiraddhī’’</hi>tiādīsupi yathāsambhavaṃ vattabbo. <hi rend="bold">Appatītā honti tenā</hi>ti pākaṭapariyāyena appaccaya-saddassa atthadassanaṃ, taṃmukhena pana na pacceti tenāti <hi rend="bold">appaccayo</hi>ti daṭṭhabbaṃ. <hi rend="bold">Abhirādhayatī</hi>ti sādhayati. <hi rend="bold">Dvīhī</hi>ti āghātaanabhiraddhipadehi. <hi rend="bold">Ekenā</hi>ti appaccayapadena. <hi rend="bold">Sesāna</hi>nti saññāviññāṇakkhandhānaṃ, saññāviññāṇaavasiṭṭhasaṅkhārakkhandhasaṅkhātānaṃ vā. <hi rend="bold">Karaṇa</hi>nti uppādanaṃ. Āghātādīnañhi pavattiyā paccayasamavāyanaṃ idha ‘‘karaṇa’’nti vuttaṃ, taṃ pana atthato uppādanameva. Anuppādanañhi sandhāya bhagavatā ‘‘na karaṇīyā’’ti vuttanti. <hi rend="bold">Paṭikkhittameva</hi> ekuppādekavatthukekārammaṇekanirodhabhāvato.</p>

<p rend="bodytext"><hi rend="bold">Tatthā</hi>ti <pb ed="V" n="1.0054" /> tasmiṃ manopadose. <hi rend="bold">Tumha</hi>nti ‘‘tumhāka’’nti iminā samānattho eko saddo ‘‘yathā amhāka’’nti iminā samānattho ‘‘amha’’nti ayaṃ saddo. Yathāha, ‘‘tasmā hi amhaṃ daharā na miyyare’’ti (jā. 1.9.93, 99). <hi rend="bold">‘‘Antarāyo’’</hi>ti <pb ed="P" n="1.0077" /> idaṃ manopadosassa akaraṇīyatāya kāraṇavacanaṃ. Yasmā tumhākaṃyeva ca bhaveyya tena kopādinā paṭhamajjhānādīnaṃ antarāyo, tasmā te kopādipariyāyena vuttā āghātādayo na karaṇīyāti attho. Tena nāhaṃ ‘‘sabbaññū’’ti issarabhāvena tumhe tato nivāremi, atha kho iminā nāma kāraṇenāti dasseti. Taṃ pana kāraṇavacanaṃ <pb ed="M" n="1.0060" /> yasmā ādīnavavibhāvanaṃ hoti, tasmā āha <hi rend="bold">‘‘ādīnavaṃ dassento’’</hi>ti. <hi rend="bold">‘‘Api nu tumhe’’</hi>tiādinā manopadoso na kālantarabhāvinoyeva hitasukhassa antarāyakaro, atha kho taṅkhaṇappavattirahassapi hitasukhassa antarāyakaroti manopadose ādīnavaṃ daḷhataraṃ katvā dasseti. <hi rend="bold">Yesaṃ kesañci</hi> ‘‘pare’’tiādīsu viya na paṭiviruddhānaṃyevāti attho. Tenevāha <hi rend="bold">‘‘kupito’’</hi>tiādi.</p>

<p rend="bodytext"><hi rend="bold">Andhatama</hi>nti andhabhāvakaratamaṃ. <hi rend="bold">Ya</hi>nti yattha. Bhummatthe hi etaṃ paccattavacanaṃ. Yasmiṃ kāle kodho sahate naraṃ, andhatamaṃ tadā hotīti sambandho. <hi rend="bold">Ya</hi>nti vā kāraṇavacanaṃ, yasmā kodho uppajjamāno naraṃ abhibhavati, tasmā andhatamaṃ tadā hoti, yadā kodhoti attho yaṃtaṃsaddānaṃ ekantasambandhibhāvato. Atha vā <hi rend="bold">ya</hi>nti kiriyāya parāmasanaṃ. <hi rend="bold">Kodho sahate</hi>ti yadetaṃ kodhassa sahanaṃ abhibhavanaṃ, etaṃ andhakāratamabhavananti attho. Atha vā yaṃ naraṃ kodho sahate abhibhavati, tassa andhatamaṃ tadā hoti, tato ca kuddho atthaṃ na jānāti, kuddho dhammaṃ na passatīti. <hi rend="bold">Antarato</hi>ti abbhantarato, cittato vā.</p>

<p rend="bodytext"><hi rend="bold">‘‘Idañcidañca kāraṇa’’</hi>nti iminā sabbaññū eva amhākaṃ satthā aviparītadhammadesanattā, svākkhāto dhammo ekantaniyyānikattā, suppaṭipanno saṅgho saṃkilesarahitattāti imamatthaṃ dasseti. <hi rend="bold">‘‘Idañcidañca kāraṇa’’</hi>nti etena ca ‘‘na <pb ed="P" n="1.0078" /> sabbaññū’’tiādivacanaṃ abhūtaṃ atacchanti nibbeṭhitaṃ hoti. <hi rend="bold">Dutiyaṃ pada</hi>nti ‘‘ataccha’’nti padaṃ. <hi rend="bold">Paṭhamassā</hi>ti ‘‘abhūta’’nti padassa. <hi rend="bold">Catutthañcā</hi>ti ‘‘na ca panetaṃ amhesu saṃvijjatī’’ti padaṃ. <hi rend="bold">Tatiyassā</hi>ti ‘‘natthi cetaṃ amhesū’’ti padassa. <hi rend="bold">Avaṇṇeyevā</hi>ti kāraṇapatirūpakaṃ vatvā dosapatiṭṭhāpanavasena nindane eva. <hi rend="bold">Na sabbatthā</hi>ti kevalaṃ akkosanakhuṃsanavambhanādīsu na ekantena nibbeṭhanaṃ kātabbanti attho. Vuttamevatthaṃ <hi rend="bold">‘‘yadi hī’’</hi>tiādinā pākaṭaṃ katvā dasseti.</p>

<p rend="bodytext" n="6"><hi rend="paranum">6</hi><hi rend="dot">.</hi><hi rend="bold">Ānandanti</hi> pamodanti <hi rend="bold">etena</hi> dhammena taṃsamaṅgino sattāti ānanda-saddassa karaṇatthataṃ dasseti <pb ed="V" n="1.0055" />. Sobhanaṃ mano assāti sumano, sobhanaṃ vā mano sumano, tassa bhāvo somanassanti tadaññadhammānampi sampayuttānaṃ somanassabhāvo āpajjatīti? Nāpajjati ruḷhīsaddattā <pb ed="M" n="1.0061" /> yathā ‘‘paṅkaja’’nti dassento <hi rend="bold">‘‘cetasikasukhassetaṃ adhivacana’’</hi>nti āha. Ubbilayatīti ubbilaṃ, bhindati purimāvatthāya visesaṃ āpajjatīti attho. Ubbilameva ubbilāvitaṃ, tassa bhāvo <hi rend="bold">ubbilāvitattaṃ.</hi> Yāya uppannāya kāyacittaṃ vātapūritabhastā viya uddhumāyanākārappattaṃ hoti, tassā gehassitāya odaggiyapītiyā etaṃ adhivacanaṃ. Tenevāha <hi rend="bold">‘‘uddhaccāvahāyā’’</hi>tiādi. Idhāpi ‘‘kiñcāpi tesaṃ bhikkhūnaṃ ubbilāvitameva natthi, atha kho āyatiṃ kulaputtānaṃ edisesupi ṭhānesu akusaluppattiṃ paṭisedhento dhammanettiṃ ṭhapetī’’ti, <hi rend="bold">‘‘dvīhi padehi saṅkhārakkhandho, ekena vedanākkhandho vutto’’</hi>ti ettha ‘‘tesaṃ vasena sesānampi sampayuttadhammānaṃ karaṇaṃ paṭikkhittamevā’’ti ca aṭṭhakathāyaṃ, <hi rend="bold">‘‘pi</hi>-saddo sambhāvane’’tiādinā idha ca vuttanayena attho yathāsambhavaṃ veditabbo. <hi rend="bold">‘‘Tumhaṃyevassa</hi><pb ed="P" n="1.0079" /><hi rend="bold">tena antarāyo’’</hi>ti etthāpi ‘‘antarāyoti ida’’ntiādinā heṭṭhā avaṇṇapakkhe vuttanayena attho veditabbo.</p>

<p rend="bodytext"><hi rend="bold">Kasmā paneta</hi>nti ca vakkhamānaṃyeva atthaṃ manasi katvā codeti. Ācariyo <hi rend="bold">‘‘saccaṃ vaṇṇita’’</hi>nti tamatthaṃ paṭijānitvā <hi rend="bold">‘‘taṃ pana nekkhammanissita’’</hi>ntiādinā pariharati. Tattha <hi rend="bold">eta</hi>nti ānandādīnaṃ akaraṇīyatāvacanaṃ. Nanu bhagavatā vaṇṇitanti sambandho. <hi rend="bold">Kasiṇenā</hi>ti kasiṇatāya sakalabhāvena. Keci pana <hi rend="bold">‘‘jambudīpassā</hi>ti karaṇe sāmivacana’’nti vadanti, tesaṃ matena kasiṇajambudīpa-saddānaṃ samānādhikaraṇabhāvo daṭṭhabbo. <hi rend="bold">Tasmā</hi>ti yasmā gehassitapītisomanassaṃ jhānādīnaṃ antarāyakaraṃ, tasmā. Vuttañhetaṃ bhagavatā ‘‘somanassaṃ pāhaṃ devānaṃ inda duvidhena vadāmi sevitabbampi asevitabbampī’’ti (dī. ni. 2.359). <hi rend="bold">‘‘Ayañhī’’</hi>tiādi yena sampayuttā pīti antarāyakarī, taṃ dassanatthaṃ vuttaṃ. Tattha ‘‘idañhi lobhasahagataṃ pītisomanassa’’nti vattabbaṃ siyā, pītiggahaṇena pana somanassampi gahitameva hoti somanassarahitāya pītiyā abhāvatoti pītiyeva gahitāti daṭṭhabbaṃ. Atha vā sevitabbāsevitabbavibhāgavacanato somanassassa pākaṭo antarāyakarabhāvo, na tathā pītiyāti pītiyeva lobhasahagatattena <pb ed="M" n="1.0062" /> visesetvā vuttā. <hi rend="bold">‘‘Luddho attha’’</hi>ntiādigāthānaṃ ‘‘kuddho attha’’ntiādi gāthāsu viya attho daṭṭhabbo.</p>

<p rend="bodytext">‘‘Mamaṃ vā bhikkhave pare vaṇṇaṃ bhāseyyuṃ, dhammassa vā vaṇṇaṃ bhāseyyuṃ, saṅghassa vā vaṇṇaṃ bhāseyyuṃ, tatra ce tumhe assatha ānandino sumanā ubbilāvitā, api nu tumhe paresaṃ subhāsitadubbhāsitaṃ ājāneyyāthāti. No hetaṃ bhante’’ti ayaṃ <hi rend="bold">tatiyavāro,</hi> so desanākāle <pb ed="V" n="1.0056" /> nīharitvā desetabbapuggalābhāvato desanāya anāgatopi tadatthasambhavato atthato āgatoyevāti daṭṭhabbo yathā taṃ <pb ed="P" n="1.0080" /> kathāvatthupakaraṇaṃ vitthāravasenāti adhippāyo. <hi rend="bold">‘‘Atthato āgato yevā’’</hi>ti etena saṃvaṇṇanākāle tathā bujjhanakasattānaṃ vasena so vāro ānetvā vattabboti dasseti. <hi rend="bold">‘‘Yatheva hī’’</hi>tiādinā tamevatthasambhavaṃ vibhāveti. <hi rend="bold">Vuttanayenā</hi>ti ‘‘tatra tumhehīti tasmiṃ vaṇṇe tumhehī’’tiādinā, ‘‘dutiyaṃ padaṃ paṭhamassa padassa, catutthañca tatiyassa vevacana’’ntiādinā ca vuttanayena.</p>

<p rend="subhead">Cūḷasīlavaṇṇanā</p>

<p rend="bodytext" n="7"><hi rend="paranum">7</hi><hi rend="dot">.</hi><hi rend="bold">Nivatto</hi> amūlakattā vissajjetabbatābhāvato. <hi rend="bold">Anuvattatiyeva</hi> vissajjetabbatāya adhikatabhāvato. <hi rend="bold">Anusandhiṃ dassessati</hi> ‘‘atthi bhikkhave’’tiādinā. Oranti vā aparabhāgo ‘‘orato bhogaṃ, oraṃ pāra’’ntiādīsu viya. Atha vā heṭṭhāattho <hi rend="bold">ora</hi>-saddo ‘‘oraṃ āgamanāya ye paccayā, te orambhāgiyāni saṃyojanānī’’tiādīsu viya. Sīlañhi samādhipaññāyo apekkhitvā aparabhāgo, heṭṭhābhūtañca hotīti. <hi rend="bold">Sīlamattaka</hi>nti ettha <hi rend="bold">matta</hi>-saddo appakattho vā ‘‘bhesajjamattā’’tiādīsu (dī. ni. 1.447) viya. Visesanivattiattho vā ‘‘avitakkavicāramattā dhammā (dha. sa. tikamātikā 6), manomattā dhātu manodhātū’’ti ca ādīsu viya. ‘‘Appamattakaṃ, oramattaka’’nti padadvayena sāmaññato vuttoyeva hi attho sīlamattakanti visesavasena vutto. Atha vā sīlenapi tadekadesasseva <pb ed="P" n="1.0081" /> saṅgahaṇatthaṃ <pb ed="M" n="1.0063" /> appakatthavācako, visesanivattiattho eva vā ‘‘sīlamattaka’’nti ettha <hi rend="bold">matta</hi>-saddo vutto. Tathā hi indriyasaṃvarapaccayasannissitasīlāni idha desanaṃ anāruḷhāni. Na hi tāni pātimokkhaājīvapārisuddhisīlāni viya sabbaputhujjanesu pākaṭānīti. <hi rend="bold">‘‘Ussāhaṃ katvā’’</hi>ti etena <hi rend="bold">‘‘vadamāno’’</hi>ti ettha sattiatthaṃ māna-saddaṃ dasseti.</p>

<p rend="bodytext">Alaṅkaraṇaṃ vibhūsanaṃ <hi rend="bold">alaṅkāro,</hi> kuṇḍalādipasādhanaṃ vā. Ūnaṭṭhānapūraṇaṃ <hi rend="bold">maṇḍanaṃ. Maṇḍane</hi>ti maṇḍanahetu. Atha vā maṇḍatīti maṇḍano, maṇḍanajātiko puriso. Bahuvacanatthe ca idaṃ ekavacanaṃ, maṇḍanasīlesūti attho. <hi rend="bold">Paripūrakārī</hi>ti ettha <hi rend="bold">iti</hi>-saddo ādiattho, pakārattho vā, tena sakalampi sīlathomana suttaṃ dasseti. <hi rend="bold">Candana</hi>nti candanasahacaraṇato candanagandho, tathā <hi rend="bold">tagarā</hi>dīsupi. <hi rend="bold">Satañca gandho</hi>ti ettha gandho viyāti gandhoti vutto sīlanibandhano thutighoso. Sīlañhi kittiyā nimittaṃ. Yathāha ‘‘sīlavato sīlasampannassa kalyāṇo kittisaddo abbhuggacchatī’’ti <pb ed="V" n="1.0057" /> (dī. ni. 2.150; a. ni. 5.213; mahāva. 285). <hi rend="bold">Pavāyatī</hi>ti pakāsati. Gandhāva <hi rend="bold">gandhajātā.</hi></p>

<p rend="bodytext">‘‘Appakaṃ bahuka’’nti idaṃ pārāpāraṃ viya aññamaññaṃ upanidhāya vuccatīti āha <hi rend="bold">‘‘upariguṇe upanidhāyā’’</hi>ti. <hi rend="bold">Sīlañhī</hi>ti ettha <hi rend="bold">hi</hi>-saddo hetuattho, tena idaṃ dasseti ‘‘yasmā sīlaṃ kiñcāpi patiṭṭhābhāvena samādhissa bahukāraṃ, pabhāvādiguṇavisese panassa upanidhāya kalampi na upeti, tathā samādhi ca paññāyā’’ti. Tenevāha <hi rend="bold">‘‘tasmā’’</hi>tiādi. Idāni ‘‘katha’’nti pucchitvā samādhissa ānubhāvaṃ vitthārato vibhāveti. <hi rend="bold">‘‘Abhi…pe…</hi><pb ed="P" n="1.0082" /><hi rend="bold">mūle’’</hi>ti idaṃ yamakapāṭihāriyassa supākaṭabhāvadassanatthaṃ, aññehi bodhimūlañātisamāgamādīsu katapāṭihāriyehi visesanatthañca vuttaṃ. Yamakapāṭihāriyakaraṇatthāya hi bhagavato citte uppanne tadanucchavikaṃ ṭhānaṃ icchitabbanti ratanamaṇḍapādi sakkassa devarañño āṇāya vissakammunā nimmitanti vadanti, bhagavatāva nimmitanti apare. ‘‘Yo koci evarūpaṃ pāṭihāriyaṃ kātuṃ samattho atthi ce, āgacchatū’’ti codanāsadisattā vuttaṃ <hi rend="bold">‘‘attādānaparidīpana’’</hi>nti. Tattha <hi rend="bold">attādānaṃ</hi> anuyogo, titthiyānaṃ tathā <pb ed="M" n="1.0064" /> kātuṃ asamatthattā, ‘‘karissāmā’’ti pubbe uṭṭhitattā <hi rend="bold">titthiyaparimaddanaṃ. </hi></p>

<p rend="bodytext"><hi rend="bold">Uparimakāyato</hi>tiādi paṭisambhidāmagge (paṭi. ma. 1.116).</p>

<p rend="bodytext">Tatthāyaṃ pāḷiseso –</p>

<p rend="indent">‘‘Heṭṭhimakāyato aggikkhandho pavattati, uparimakāyato udakadhārā pavattati. Puratthimakāyato aggi, pacchimakāyato udakaṃ. Pacchimakāyato aggi, puratthimakāyato udakaṃ. Dakkhiṇaakkhito aggi, vāmaakkhito udakaṃ. Vāmaakkhito aggi, dakkhiṇaakkhito udakaṃ. Dakkhiṇakaṇṇasotato aggi, vāmakaṇṇasotato udakaṃ. Vāmakaṇṇasotato aggi, dakkhiṇakaṇṇasotato udakaṃ. Dakkhiṇanāsikāsotato aggi, vāmanāsikāsotato udakaṃ. Vāmanāsikāsotato aggi, dakkhiṇanāsikāsotato udakaṃ. Dakkhiṇaaṃsakūṭato aggi, vāmaaṃsakūṭato udakaṃ. Vāmaaṃsakūṭato aggi, dakkhiṇaaṃsakūṭato udakaṃ. Dakkhiṇahatthato aggi, vāmahatthato udakaṃ. Vāmahatthato aggi, dakkhiṇahatthato udakaṃ. Dakkhiṇapassato aggi, vāmapassato udakaṃ. Vāmapassato aggi, dakkhiṇapassato udakaṃ. Dakkhiṇapādato aggi <pb ed="V" n="1.0058" />, vāmapādato udakaṃ. Vāmapādato aggi, dakkhiṇapādato udakaṃ. Aṅgulaṅgulehi aggi, aṅgulantarikāhi udakaṃ <pb ed="P" n="1.0083" />. Aṅgulantarikāhi aggi, aṅgulaṅgulehi udakaṃ. Ekekalomato aggi, ekekalomato udakaṃ. Lomakūpato lomakūpato aggikkhandho pavattati, lomakūpato lomakūpato udakadhārā pavattatī’’ti (paṭi. ma. 1.116).</p>

<p rend="unindented">Aṭṭhakathāyaṃ pana ‘‘ekekalomakūpato’’ti āgataṃ.</p>

<p rend="bodytext"><hi rend="bold">‘‘Channaṃ vaṇṇānanti ādinayappavatta’’</hi>nti etthāpi nīlānaṃ pītakānaṃ lohitakānaṃ odātānaṃ mañjiṭṭhānaṃ pabhassarānanti ayaṃ pāḷiseso. <hi rend="bold">‘‘Suvaṇṇavaṇṇā rasmiyo’’</hi>ti idaṃ tāsaṃ yebhuyyatāya vuttaṃ. <hi rend="bold">Vitthāretabba</hi>nti etthāpi <pb ed="M" n="1.0065" /> ‘‘satthā tiṭṭhati, nimmito caṅkamati vā nisīdati vā seyyaṃ vā kappetī’’tiādinā catūsu iriyāpathesu ekekamūlakā satthuvasena cattāro, nimmitavasena cattāroti sabbeva aṭṭha vāre vitthāretabbaṃ.</p>

<p rend="bodytext"><hi rend="bold">Madhupāyāsa</hi>nti madhusittaṃ pāyāsaṃ. Attā mitto majjhatto verīti catūsu sīmasambhedavasena <hi rend="bold">caturaṅgasamannāgataṃ mettākammaṭṭhānaṃ.</hi> ‘‘Caturaṅgasamannāgata’’nti idaṃ pana ‘‘vīriyādhiṭṭhāna’’nti etenāpi yojetabbaṃ. Tattha ‘‘kāmaṃ taco ca nhāru cā’’tiādipāḷi (ma. ni. 2.184; saṃ. ni. 2.22; a. ni. 2.5; a. ni. 8.13; mahāni. 196) vasena caturaṅgasamannāgatatā veditabbā. ‘‘Kicchaṃ vatāyaṃ loko āpanno’’tiādinā (dī. ni. 2.57; saṃ. ni. 2.4) jarāmaraṇamukhena <hi rend="bold">paccayākāre ñāṇaṃ otāretvā. Ānāpānacatutthajjhāna</hi>nti etthāpi ‘‘sabbabuddhānaṃ āciṇṇa’’nti padaṃ vibhattivipariṇāmaṃ katvā yojetabbaṃ. Tampi hi sabbabuddhānaṃ āciṇṇamevāti vadanti. Chattiṃsakoṭisatasahassamukhena mahāvajirañāṇagabbhaṃ gaṇhāpento <hi rend="bold">vipassanaṃ</hi><hi rend="bold">vaḍḍhetvā.</hi> Dvattiṃsadoṇagaṇhanappamāṇaṃ <pb ed="P" n="1.0084" /> kuṇḍaṃ <hi rend="bold">kolambo.</hi> Daribhāgo <hi rend="bold">kandaro.</hi> Cakkavāḷapādesu mahāsamuddo <hi rend="bold">cakkavāḷamahāsamuddo.</hi></p>

<p rend="bodytext"><hi rend="bold">‘‘Duve puthujjanā’’</hi>tiādi puthujjane labbhamānavibhāgadassanatthaṃ vuttaṃ, na mūlapariyāyavaṇṇanādīsu viya puthujjanavisesaniddhāraṇatthaṃ. Sabbopi hi puthujjano bhagavato upari guṇe vibhāvetuṃ na sakkoti, tiṭṭhatu puthujjano, sāvakapaccekabuddhānampi avisayā buddhaguṇā. Tathā hi vakkhati ‘‘sotāpannā’’tiādi (dī. ni. aṭṭha. 1.8). Vācuggatakaraṇaṃ <hi rend="bold">uggaho.</hi> Atthaparipucchanaṃ <hi rend="bold">paripucchā.</hi> Aṭṭhakathāvasena atthassa savanaṃ <hi rend="bold">savanaṃ.</hi> Byañjanatthānaṃ <pb ed="V" n="1.0059" /> sunikkhepasudassanena dhammassa pariharaṇaṃ <hi rend="bold">dhāraṇaṃ.</hi> Evaṃ sutadhātaparicitānaṃ manasānupekkhanaṃ <hi rend="bold">paccavekkhaṇaṃ.</hi> Bahūnaṃ nānappakārānaṃ kilesānaṃ sakkāyadiṭṭhiyā ca avihatattā tā janenti, tāhi vā janitāti <hi rend="bold">puthujjanā.</hi> Avighātameva vā <hi rend="bold">jana</hi>-saddo vadati. <hi rend="bold">Puthu satthārānaṃ mukhullokikā</hi>ti ettha puthū janā satthupaṭiññā etesanti <hi rend="bold">puthujjanā</hi>ti vacanattho. <hi rend="bold">Puthu…pe… avuṭṭhitā</hi>ti ettha janetabbā, jāyanti vā etthāti janā, gatiyo. Puthū janā etesanti <hi rend="bold">puthujjanā.</hi> Ito pare jāyanti etehīti janā, abhisaṅkhārādayo. Te etesaṃ puthū vijjantīti <hi rend="bold">puthujjanā.</hi> Abhisaṅkharaṇādi attho eva vā <hi rend="bold">jana</hi>-saddo daṭṭhabbo. Kāmarāgabhavarāgadiṭṭhiavijjā <hi rend="bold">oghā.</hi> Rāgaggiādayo <pb ed="M" n="1.0066" /><hi rend="bold">santāpā.</hi> Teyeva, sabbepi vā kilesā <hi rend="bold">pariḷāhā. Puthu pañcasu kāmaguṇesu rattā</hi>ti ettha <pb ed="P" n="1.0085" /> jāyatīti jano, rāgo gedhoti evaṃ ādiko. Puthu jano etesanti <hi rend="bold">puthujjanā,</hi> puthūsu vā janā jātā rattāti evaṃ rāgādiattho eva vā <hi rend="bold">jana</hi>-saddo daṭṭhabbo. <hi rend="bold">Palibuddhā</hi>ti sambuddhā, upaddutā vā. <hi rend="bold">‘‘Puthūnaṃ gaṇanapathamatītāna’’</hi>ntiādinā puthū janā <hi rend="bold">puthujjanā</hi>ti dasseti.</p>

<p rend="bodytext">Yehi guṇavisesehi nimittabhūtehi bhagavati <hi rend="bold">tathāgata</hi>-saddo pavatto, taṃdassanatthaṃ <hi rend="bold">‘‘aṭṭhahi kāraṇehi bhagavā tathāgato’’</hi>tiādimāha. Guṇanemittakāneva hi bhagavato sabbāni nāmāni. Yathāha –</p>

<p rend="gatha1">‘‘Asaṅkhyeyyāni nāmāni, saguṇena mahesino;</p>

<p rend="gathalast">Guṇena nāmamuddheyyaṃ, api nāmasahassato’’ti. (dha. sa. aṭṭha. 1313; udā. aṭṭha. 53; paṭi. ma. aṭṭha. 1.1.76);</p>

<p rend="bodytext"><hi rend="bold">Tathā āgato</hi>ti ettha ākāraniyamanavasena opammasampaṭipādanattho <hi rend="bold">tathā</hi>-saddo. Sāmaññajotanāya visesāvaṭṭhānato paṭipadāgamanattho <hi rend="bold">āgata</hi>-saddo, na ñāṇagamanattho ‘‘tathalakkhaṇaṃ āgato’’tiādīsu (dī. ni. aṭṭha. 1.7; ma. ni. aṭṭha. 1.12; saṃ. ni. aṭṭha. 2.4.78; a. ni. aṭṭha. 1.1.170; udā. aṭṭha. 18; paṭi. ma. aṭṭha. 1.1.37; theragā. aṭṭha. 1.3; itivu. aṭṭha. 38; mahāni. aṭṭha. 14) viya, nāpi kāyagamanādiattho ‘‘āgato kho mahāsamaṇo, māgadhānaṃ giribbaja’’ntiādīsu (mahāva. 62) viya. Tattha yadākāraniyamanavasena opammasampaṭipādanattho tathā-saddo, taṃ karuṇāpadhānattā mahākaruṇāmukhena purimabuddhānaṃ āgamanapaṭipadaṃ udāharaṇavasena sāmaññato dassento yaṃtaṃsaddānaṃ ekantasambandhabhāvato <hi rend="bold">‘‘yathā sabbaloka…pe… āgatā’’</hi>ti āha. Taṃ pana <pb ed="V" n="1.0060" /> paṭipadaṃ mahāpadānasuttādīsu (dī. ni. 2.4) sambahulaniddesena supākaṭānaṃ āsannānañca vipassīādīnaṃ channaṃ sammāsambuddhānaṃ vasena nidassento <hi rend="bold">‘‘yathā vipassī bhagavā’’</hi>tiādimāha. Tattha <hi rend="bold">yena</hi><pb ed="P" n="1.0086" /><hi rend="bold">abhinīhārenā</hi>ti manussattaliṅgasampattihetusatthāradassanapabbajjāabhiññādiguṇasampattiadhikārachandānaṃ vasena aṭṭhaṅgasamannāgatena kāyappaṇidhānamahāpaṇidhānena <pb ed="M" n="1.0067" />. Sabbesañhi buddhānaṃ kāyappaṇidhānaṃ imināva abhinīhārena samijjhatīti. Evaṃ mahābhinīhāravasena ‘‘tathāgato’’ti padassa atthaṃ dassetvā idāni pāramīpūraṇavasena dassetuṃ <hi rend="bold">‘‘yathā vipassī bhagavā…pe… kassapo bhagavā dānapāramiṃ pūretvā’’</hi>tiādimāha.</p>

<p rend="bodytext">Ettha ca suttantikānaṃ mahābodhiyānapaṭipadāya kosallajananatthaṃ pāramīsu ayaṃ vitthārakathā – kā panetā pāramiyo? Kenaṭṭhena pāramiyo? Katividhā cetā? Ko tāsaṃ kamo? Kāni lakkhaṇarasapaccupaṭṭhānapadaṭṭhānāni? Ko paccayo? Ko saṃkileso? Kiṃ vodānaṃ? Ko paṭipakkho? Kā paṭipatti? Ko vibhāgo? Ko saṅgaho? Ko sampādanūpāyo? Kittakena kālena sampādanaṃ? Ko ānisaṃso? Kiṃ cetāsaṃ phalanti?</p>

<p rend="bodytext">Tatridaṃ vissajjanaṃ – <hi rend="bold">kā panetā pāramiyo</hi>ti. Taṇhāmānādīhi anupahatā karuṇūpāyakosallapariggahitā dānādayo guṇā pāramiyo.</p>

<p rend="bodytext"><hi rend="bold">Kenaṭṭhena pāramiyo</hi>ti dānasīlādiguṇavisesayogena <pb ed="P" n="1.0087" /> sattuttamatāya paramā mahāsattā bodhisattā, tesaṃ bhāvo, kammaṃ vā pāramī, dānādikiriyā. Atha vā paratīti paramo, dānādiguṇānaṃ pūrako pālako ca bodhisatto. Paramassa ayaṃ, paramassa vā bhāvo, kammaṃ vā pāramī, dānādikiriyāva. Atha vā paraṃ sattaṃ attani mavati bandhati guṇavisesayogena, paraṃ vā adhikataraṃ majjati sujjhati saṃkilesamalato, paraṃ vā seṭṭhaṃ nibbānaṃ visesena mayati gacchati, paraṃ vā lokaṃ pamāṇabhūtena ñāṇavisesena idhalokaṃ viya munāti paricchindati, paraṃ vā ativiya sīlādiguṇagaṇaṃ attano santāne minoti pakkhipati, paraṃ vā attabhūtato dhammakāyato aññaṃ, paṭipakkhaṃ vā tadanatthakaraṃ kilesacoragaṇaṃ mināti hiṃsatīti paramo, mahāsatto. ‘‘Paramassa aya’’ntiādi vuttanayeneva yojetabbaṃ. Pāre vā nibbāne majjati sujjhati satte ca sodheti, tattha vā satte mavati bandhati yojeti, taṃ vā mayati gacchati gameti ca, munāti vā taṃ <pb ed="M" n="1.0068" /> yāthāvato, tattha vā satte minoti pakkhipati, kilesāriṃ vā sattānaṃ <pb ed="V" n="1.0061" /> tattha mināti hiṃsatīti pāramī, mahāpuriso. Tassa bhāvo, kammaṃ vā pāramitā, dānādikiriyāva. Iminā nayena pāramīnaṃ saddattho veditabbo.</p>

<p rend="bodytext"><hi rend="bold">Katividhā</hi>ti saṅkhepato dasavidhā, tā pana <hi rend="bold">pāḷiyaṃ</hi> sarūpato āgatāyeva. Yathāha –</p>

<p rend="indent">‘‘Vicinanto tadā dakkhiṃ, paṭhamaṃ dānapārami’’ntiādi (bu. vaṃ. 116).</p>

<p rend="bodytext">Yathā cāha –</p>

<p rend="indent">‘‘Kati <pb ed="P" n="1.0088" /> nu kho bhante buddhakārakā dhammā? Dasa kho sāriputta buddhakārakā dhammā. Katame dasa? Dānaṃ kho sāriputta buddhakārako dhammo, sīlaṃ nekkhammaṃ paññā vīriyaṃ khanti saccamadhiṭṭhānaṃ mettā upekkhā buddhakārako dhammo, ime kho sāriputta dasa buddhakārakā dhammāti. Idamavoca bhagavā, idaṃ vatvāna sugato athāparaṃ etadavoca satthā –</p>

<p rend="gatha1">‘Dānaṃ sīlañca nekkhammaṃ, paññā vīriyena pañcamaṃ;</p>

<p rend="gathalast">Khanti saccaṃ adhiṭṭhānaṃ, mettupekkhāti te dasā’ti’’.</p>

<p rend="bodytext">Keci pana ‘‘chabbidhā’’ti vadanti, taṃ etāsaṃ saṅgahavasena vuttaṃ. So pana saṅgaho parato āvibhavissati.</p>

<p rend="bodytext"><hi rend="bold">Ko tāsaṃ kamo</hi>ti ettha <hi rend="bold">kamo</hi> nāma desanākkamo, so ca paṭhamasamādānahetuko, samādānaṃ pavicayahetukaṃ, iti yathā ādimhi pavicitā samādinnā ca, tathā desitā. Tattha ca dānaṃ sīlassa bahūpakāraṃ sukarañcāti taṃ ādimhi vuttaṃ. Dānaṃ sīlapariggahitaṃ mahapphalaṃ hoti mahānisaṃsanti dānānantaraṃ sīlaṃ vuttaṃ. Sīlaṃ nekkhammapariggahitaṃ, nekkhammaṃ paññāpariggahitaṃ, paññā vīriyapariggahitā, vīriyaṃ khantipariggahitaṃ, khanti saccapariggahitā, saccaṃ adhiṭṭhānapariggahitaṃ, adhiṭṭhānaṃ mettāpariggahitaṃ, mettā upekkhāpariggahitā mahapphalā hoti mahānisaṃsāti mettānantaraṃ upekkhā vuttā. Upekkhā pana karuṇāpariggahitā, karuṇā ca upekkhāpariggahitāti veditabbā. Kathaṃ pana mahākāruṇikā bodhisattā sattesu upekkhakā hontīti? Upekkhitabbayuttesu kañci kālaṃ upekkhakā <pb ed="M" n="1.0069" /> honti, na <pb ed="V" n="1.0062" /> pana sabbattha, sabbadā cāti keci. Apare pana na sattesu upekkhakā, sattakatesu pana vippakāresu upekkhakā hontīti.</p>

<p rend="bodytext">Aparo <pb ed="P" n="1.0089" /> nayo – pacurajanesupi pavattiyā sabbasattasādhāraṇattā, appaphalattā, sukarattā ca ādimhi <hi rend="bold">dānaṃ</hi> vuttaṃ. Sīlenadāyakapaṭiggāhakasuddhito, parānuggahaṃ vatvā parapīḷānivattivacanato, kiriyadhammaṃ vatvā akiriyadhammavacanato, bhogasampattihetuṃ vatvā bhavasampattihetuvacanato ca dānassa anantaraṃ <hi rend="bold">sīlaṃ</hi> vuttaṃ. Nekkhammena sīlasampattisiddhito, kāyavacīsucaritaṃ vatvā manosucaritavacanato, visuddhasīlassa sukheneva jhānasamijjhanato, kammāparādhappahānena payogasuddhiṃ vatvā kilesāparādhappahānena āsayasuddhivacanato, vītikkamappahānena cittassa pariyuṭṭhānappahānavacanato ca sīlassa anantaraṃ <hi rend="bold">nekkhammaṃ</hi> vuttaṃ. Paññāya nekkhammassa siddhiparisuddhito, jhānābhāve paññābhāvavacanato. Samādhipadaṭṭhānā hi paññā, paññāpaccupaṭṭhāno ca samādhi. Samathanimittaṃ vatvā upekkhānimittavacanato, parahitajjhānena parahitakaraṇūpāyakosallavacanato ca nekkhammassa anantaraṃ <hi rend="bold">paññā</hi> vuttā. Vīriyārambhena paññākiccasiddhito, sattasuññatādhammanijjhānakkhantiṃ vatvā sattahitāya ārambhassa acchariyatāvacanato, upekkhānimittaṃ vatvā paggahanimittavacanato, nisammakāritaṃ vatvā uṭṭhānavacanato ca. Nisammakārino hi uṭṭhānaṃ phalavisesamāvahatīti paññāya anantaraṃ <hi rend="bold">vīriyaṃ</hi> vuttaṃ.</p>

<p rend="bodytext">Vīriyena titikkhāsiddhito. Vīriyavā hi āraddhavīriyattā sattasaṅkhārehi upanītaṃ dukkhaṃ abhibhuyya viharati vīriyassa titikkhālaṅkārabhāvato. Vīriyavato hi titikkhā sobhati. Paggahanimittaṃ vatvā samathanimittavacanato, accārambhena uddhaccadosappahānavacanato. Dhammanijjhānakkhantiyā hi uddhaccadoso pahīyati. Vīriyavato sātaccakaraṇavacanato. Khantibahulo hi anuddhato sātaccakārī hoti. Appamādavato parahitakiriyārambhe <pb ed="P" n="1.0090" /> paccupakārataṇhābhāvavacanato. Yāthāvato dhammanijjhāne hi sati taṇhā na hoti. Parahitārambhe paramepi parakatadukkhasahanabhāvavacanato ca vīriyassa anantaraṃ <hi rend="bold">khanti</hi> vuttā <pb ed="M" n="1.0070" />. Saccena khantiyā cirādhiṭṭhānato, apakārino apakārakhantiṃ vatvā tadupakārakaraṇe avisaṃvādavacanato, khantiyā apavādavācāvikampanena bhūtavāditāya avijahanavacanato, sattasuññatādhammanijjhānakkhantiṃ vatvā tadupabrūhitañāṇasaccavacanato ca khantiyā anantaraṃ <hi rend="bold">saccaṃ</hi> vuttaṃ. Adhiṭṭhānena saccasiddhito. Acalādhiṭṭhānassa hi virati sijjhati. Avisaṃvāditaṃ vatvā tattha acalabhāvavacanato. Saccasandho hi dānādīsu paṭiññānurūpaṃ niccalova <pb ed="V" n="1.0063" /> pavattati. Ñāṇasaccaṃ vatvā sambhāresu pavattiniṭṭhāpanavacanato. Yathābhūtañāṇavā hi bodhisambhāresu adhitiṭṭhati, te ca niṭṭhāpeti paṭipakkhehi akampiyabhāvatoti saccassa anantaraṃ <hi rend="bold">adhiṭṭhānaṃ</hi> vuttaṃ. Mettāya parahitakaraṇasamādānādhiṭṭhānasiddhito, adhiṭṭhānaṃ vatvā hitūpasaṃhāravacanato. Bodhisambhāre hi adhitiṭṭhamāno mettāvihārī hoti. Acalādhiṭṭhānassa samādānāvikopanato, samādānasambhavato ca adhiṭṭhānassa anantaraṃ <hi rend="bold">mettā</hi> vuttā. Upekkhāya mettāvisuddhito, sattesu hitūpasaṃhāraṃ vatvā tadaparādhesu udāsīnatāvacanato, mettābhāvanaṃ vatvā tannissandabhāvanāvacanato, ‘‘hitakāmasattepi upekkhako’’ti acchariyaguṇabhāvavacanato ca mettāya anantaraṃ <hi rend="bold">upekkhā</hi> vuttāti evametāsaṃ kamo veditabbo.</p>

<p rend="bodytext"><hi rend="bold">Kāni lakkhaṇarasapaccupaṭṭhānapadaṭṭhānānī</hi>ti? Ettha <pb ed="P" n="1.0091" /> avisesena tāva sabbāpi pāramiyo parānuggahalakkhaṇā, paresaṃ upakārakaraṇarasā, avikampanarasā vā, hitesitāpaccupaṭṭhānā, buddhattapaccupaṭṭhānā vā, mahākaruṇāpadaṭṭhānā, karuṇūpāyakosallapadaṭṭhānā vā.</p>

<p rend="bodytext">Visesena pana yasmā karuṇūpāyakosallapariggahitā attupakaraṇapariccāgacetanā <hi rend="bold">dānapāramitā.</hi> Karuṇūpāyakosallapariggahitaṃ kāyavacīsucaritaṃ atthato akattabbavirati, kattabbakaraṇacetanādayo ca <hi rend="bold">sīlapāramitā.</hi> Karuṇūpāyakosallapariggahito ādīnavadassanapubbaṅgamo kāmabhavehi nikkhamanacittuppādo <hi rend="bold">nekkhammapāramitā.</hi> Karuṇūpāyakosallapariggahito dhammānaṃ sāmaññavisesalakkhaṇāvabodho <hi rend="bold">paññāpāramitā.</hi> Karuṇūpāyakosallapariggahito kāyacittehi parahitārambho <hi rend="bold">vīriyapāramitā.</hi> Karuṇūpāyakosallapariggahitaṃ sattasaṅkhārāparādhasahanaṃ adosappadhāno tadākārappavatto cittuppādo <hi rend="bold">khantipāramitā</hi><pb ed="M" n="1.0071" />. Karuṇūpāyakosallapariggahitaṃ viraticetanādibhedaṃ avisaṃvādanaṃ <hi rend="bold">saccapāramitā.</hi> Karuṇūpāyakosallapariggahitaṃ acalasamādānādhiṭṭhānaṃ tadākārappavatto cittuppādo <hi rend="bold">adhiṭṭhānapāramitā.</hi> Karuṇūpāyakosallapariggahito lokassa hitūpasaṃhāro atthato abyāpādo <hi rend="bold">mettāpāramitā.</hi> Karuṇūpāyakosallapariggahitā anunayapaṭighaviddhaṃsinī iṭṭhāniṭṭhesu sattasaṅkhāresu samappavatti <hi rend="bold">upekkhāpāramitā.</hi></p>

<p rend="bodytext">Tasmā pariccāgalakkhaṇaṃ <hi rend="bold">dānaṃ,</hi> deyyadhamme lobhaviddhaṃsanarasaṃ, anāsattipaccupaṭṭhānaṃ, bhavavibhavasampattipaccupaṭṭhānaṃ vā, pariccajitabbavatthupadaṭṭhānaṃ. Sīlanalakkhaṇaṃ <hi rend="bold">sīlaṃ,</hi> samādhānalakkhaṇaṃ, patiṭṭhānalakkhaṇañcāti vuttaṃ hoti. Dussīlyaviddhaṃsanarasaṃ, anavajjarasaṃ vā, soceyyapaccupaṭṭhānaṃ, hirottappapadaṭṭhānaṃ. Kāmato bhavato ca nikkhamanalakkhaṇaṃ <hi rend="bold">nekkhammaṃ,</hi> tadādīnavavibhāvanarasaṃ <pb ed="V" n="1.0064" />, tato eva vimukhabhāvapaccupaṭṭhānaṃ, saṃvegapadaṭṭhānaṃ <pb ed="P" n="1.0092" />. Yathāsabhāvapaṭivedhalakkhaṇā <hi rend="bold">paññā,</hi> akkhalitapaṭivedhalakkhaṇā vā kusalissāsakhittausupaṭivedho viya, visayobhāsanarasā padīpo viya, asammohapaccupaṭṭhānā araññagatasudesako viya, samādhipadaṭṭhānā, catusaccapadaṭṭhānā vā. Ussāhalakkhaṇaṃ <hi rend="bold">vīriyaṃ,</hi> upatthambhanarasaṃ, asaṃsīdanapaccupaṭṭhānaṃ, vīriyārambhavatthu (a. ni. 8.80) padaṭṭhānaṃ, saṃvegapadaṭṭhānaṃ vā. Khamanalakkhaṇā <hi rend="bold">khanti,</hi> iṭṭhāniṭṭhasahanarasā, adhivāsanapaccupaṭṭhānā, avirodhapaccupaṭṭhānā vā, yathābhūtadassanapadaṭṭhānā. Avisaṃvādanalakkhaṇaṃ <hi rend="bold">saccaṃ,</hi> yāthāvavibhāvanarasaṃ [yathāsabhāvavibhāvanarasaṃ (cariyā. aṭṭha. pakiṇṇakakathāya)], sādhutāpaccupaṭṭhānaṃ, soraccapadaṭṭhānaṃ. Bodhisambhāresu adhiṭṭhānalakkhaṇaṃ <hi rend="bold">adhiṭṭhānaṃ,</hi> tesaṃ paṭipakkhābhibhavanarasaṃ, tattha acalatāpaccupaṭṭhānaṃ, bodhisambhārapadaṭṭhānaṃ. Hitākārappavattilakkhaṇā <hi rend="bold">mettā,</hi> hitūpasaṃhārarasā, āghātavinayanarasā vā, sommabhāvapaccupaṭṭhānā, sattānaṃ manāpabhāvadassanapadaṭṭhānā. Majjhattākārappavattilakkhaṇā <hi rend="bold">upekkhā,</hi> samabhāvadassanarasā, paṭighānunayavūpasamapaccupaṭṭhānā, kammassakatāpaccavekkhaṇapadaṭṭhānā. Ettha ca karuṇūpāyakosallapariggahitatā dānādīnaṃ pariccāgādilakkhaṇassa visesanabhāvena vattabbā, yato tāni pāramīsaṅkhyaṃ labhantīti.</p>

<p rend="bodytext"><hi rend="bold">Ko</hi><pb ed="M" n="1.0072" /><hi rend="bold">paccayo</hi>ti abhinīhāro paccayo. Yo hi ayaṃ ‘‘manussattaṃ liṅgasampattī’’tiādi (bu. vaṃ. 2.59) aṭṭhadhammasamodhānasampādito ‘‘tiṇṇo tāreyyaṃ, mutto moceyyaṃ, buddho bodheyyaṃ, suddho sodheyyaṃ, danto dameyyaṃ, santo sameyyaṃ, assattho assāseyyaṃ, parinibbuto parinibbāpeyya’’ntiādinā <pb ed="P" n="1.0093" /> (cariyā. aṭṭha. pakiṇṇakakathāya) pavatto abhinīhāro, so avisesena sabbapāramīnaṃ paccayo. Tappavattiyā hi uddhaṃ pāramīnaṃ pavicayupaṭṭhānasamādānādhiṭṭhānanipphattiyo mahāpurisānaṃ sambhavanti.</p>

<p rend="bodytext">Yathā ca abhinīhāro, evaṃ mahākaruṇā, upāyakosallañca. Tattha <hi rend="bold">upāyakosallaṃ</hi> nāma dānādīnaṃ bodhisambhārabhāvassa nimittabhūtā paññā, yāhi karuṇūpāyakosallatāhi mahāpurisānaṃ attasukhanirapekkhatā, nirantaraṃ parahitakaraṇapasutatā, sudukkarehipi mahābodhisattacaritehi visādābhāvo, pasādasambuddhidassanasavanānussaraṇāvatthāsupi sattānaṃ hitasukhapaṭilābhahetubhāvo ca sampajjati. Tathā hi paññāya buddhabhāvasiddhi, karuṇāya buddhakammasiddhi. Paññāya sayaṃ tarati, karuṇāya pare tāreti. Paññāya paradukkhaṃ parijānāti, karuṇāya paradukkhapaṭikāraṃ ārabhati. Paññāya ca dukkhe nibbindati, karuṇāya dukkhaṃ sampaṭicchati. Tathā paññāya parinibbānābhimukho hoti, karuṇāya taṃ na pāpuṇāti. Tathā karuṇāya saṃsārābhimukho hoti <pb ed="V" n="1.0065" />, paññāya tatra nābhiramati. Paññāya ca sabbattha virajjati, karuṇānugatattā na ca na sabbesaṃ anuggahāya pavatto, karuṇāya sabbepi anukampati, paññānugatattā na ca na sabbattha virattacitto. Paññāya ca ahaṃkāramamaṃkārābhāvo, karuṇāya ālasiyadīnatābhāvo. Tathā paññākaruṇāhi yathākkamaṃ attaparanāthatā, dhīravīrabhāvo, anattantapaaparantapatā, attahitaparahitanipphatti, nibbhayābhiṃsanakabhāvo, dhammādhipatilokādhipatitā, kataññupubbakāribhāvo, mohataṇhāvigamo, vijjācaraṇasiddhi, balavesārajjanipphattīti sabbassāpi pāramitāphalassa visesena upāyabhāvato paññākaruṇā pāramīnaṃ paccayo. Idañca dvayaṃ pāramīnaṃ viya paṇidhānassāpi paccayo.</p>

<p rend="bodytext">Tathā <pb ed="M" n="1.0073" /><pb ed="P" n="1.0094" /> ussāhaummaṅgaavatthānahitacariyā ca pāramīnaṃ paccayoti veditabbā, yā buddhabhāvassa uppattiṭṭhānatāya <hi rend="bold">‘‘buddhabhūmiyo’’</hi>ti pavuccanti. Yathāha –</p>

<p rend="indent">‘‘Kati pana bhante buddhabhūmiyo? Catasso kho sāriputta buddhabhūmiyo. Katamā catasso? Ussāho ca hoti vīriyaṃ, umaṅgo ca hoti paññābhāvanā, avatthānañca hoti adhiṭṭhānaṃ, mettābhāvanā ca hoti hitacariyā. Imā kho sāriputta catasso buddhabhūmiyo’’ti (su. ni. aṭṭha. 1.khaggavisāṇasuttavaṇṇanāyampi).</p>

<p rend="bodytext">Tathā nekkhammapavivekaalobhādosāmohanissaraṇappabhedā cha ajjhāsayā. Vuttañhetaṃ –</p>

<p rend="indent">‘‘Nekkhammajjhāsayā ca bodhisattā kāme dosadassāvino, paviveka…pe… saṅgaṇikāya, alobha…pe… lobhe, adosa…pe… dose, amoha…pe… mohe, nissaraṇajjhāsayā ca bodhisattā sabbabhavesu dosadassāvino’’ti (visuddhi. aṭṭha. 1.49 vākyakhandhepi).</p>

<p rend="bodytext">Tasmā ete bodhisattānaṃ cha ajjhāsayā dānādīnaṃ paccayāti veditabbā. Na hi lobhādīsu ādīnavadassanena, alobhādiadhikabhāvena ca vinā dānādipāramiyo sambhavanti. Alobhādīnañhi adhikabhāvena pariccāgādininnacittatā alobhajjhāsayāditāti. Yathā cete, evaṃ dānajjhāsayatādayopi. Yathāha –</p>

<p rend="indent">‘‘Kati pana bhante bodhāya carantānaṃ bodhisattānaṃ ajjhāsayā? Dasa kho sāriputta <pb ed="V" n="1.0066" /> bodhāya carantānaṃ bodhisattānaṃ ajjhāsayā. Katame dasa? Dānajjhāsayā sāriputta bodhisattā macchere dosadassāvino, sīla…pe… upekkhajjhāsayā sāriputta bodhisattā sukhadukkhesu dosadassāvino’’ti.</p>

<p rend="bodytext">Etesu <pb ed="P" n="1.0095" /> hi maccheraasaṃvarakāmavicikicchākosajjaakkhantivisaṃvādaanadhiṭṭhānabyāpāda- sukhadukkhasaṅkhātesu ādīnavadassanapubbaṅgamā dānādininnacittatāsaṅkhātā dānajjhāsayatādayo dānādipāramīnaṃ nibbattiyā kāraṇanti <pb ed="M" n="1.0074" />. Tathā apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ paccayo.</p>

<p rend="bodytext">Tatthāyaṃ paccavekkhaṇāvidhi – khettavatthuhiraññasuvaṇṇagomahiṃsadāsidāsaputtadārādipariggahabyāsattacittānaṃ sattānaṃ khettādīnaṃ vatthukāmabhāvena bahupatthanīyabhāvato, rājacorādisādhāraṇabhāvato, vivādādhiṭṭhānato, sapattakaraṇato, nissārato, paṭilābhaparipālanesu paraviheṭhanahetuto, vināsanimittañca sokādianekavihitabyasanāvahato, tadāsattinidānañca maccheramalapariyuṭṭhitacittānaṃ apāyūpapattisambhavatoti evaṃ vividhavipulānatthāvahā ete atthā nāma, tesaṃ pariccāgoyeveko sotthibhāvoti pariccāge appamādo karaṇīyo.</p>

<p rend="bodytext">Apica ‘‘yācako yācamāno attano guyhassa ācikkhanato mayhaṃ vissāsiko’’ti ca ‘‘pahāya gamanīyaṃ attano santakaṃ gahetvā paralokaṃ yāhīti mayhaṃ upadesako’’ti ca ‘‘āditte viya agāre maraṇagginā āditte loke tato mayhaṃ santakassa apavāhakasahāyo’’ti ca ‘‘apavāhitassa cassa nijjhāyanikkhepaṭṭhānabhūto’’ti ca ‘‘dānasaṅkhāte kalyāṇakammasmiṃ sahāyabhāvato, sabbasampattīnaṃ aggabhūtāya paramadullabhāya buddhabhūmiyā sampattihetubhāvato ca paramo kalyāṇamitto’’ti ca paccavekkhitabbaṃ.</p>

<p rend="bodytext">Tathā ‘‘uḷāre kammani anenāhaṃ sambhāvito, tasmā sā sambhāvanā avitathā kātabbā’’ti ca ‘‘ekantabheditāya jīvitassa ayācitenapi mayā dātabbaṃ, pageva yācitenā’’ti ca ‘‘uḷārajjhāsayehi gavesitvāpi dātabbo, sayamevāgato mama puññenā’’ti ca ‘‘yācakassa dānāpadesena mayhamevāyamanuggaho’’ti <pb ed="P" n="1.0096" /> ca ‘‘ahaṃ viya ayaṃ sabbopi loko mayā anuggahetabbo’’ti ca ‘‘asati yācake kathaṃ mayhaṃ dānapāramī pūreyyā’’ti ca ‘‘yācakānamevatthāya mayā sabbo pariggahetabbo’’ti ca ‘‘ayācitvā mama santakaṃ yācakā sayameva kadā gaṇheyyu’’nti ca ‘‘kathamahaṃ yācakānaṃ piyo cassaṃ manāpo’’ti ca ‘‘kathaṃ vā te <pb ed="V" n="1.0067" /> mayhaṃ piyā cassu manāpā’’ti ca ‘‘kathaṃ vāhaṃ <pb ed="M" n="1.0075" /> dadamāno, datvāpi ca attamano assaṃ pamudito pītisomanassajāto’’ti ca ‘‘kathaṃ vā me yācakā bhaveyyuṃ, uḷāro ca dānajjhāsayo’’ti ca ‘‘kathaṃ vāhamayācitoyeva yācakānaṃ hadayamaññāya dadeyya’’nti ca ‘‘sati dhane yācake ca apariccāgo mahatī mayhaṃ vañcanā’’ti ca ‘‘kathaṃ vāhaṃ attano aṅgāni jīvitaṃ vāpi yācakānaṃ pariccajeyya’’nti ca paccavekkhitabbaṃ.</p>

<p rend="bodytext">Apica ‘‘attho nāmāyaṃ nirapekkhaṃ dāyakaṃ anugacchati yathā taṃ nirapekkhaṃ khepakaṃ kiṭako’’ti atthe nirapekkhatāya cittaṃ uppādetabbaṃ. Yācamāno pana yadi piyapuggalo hoti, ‘‘piyo maṃ yācatī’’ti somanassaṃ uppādetabbaṃ. Atha udāsīnapuggalo hoti, ‘‘ayaṃ maṃ yācamāno addhā iminā pariccāgena mitto hotī’’ti somanassaṃ uppādetabbaṃ. Dadantopi hi yācakānaṃ piyo hotīti. Atha pana verīpuggalo yācati, ‘‘paccatthiko maṃ yācati, ayaṃ maṃ yācamāno addhā iminā pariccāgena verīpi piyo mitto hotī’’ti visesato somanassaṃ uppādetabbaṃ. Evaṃ piyapuggale viya majjhattaverīpuggalesupi mettāpubbaṅgamaṃ karuṇaṃ upaṭṭhapetvāva dātabbaṃ.</p>

<p rend="bodytext">Sace panassa cirakālaparibhāvitattā lobhassa deyyadhammavisayā lobhadhammā uppajjeyyuṃ, tena bodhisattapaṭiññena iti paṭisañcikkhitabbaṃ ‘‘nanu tayā sappurisa sambodhāya abhinīhāraṃ karontena sabbasattānaṃ upakāratthāya ayaṃ kāyo nissaṭṭho, tappariccāgamayañca puññaṃ, tattha nāma te bāhirepi vatthusmiṃ atisaṅgappavatti <pb ed="P" n="1.0097" /> hatthisinānasadisī hoti, tasmā tayā na katthaci saṅgo uppādetabbo. Seyyathāpi nāma mahato bhesajjarukkhassa tiṭṭhato mūlaṃ mūlatthikā haranti, papaṭikaṃ, tacaṃ, khandhaṃ, viṭapaṃ, sāraṃ, sākhaṃ, palāsaṃ, pupphaṃ, phalaṃ phalatthikā haranti, na tassa rukkhassa ‘mayhaṃ santakaṃ ete harantī’’ti vitakkasamudācāro hoti, evameva sabbalokahitāya ussukkamāpajjantena mayā mahādukkhe akataññuke niccāsucimhi kāye paresaṃ upakārāya viniyujjamāne aṇumattopi micchāvitakko na uppādetabbo, ko vā ettha viseso ajjhattikabāhiresu mahābhūtesu ekantabhedanavikiraṇaviddhaṃsanadhammesu, kevalaṃ pana sammohavijambhitametaṃ, yadidaṃ ‘etaṃ mama, esohamasmi, eso me attā’ti abhiniveso. Tasmā bāhiresu viya ajjhattikesupi karacaraṇanayanādīsu <pb ed="M" n="1.0076" />, maṃsādīsu ca anapekkhena hutvā ‘taṃtadatthikā harantū’ti nissaṭṭhacittena bhavitabba’’nti. Evaṃ paṭisañcikkhato cassa bodhāya pahitattassa kāyajīvitesu nirapekkhassa appakasireneva kāyavacīmanokammāni suvisuddhāni honti. So visuddhakāyavacīmanokammanto visuddhājīvo ñāyapaṭipattiyaṃ ṭhito, āyāpāyupāyakosallasamannāgamena <pb ed="V" n="1.0068" /> bhiyyoso mattāya deyyadhammapariccāgena, abhayadānasaddhammadānehi ca sabbasatte anuggaṇhituṃ samattho hotīti. Ayaṃ tāva <hi rend="bold">dānapāramiyaṃ</hi> paccavekkhaṇānayo.</p>

<p rend="bodytext"><hi rend="bold">Sīlapāramiyaṃ</hi> pana evaṃ paccavekkhitabbaṃ – idañhi sīlaṃ nāma gaṅgodakādīhi visodhetuṃ asakkuṇeyyassa dosamalassa vikkhālanajalaṃ, haricandanādīhi vinetuṃ asakkuṇeyyarāgādipariḷāhavinayanaṃ, hāramakuṭakuṇḍalādīhi pacurajanālaṅkārehi asādhāraṇo sādhūnaṃ <pb ed="P" n="1.0098" /> alaṅkāraviseso, sabbadisāvāyanato akittimo, sabbakālānurūpo ca surabhigandho, khattiyamahāsālādīhi devatāhi ca vandanīyādibhāvāvahanato paramo vasīkaraṇamanto, cātumahārājikādi devalokārohanasopānapanti, jhānābhiññānaṃ adhigamupāyo, nibbānamahānagarassa sampāpakamaggo, sāvakabodhipaccekabodhisammāsambodhīnaṃ patiṭṭhānabhūmi, yaṃ yaṃ vā panicchitaṃ patthitaṃ, tassa tassa samijjhanūpāyabhāvato cintāmaṇikapparukkhādike ca atiseti. Vuttañhetaṃ bhagavatā ‘‘ijjhati bhikkhave sīlavato cetopaṇidhi visuddhattā’’ti (a. ni. 8.35). Aparampi vuttaṃ ‘‘ākaṅkheyya ce bhikkhave bhikkhu sabrahmacārīnaṃ piyo ca assaṃ manāpo ca garu ca bhāvanīyo cāti, sīlesvevassa paripūrakārī’’tiādi (ma. ni. 1.61), tathā ‘‘avippaṭisāratthāni kho ānanda kusalāni sīlānī’’ti (a. ni. 10.1; 11.1), ‘‘pañcime gahapatayo ānisaṃsā sīlavato sīlasampadāyā’’ti (dī. ni. 2.150; udā. 76; mahāva. 185) suttānañca vasena sīlassa guṇā paccavekkhitabbā, tathā aggikkhandhopamasuttādīnaṃ (a. ni. 7.72) vasena sīlavirahe ādīnavā.</p>

<p rend="bodytext">Pītisomanassanimittato, attānuvādaparānuvādadaṇḍaduggatibhayābhāvato, viññūhi pāsaṃsabhāvato, avippaṭisārahetuto, sotthiṭṭhānato <pb ed="M" n="1.0077" />, abhijanasāpateyyādhipateyyāyurūpaṭṭhānabandhumittasampattīnaṃ <pb ed="P" n="1.0099" /> atisayanato ca sīlaṃ paccavekkhitabbaṃ. Sīlavato hi attano sīlasampadāhetu mahantaṃ pītisomanassaṃ uppajjati ‘‘kataṃ vata mayā kusalaṃ, kataṃ kalyāṇaṃ, kataṃ bhīruttāṇa’’nti. Tathā sīlavato attā na upavadati, na pare viññū, daṇḍaduggatibhayānaṃ sambhavoyeva natthi, ‘‘sīlavā purisapuggalo kalyāṇadhammo’’ti viññūnaṃ pāsaṃso hoti. Tathā sīlavato yvāyaṃ ‘‘kataṃ vata mayā pāpaṃ, kataṃ luddaṃ, kataṃ kibbisa’’nti dussīlassa vippaṭisāro uppajjati, so na hoti. Sīlañca nāmetaṃ appamādādhiṭṭhānato, bhogabyasanādiparihāramukhena mahato atthassa sādhanato, maṅgalabhāvato ca paramaṃ sotthiṭṭhānaṃ, nihīnajaccopi <pb ed="V" n="1.0069" /> sīlavā khattiyamahāsālādīnaṃ pūjanīyo hotīti kulasampattiṃ atiseti sīlasampadā, ‘‘taṃ kiṃ maññasi mahārāja, idha te assa puriso dāso kammakaro’’tiādi (dī. ni. 1.183) vacanañcettha sādhakaṃ. Corādīhi asādhāraṇato, paralokānugamanato, mahapphalabhāvato, samathādiguṇādhiṭṭhānato ca bāhiradhanaṃ atiseti sīlaṃ, paramassa cittissariyassa adhiṭṭhānabhāvato khattiyādīnaṃ issariyaṃ atiseti sīlaṃ. Sīlanimittañhi taṃtaṃsattanikāyesu sattānaṃ issariyaṃ vassasatadīghappamāṇato jīvitato ekāhampi sīlavato jīvitassa visiṭṭhatāvacanato, sati ca jīvite sikkhānikkhepassa maraṇatāvacanato sīlaṃ jīvitato visiṭṭhataraṃ. Verīnampi manuññabhāvāvahanato, jarārogavipattīhi anabhibhavanīyato ca rūpasampattiṃ atiseti sīlaṃ. Pāsādahammiyādiṭṭhānavisese, rājayuvarājasenāpatiādiṭṭhānavisese ca atiseti sīlaṃ sukhavisesādhiṭṭhānabhāvato <pb ed="P" n="1.0100" />. Sabhāvasiniddhe santikāvacarepi bandhujane mittajane ca atiseti ekantahitasampādanato, paralokānugamanato ca. ‘‘Na taṃ mātā pitā kayirā’’tiādi (dha. pa. 43) vacanañcettha sādhakaṃ. Tathā hatthiassarathādibhedehi, mantāgadasotthānappayogehi ca durārakkhaṃ attānaṃ ārakkhabhāvena sīlameva visiṭṭhataraṃ attādhīnato, aparādhīnato, mahāvisayato ca. Tenevāha ‘‘dhammo have rakkhati dhammacāri’’ntiādi (jā. 1.9.102). Evamanekaguṇasamannāgataṃ sīlanti paccavekkhantassa aparipuṇṇā ceva sīlasampadā pāripūriṃ gacchati aparisuddhā ca pārisuddhiṃ.</p>

<p rend="bodytext">Sace <pb ed="M" n="1.0078" /> panassa dīgharattaṃ paricayena sīlapaṭipakkhā dhammā dosādayo antarantarā uppajjeyyuṃ, tena bodhisattapaṭiññena evaṃ paṭisañcikkhitabbaṃ ‘‘nanu tayā sambodhāya paṇidhānaṃ kataṃ, sīlavikalena ca na sakkā lokiyāpi sampattiyo pāpuṇituṃ, pageva lokuttarā, sabbasampattīnaṃ pana aggabhūtāya sammāsambodhiyā adhiṭṭhānabhūtena sīlena paramukkaṃsagatena bhavitabbaṃ. Tasmā ‘kikīva aṇḍa’ntiādinā (visuddhi. 1.19; dī. ni. aṭṭha. 1.7) vuttanayena sammā sīlaṃ parirakkhantena suṭṭhu tayā pesalena bhavitabbaṃ. Api ca tayā dhammadesanāya yānattaye sattānaṃ avatāraṇaparipācanāni kātabbāni, sīlavikalassa ca vacanaṃ na paccetabbaṃ hoti asappāyāhāravicārassa viya vejjassa tikicchanaṃ, tasmā kathāhaṃ saddheyyo hutvā sattānaṃ avatāraṇaparipācanāni kareyya’’nti sabhāvaparisuddhasīlena bhavitabbaṃ. Kiñca ‘‘jhānādiguṇavisesayogena me sattānaṃ upakārakaraṇasamatthatā <pb ed="P" n="1.0101" />, paññāpāramīādiparipūraṇañca, jhānādayo ca guṇā sīlapārisuddhiṃ vinā na sambhavantī’’ti sammadeva sīlaṃ parisodhetabbaṃ.</p>

<p rend="bodytext">Tathā <pb ed="V" n="1.0070" /> ‘‘sambādho gharāvāso rajopatho’’tiādinā (dī. ni. 1.191; ma. ni. 1.291; saṃ. ni. 2.154; ma. ni. 2.10) gharāvāse ‘‘aṭṭhikaṅkalūpamā kāmā’’tiādinā (ma. ni. 1.234; pāci. 417; mahāni. 3, 6;), ‘‘mātāpi puttena vivadatī’’tiādinā (ma. ni. 1.168, 178) ca kāmesu ‘‘seyyathāpi puriso iṇaṃ ādāya kammante payojeyyā’’tiādinā (dī. ni. 1.218) kāmacchandādīsu ādīnavadassanapubbaṅgamā vuttavipariyāyena ‘‘abbhokāso pabbajjā’’tiādinā (dī. ni. 1.1.91; saṃ. ni. 1.154) pabbajjādīsu ānisaṃsapaṭisaṅkhāvasena <hi rend="bold">nekkhammapāramiyaṃ</hi> paccavekkhaṇā veditabbā. Ayamettha saṅkhepattho, vitthāro pana dukkhakkhandha (ma. ni. 1.163) vīmaṃsasuttādi (ma. ni. 1.487) vasena dukkhakkhandhaāsivisopamasuttādivasena (cariyā. aṭṭha. pakiṇṇakakathāyaṃ) veditabbo.</p>

<p rend="bodytext">Tathā ‘‘paññāya vinā dānādayo dhammā na visujjhanti, yathāsakaṃ byāpārasamatthā ca na hontī’’ti paññāguṇā manasi kātabbā. Yatheva hi jīvitena vinā sarīrayantaṃ na sobhati, na ca attano kiriyāsu paṭipattisamatthaṃ hoti, yathā ca cakkhādīni indriyāni viññāṇena vinā yathāsakaṃ visayesu kiccaṃ kātuṃ nappahonti, evaṃ saddhādīni indriyāni paññāya <pb ed="M" n="1.0079" /> vinā sakiccapaṭipattiyaṃ asamatthānīti pariccāgādipaṭipattiyaṃ paññā padhānakāraṇaṃ. Ummīlitapaññācakkhukā hi mahāsattā attano aṅgapaccaṅgānipi datvā anattukkaṃsakā, aparavambhakā ca honti, bhesajjarukkhā viya vikapparahitā kālattayepi <pb ed="P" n="1.0102" /> somanassajātā. Paññāvasena upāyakosallayogato pariccāgo parahitappavattiyā dānapāramibhāvaṃ upeti. Attatthañhi dānaṃ vuḍḍhisadisaṃ hoti.</p>

<p rend="bodytext">Tathā paññāya abhāvena taṇhādisaṃkilesāviyogato sīlassa visuddhiyeva na sambhavati, kuto sabbaññuguṇādhiṭṭhānabhāvo. Paññavā eva ca gharāvāse kāmaguṇesu saṃsāre ca ādīnavaṃ, pabbajjāya jhānasamāpattiyaṃ nibbāne ca ānisaṃsaṃ suṭṭhu sallakkhento pabbajitvā jhānasamāpattiyo nibbattetvā nibbānaninno, pare ca tattha patiṭṭhapetīti.</p>

<p rend="bodytext">Vīriyañca paññārahitaṃ yadicchitamatthaṃ na sādheti durārambhabhāvato. Varameva hi anārambho durārambhato, paññāsahitena pana vīriyena na kiñci duradhigamaṃ upāyapaṭipattito. Tathā paññavā eva parāpakārādiadhivāsakajātiyo hoti, na duppañño. Paññāvirahitassa ca parehi upanītā apakārā khantiyā paṭipakkhameva anubrūhenti, paññavato pana te khantisampattiyā <pb ed="V" n="1.0071" /> paribrūhanavasena assā thirabhāvāya saṃvattanti. Paññavā eva tīṇi saccāni tesaṃ kāraṇāni paṭipakkhe ca yathābhūtaṃ jānitvā paresaṃ avisaṃvādako hoti. Tathā paññābalena attānaṃ upatthambhetvā dhitisampadāya sabbapāramīsu acalasamādānādhiṭṭhāno hoti, paññavā eva ca piyamajjhattaverīvibhāgaṃ akatvā sabbattha hitūpasaṃhārakusalo hoti. Tathā paññāvasena lābhādilokadhammasannipāte nibbikāratāya majjhatto hoti. Evaṃ sabbāsaṃ pāramīnaṃ paññāva pārisuddhihetūti paññāguṇā paccavekkhitabbā.</p>

<p rend="bodytext">Apica paññāya vinā na dassanasampatti, antarena ca diṭṭhisampadaṃ na sīlasampadā, sīladiṭṭhisampadārahitassa na samādhisampadā, asamāhitena ca na sakkā attahitamattampi sādhetuṃ, pageva ukkaṃsagataṃ parahitanti parahitāya paṭipannena ‘‘nanu tayā sakkaccaṃ paññāpārisuddhiyaṃ <pb ed="P" n="1.0103" /> āyogo karaṇīyo’’ti bodhisattena attā ovaditabbo. Paññānubhāvena hi mahāsatto <pb ed="M" n="1.0080" /> caturadhiṭṭhānādhiṭṭhito catūhi saṅgahavatthūhi (dī. ni. 3.210, 313; a. ni. 10.32) lokaṃ anuggaṇhanto satte niyyānikamagge avatāreti, indriyāni ca nesaṃ paripāceti. Tathā paññābalena khandhāyatanādīsu pavicayabahulo pavattinivattiyo yāthāvato parijānanto dānādayo guṇe visesanibbedhabhāgiyabhāvaṃ nayanto bodhisattasikkhāya paripūrakārī hotīti evamādinā anekākāravokāre paññāguṇe vavatthapetvā paññāpāramī anubrūhetabbā.</p>

<p rend="bodytext">Tathā dissamānapārānipi lokiyāni kammāni nihīnavīriyena pāpuṇituṃ asakkuṇeyyāni, agaṇitakhedena pana āraddhavīriyena duradhigamaṃ nāma natthi. Nihīnavīriyo hi ‘‘saṃsāramahoghato sabbasatte santāressāmī’’ti ārabhitumeva na sakkuṇoti. Majjhimo ārabhitvā antarāvosānamāpajjati. Ukkaṭṭhavīriyo pana attasukhanirapekkho ārambhapāraṃ adhigacchatīti vīriyasampatti paccavekkhitabbā. Apica ‘‘yassa attanoyeva saṃsārapaṅkato samuddharaṇatthamārambho, tassāpi vīriyassa sithilabhāvena manorathānaṃ matthakappatti na sakkā sambhāvetuṃ, pageva sadevakassa lokassa samuddharaṇatthaṃ katābhinīhārenā’’ti ca ‘‘rāgādīnaṃ dosagaṇānaṃ mattamahāgajānaṃ viya dunnivārayabhāvato, tannidānānañca kammasamādānānaṃ ukkhittāsikavadhakasadisabhāvato, tannimittānañca duggatīnaṃ sabbadā vivaṭamukhabhāvato, tattha niyojakānañca pāpamittānaṃ sadā sannihitabhāvato, tadovādakāritāya ca bālassa puthujjanabhāvassa sati sambhave yuttaṃ sayameva saṃsāradukkhato nissaritu’’nti ca ‘‘micchāvitakkā vīriyānubhāvena dūrī bhavantī’’ti ca ‘‘yadi pana sambodhi attādhīnena vīriyena <pb ed="V" n="1.0072" /> sakkā samadhigantuṃ <pb ed="P" n="1.0104" />, kimettha dukkara’’nti ca evamādinā nayena vīriyassa guṇāpaccavekkhitabbā.</p>

<p rend="bodytext">Tathā ‘‘khanti nāmāyaṃ niravasesaguṇapaṭipakkhassa kodhassa vidhamanato guṇasampādane sādhūnamappaṭihatamāyudhaṃ, parābhibhavane samatthānaṃ alaṅkāro, samaṇabrāhmaṇānaṃ balasampadā, kodhaggivinayanī udakadhārā, kalyāṇassa kittisaddassa sañjātideso, pāpapuggalānaṃ vacīvisavūpasamakaro mantāgado, saṃvare ṭhitānaṃ paramā dhīrapakati, gambhīrāsayatāya sāgaro, dosamahāsāgarassa velā, apāyadvārassa pidhānakavāṭaṃ, devabrahmalokānaṃ <pb ed="M" n="1.0081" /> ārohaṇasopānaṃ, sabbaguṇānaṃ adhivāsanabhūmi, uttamā kāyavacīmanovisuddhī’’ti manasi kātabbaṃ. Api ca ‘‘ete sattā khantisampattiyā abhāvato idha ceva tapanti, paraloke ca tapanīyadhammānuyogato’’ti ca ‘‘yadipi parāpakāranimittaṃ dukkhaṃ uppajjati, tassa pana dukkhassa khettabhūto attabhāvo, bījabhūtañca kammaṃ mayāva abhisaṅkhata’’nti ca ‘‘tassa dukkhassa āṇaṇyakāraṇameta’’nti ca ‘‘apakārake asati kathaṃ mayhaṃ khantisampadā sambhavatī’’ti ca ‘‘yadipāyaṃ etarahi apakārako, ayaṃ nāma pubbe anena mayhaṃ upakāro kato’’ti ca ‘‘apakāro eva vā khantinimittatāya upakāro’’ti ca ‘‘sabbepime sattā mayhaṃ puttasadisā, puttakatāparādhesu ca ko kujjhissatī’’ti ca ‘‘yena kodhabhūtāvesena ayaṃ mayhaṃ aparajjhati, so kodhabhūtāveso mayā vinetabbo’’ti ca ‘‘yena apakārena idaṃ mayhaṃ dukkhaṃ uppannaṃ, tassa ahampi nimitta’’nti ca ‘‘yehi dhammehi aparādho kato, yattha ca kato, sabbepi te tasmiṃyeva khaṇe niruddhā, kassidāni kena kodho kātabbo’’ti ca ‘‘anattatāya sabbadhammānaṃ ko kassa aparajjhatī’’ti ca paccavekkhantena khantisampadā brūhetabbā.</p>

<p rend="bodytext">Yadi <pb ed="P" n="1.0105" /> panassa dīgharattaṃ paricayena parāpakāranimittako kodho cittaṃ pariyādāya tiṭṭheyya, iti paṭisañcikkhitabbaṃ ‘‘khanti nāmesā parāpakārassa paṭipakkhapaṭipattīnaṃ paccupakārakāraṇa’’nti ca ‘‘apakāro ca mayhaṃ dukkhuppādanena dukkhupanisāya saddhāya, sabbaloke anabhiratisaññāya ca paccayo’’ti ca ‘‘indriyapakatiresā, yadidaṃ iṭṭhāniṭṭhavisayasamāyogo, tattha aniṭṭhavisayasamāyogo mayhaṃ na siyāti taṃ kutettha labbhā’’ti ca ‘‘kodhavasiko satto kodhena ummatto vikkhittacitto, tattha kiṃ paccapakārenā’’ti ca ‘‘sabbe pime sattā sammāsambuddhena orasaputtā viya paripālitā, tasmā na tattha mayā cittakopopi kātabbo’’ti ca ‘‘aparādhake ca sati guṇe guṇavati mayā na kopo kātabbo’’ti ca ‘‘asati guṇe visesena karuṇāyitabbo’’ti ca ‘‘kopena ca mayhaṃ guṇayasā <pb ed="V" n="1.0073" /> nihīyantī’’ti ca ‘‘kujjhanena mayhaṃ dubbaṇṇadukkhaseyyādayo sapattakantā āgacchantī’’ti ca ‘‘kodho ca nāmāyaṃ sabbāhitakārako <pb ed="M" n="1.0082" /> sabbahitavināsako balavā paccatthiko’’ti ca ‘‘sati ca khantiyā na koci paccatthiko’’ti ca ‘‘aparādhakena aparādhanimittaṃ yaṃ āyatiṃ laddhabbaṃ dukkhaṃ, sati ca khantiyā mayhaṃ tadabhāvo’’ti ca ‘‘cintanena kujjhantena ca mayā paccatthikoyeva anuvattito hotī’’ti ca ‘‘kodhe ca mayā khantiyā abhibhūte tassa dāsabhūto paccatthiko sammadeva abhibhūto hotī’’ti ca ‘‘kodhanimittaṃ khantiguṇapariccāgo mayhaṃ na yutto’’ti ca ‘‘sati ca kodhe guṇavirodhini (guṇavirodhapaccanīdhamme cariyā. aṭṭha. pakiṇṇakakathāyaṃ) kiṃ me sīlādidhammā pāripūriṃ gaccheyyuṃ, asati ca tesu kathāhaṃ sattānaṃ upakārabahulo paṭiññānurūpaṃ uttamaṃ sampattiṃ pāpuṇissāmī’’ti ca ‘‘khantiyā ca sati bahiddhā vikkhepābhāvato samāhitassa sabbe saṅkhārā aniccato dukkhato sabbe dhammā anattato nibbānañca asaṅkhatāmatasantapaṇītādibhāvato nijjhānaṃ khamanti <pb ed="P" n="1.0106" /> ‘buddhadhammā ca acinteyyāparimeyyapabhāvā’ti’’, tato ca ‘‘anulomiyaṃ khantiyaṃ ṭhito ‘kevalā ime ca attattaniyabhāvarahitā dhammamattā yathāsakaṃ paccayehi uppajjanti vayanti, na kutoci āgacchanti, na kuhiñci gacchanti, na ca katthaci patiṭṭhitā, na cettha koci kassaci byāpāro’ti ahaṃkāramamaṃkārānadhiṭṭhānatā nijjhānaṃ khamati, yena bodhisatto bodhiyā niyato anāvattidhammo hotī’’ti evamādinā khantipāramiyaṃ paccavekkhaṇā veditabbā.</p>

<p rend="bodytext">Tathā ‘‘saccena vinā sīlādīnaṃ asambhavato, paṭiññānurūpaṃ paṭipattiyā abhāvato ca saccadhammātikkame ca sabbapāpadhammānaṃ samosaraṇato, asaccasandhassa appaccayikabhāvato, āyatiñca anādeyyavacanatāvahanato, sampannasaccassa ca sabbaguṇādhiṭṭhānabhāvato, saccādhiṭṭhānena sabbabodhisambhārānaṃ pārisuddhipāripūrisamanvāyato, sabhāvadhammāvisaṃvādanena sabbabodhisambhārakiccakaraṇato, bodhisattapaṭipattiyā ca parinipphattito’’tiādinā <hi rend="bold">saccapāramiyā</hi> sampattiyo paccavekkhitabbā.</p>

<p rend="bodytext">Tathā ‘‘dānādīsu daḷhasamādānaṃ, tampaṭipakkhasannipāte ca nesaṃ acalāvatthānaṃ, tattha ca thirabhāvaṃ vinā na dānādisambhārā sambodhinimittā sambhavantī’’tiādinā <hi rend="bold">adhiṭṭhāne</hi> guṇā paccavekkhitabbā.</p>

<p rend="bodytext">Tathā <pb ed="M" n="1.0083" /> ‘‘attahitamatte avatiṭṭhantenāpi sattesu hitacittataṃ vinā na sakkā idhalokaparalokasampattiyo <pb ed="V" n="1.0074" /> pāpuṇituṃ, pageva sabbasatte nibbānasampattiyaṃ patiṭṭhāpetukāmenā’’ti ca ‘‘pacchā sabbasattānaṃ lokuttarasampattiṃ ākaṅkhantena idāni lokiyasampattiṃ ākaṅkhā yuttarūpā’’ti ca ‘‘idāni āsayamattena paresaṃ hitasukhūpasaṃhāraṃ kātuṃ asakkonto kadā payogena taṃ sādhessāmī’’ti ca ‘‘idāni mayā hitasukhūpasaṃhārena saṃvaddhitā pacchā dhammasaṃvibhāgasahāyā <pb ed="P" n="1.0107" /> mayhaṃ bhavissantī’’ti ca ‘‘etehi vinā na mayhaṃ bodhisambhārā sambhavanti, tasmā sabbabuddhaguṇavibhūtinipphattikāraṇattā mayhaṃ ete paramaṃ puññakkhettaṃ anuttaraṃ kusalāyatanaṃ uttamaṃ gāravaṭṭhāna’’nti ca ‘‘savisesaṃ sattesu sabbesu hitajjhāsayatā paccupaṭṭhapetabbā, kiñca karuṇādhiṭṭhānatopi sabbasattesu mettā anubrūhetabbā. Vimariyādīkatena hi cetasā sattesu hitasukhūpasaṃhāraniratassa tesaṃ ahitadukkhāpanayanakāmatā balavatī uppajjati daḷhamūlā, karuṇā ca sabbesaṃ buddhakārakadhammānamādi caraṇaṃ patiṭṭhā mūlaṃ mukhaṃ pamukha’’nti evamādinā <hi rend="bold">mettāya</hi> guṇā paccavekkhitabbā.</p>

<p rend="bodytext">Tathā ‘‘upekkhāya abhāve sattehi katā vippakārā cittassa vikāraṃ uppādeyyuṃ, sati ca cittavikāre dānādisambhārānaṃ sambhavoyeva natthī’’ti ca ‘‘mettāsinehena sinehite citte upekkhāya vinā sambhārānaṃ pārisuddhi na hotī’’ti ca ‘‘anupekkhako sambhāresu puññasambhāraṃ tabbipākañca sattahitatthaṃ pariṇāmetuṃ na sakkotī’’ti ca ‘‘upekkhāya abhāve deyyapaṭiggāhakesu vibhāgaṃ akatvā pariccajituṃ na sakkotī’’ti ca ‘‘upekkhārahitena jīvitaparikkhārānaṃ jīvitassa ca antarāyaṃ amanasikaritvā saṃvaravisodhanaṃ kātuṃ na sakkā’’ti ca ‘‘upekkhāvasena aratiratisahasseva nekkhammabalasiddhito, upapattito ikkhanavaseneva sabbasambhārakiccanipphattito, accāraddhassa vīriyassa anupekkhane padhānakiccākaraṇato, upekkhatoyeva titikkhānijjhānasambhavato, upekkhāvasena sattasaṅkhārānaṃ avisaṃvādanato, lokadhammānaṃ ajjhupekkhanena samādinnadhammesu acalādhiṭṭhānasiddhito, parāpakārādīsu anābhogavaseneva mettāvihāranipphattitoti sabbabodhisambhārānaṃ samādānādhiṭṭhānapāripūrinipphattiyo <pb ed="P" n="1.0108" /> upekkhānubhāvena sampajjantī’’ti evaṃ ādinā nayena <hi rend="bold">upekkhāpāramī</hi><pb ed="M" n="1.0084" /> paccavekkhitabbā. Evaṃ apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ paccayoti veditabbā.</p>

<p rend="bodytext">Tathā saparikkhārā pañcadasa caraṇadhammā pañca ca abhiññāyo. Tattha <hi rend="bold">caraṇadhammā</hi> nāma sīlasaṃvaro, indriyesu guttadvāratā, bhojane mattaññutā, jāgariyānuyogo, satta saddhammā, cattāri jhānāni ca. Tesu sīlādīnaṃ catunnaṃ terasapi dhutadhammā, appicchatādayo ca <hi rend="bold">parikkhāro</hi><pb ed="V" n="1.0075" />. Saddhammesu <hi rend="bold">saddhāya</hi> buddhadhammasaṅghasīlacāgadevatūpasamānussati- lūkhapuggalaparivajjanasiniddhapuggalasevanapasādanīya- dhammapaccavekkhaṇatadadhimuttatā <hi rend="bold">parikkhāro, hirottappānaṃ</hi> akusalādīnavapaccavekkhaṇaapāyādīnavapaccavekkhaṇakusaladhammupatthambhana- bhāvapaccavekkhaṇahirottappa rahitapuggalaparivajjanahirottappasampannapuggalasevanatadadhimuttatā, <hi rend="bold">bāhusaccassa</hi> pubbayogaparipucchakabhāvasaddhammābhiyogaanavajjavijjāṭṭhānādi- paricayaparipakkindriyatākilesadūrībhāvaappassutaparivajjanabahussutasevanatadadhimuttatā, <hi rend="bold">vīriyassa</hi> apāyabhayapaccavekkhaṇagamanavīthipaccavekkhaṇadhammamahattapaccavekkhaṇa- thinamiddhavinodanakusītapuggalaparivajjanaāraddhavīriyapuggala- sevanasammappadhānapaccavekkhaṇatadadhimuttatā, <hi rend="bold">satiyā</hi> satisampajaññamuṭṭhassatipuggalaparivajjanaupaṭṭhitassatipuggalasevanatadadhimuttatā, <hi rend="bold">paññāya</hi> paripucchakabhāvavatthuvisadakiriyāindriyasamattapaṭipādanaduppañña- puggalaparivajjanapaññavantapuggalasevanagambhīrañāṇacariyapacca- vekkhaṇatadadhimuttatā, catunnaṃ jhānānaṃ sīlādicatukkaṃ aṭṭhatiṃsāya ārammaṇesu <pb ed="P" n="1.0109" /> pubbabhāgabhāvanā, āvajjanādivasībhāvakaraṇañca <hi rend="bold">parikkhāro.</hi> Tattha sīlādīhi payogasuddhiyā sattānaṃ abhayadāne, āsayasuddhiyā āmisadāne, ubhayasuddhiyā ca dhammadāne samattho hotītiādinā caraṇādīnaṃ dānādisambhārānaṃ paccayabhāvo yathārahaṃ niddhāretabbo, ativitthārabhayena na niddhārayimha. Evaṃ sampatticakkādayopi dānādīnaṃ paccayoti veditabbā.</p>

<p rend="bodytext"><hi rend="bold">Ko saṃkileso</hi>ti avisesena taṇhādīhi parāmaṭṭhabhāvo pāramīnaṃ saṃkileso, visesena deyyapaṭiggāhakavikappā dānapāramiyā saṃkileso, sattakālavikappā sīlapāramiyā, kāmabhavatadupasamesu abhiratianabhirativikappā nekkhammapāramiyā, ‘‘ahaṃ mamā’’ti vikappā paññāpāramiyā, līnuddhaccavikappā vīriyapāramiyā, attaparavikappā khantipāramiyā, adiṭṭhādīsu diṭṭhādivikappā saccapāramiyā, bodhisambhāratabbipakkhesu dosaguṇavikappā <pb ed="M" n="1.0085" /> adhiṭṭhānapāramiyā, hitāhitavikappā mettāpāramiyā, iṭṭhāniṭṭhavikappā upekkhāpāramiyā saṃkilesoti veditabbo.</p>

<p rend="bodytext"><hi rend="bold">Kiṃ vodāna</hi>nti taṇhādīhi anupaghāto, yathāvuttavikappaviraho ca etāsaṃ vodānanti veditabbaṃ. Anupahatā hi taṇhāmānadiṭṭhikodhūpanāhamakkhapalāsaissāmacchariyamāyāsāṭheyyathambhasārambha- madapamādādīhi kilesehi deyyapaṭiggāhakavikappādirahitā ca dānādipāramiyo parisuddhā pabhassarā bhavantīti.</p>

<p rend="bodytext"><hi rend="bold">Ko</hi><pb ed="V" n="1.0076" /><hi rend="bold">paṭipakkho</hi>ti avisesena sabbepi kilesā sabbepi akusalā dhammā etāsaṃ paṭipakkho, visesena pana pubbe vuttā maccherādayoti veditabbā. Apica deyyapaṭiggāhakadānaphalesu alobhādosāmohaguṇayogato lobhadosamohapaṭipakkhaṃ dānaṃ, kāyādidosavaṅkāpagamanato lobhādipaṭipakkhaṃ sīlaṃ <pb ed="P" n="1.0110" />, kāmasukhaparūpaghātaattakilamathaparivajjanato dosattayapaṭipakkhaṃ nekkhammaṃ, lobhādīnaṃ andhīkaraṇato, ñāṇassa ca anandhīkaraṇato lobhādipaṭipakkhā paññā, alīnānuddhatañāyārambhavasena lobhādipaṭipakkhaṃ vīriyaṃ, iṭṭhāniṭṭhasuññatānaṃ khamanato lobhādipaṭipakkhā khanti, satipi paresaṃ upakāre apakāre ca yathābhūtappavattiyā lobhādipaṭipakkhaṃ saccaṃ, lokadhamme abhibhuyya yathāsamādinnesu sambhāresu acalanato lobhādipaṭipakkhaṃ adhiṭṭhānaṃ, nīvaraṇavivekato lobhādipaṭipakkhā mettā, iṭṭhāniṭṭhesu anunayapaṭighaviddhaṃsanato, samappavattito ca lobhādipaṭipakkhā upekkhāti daṭṭhabbaṃ.</p>

<p rend="bodytext"><hi rend="bold">Kā paṭipattī</hi>ti sukhūpakaraṇasarīrajīvitapariccāgena bhayāpanūdanena dhammopadesena ca bahudhā sattānaṃ anuggahakaraṇaṃ dāne paṭipatti. Tatthāyaṃ vitthāranayo – ‘‘imināhaṃ dānena sattānaṃ āyuvaṇṇasukhabalapaṭibhānādisampattiṃ ramaṇīyaṃ aggaphalasampattiṃ nipphādeyya’’nti annadānaṃ deti, tathā sattānaṃ kammakilesapipāsavūpasamāya pānaṃ deti, tathā suvaṇṇavaṇṇatāya, hirottappālaṅkārassa ca nipphattiyā vatthāni deti, tathā iddhividhassa ceva nibbānasukhassa ca nipphattiyā yānaṃ deti, tathā sīlagandhanipphattiyā gandhaṃ, buddhaguṇasobhānipphattiyā mālāvilepanaṃ, bodhimaṇḍāsananipphattiyā āsanaṃ <pb ed="M" n="1.0086" />, tathāgataseyyānipphattiyā seyyaṃ, saraṇabhāvanipphattiyā āvasathaṃ, pañcacakkhupaṭilābhāya padīpeyyaṃ deti. Byāmappabhānipphattiyā rūpadānaṃ, brahmassaranipphattiyā saddadānaṃ, sabbalokassa piyabhāvāya rasadānaṃ, buddhasukhumālabhāvāya phoṭṭhabbadānaṃ, ajarāmaraṇabhāvāya bhesajjadānaṃ, kilesadāsabyavimocanatthaṃ <pb ed="P" n="1.0111" /> dāsānaṃ bhujissatādānaṃ, saddhammābhiratiyā anavajjakhiḍḍāratihetudānaṃ, sabbepi satte ariyāya jātiyā attano puttabhāvūpanayanāya puttadānaṃ, sakalassa lokassa patibhāvūpagamanāya dāradānaṃ, subhalakkhaṇasampattiyā suvaṇṇamaṇimuttāpavāḷādidānaṃ, anubyañjanasampattiyā nānāvidhavibhūsanadānaṃ, saddhammakosādhigamāya vittakosadānaṃ, dhammarājabhāvāya rajjadānaṃ, jhānādisampattiyā ārāmuyyānādivanadānaṃ, cakkaṅkitehi pādehi bodhimaṇḍūpasaṅkamanāya caraṇadānaṃ, caturoghanittharaṇāya sattānaṃ saddhammahatthadānatthaṃ hatthadānaṃ, saddhindriyādipaṭilābhāya kaṇṇanāsādidānaṃ, samantacakkhupaṭilābhāya cakkhudānaṃ, ‘‘dassanasavanānussaraṇapāricariyādīsu sabbakālaṃ sabbasattānaṃ hitasukhāvaho, sabbalokena ca upajīvitabbo me kāyo bhaveyyā’’ti maṃsalohitādidānaṃ, ‘‘sabbalokuttamo bhaveyya’’nti uttamaṅgadānaṃ deti.</p>

<p rend="bodytext">Evaṃ <pb ed="V" n="1.0077" /> dadanto ca na anesanāya deti, na paropaghātena, na bhayena, na lajjāya, na dakkhiṇeyyarosanena, na paṇīte sati lūkhaṃ, na attukkaṃsanena, na paravambhanena, na phalābhikaṅkhāya, na yācakajigucchāya, na acittīkārena deti, atha kho sakkaccaṃ deti, sahatthena deti, kālena deti, cittiṃ katvā deti, avibhāgena deti, tīsu kālesu somanassito deti. Tatoyeva datvā na pacchānutāpī hoti, na paṭiggāhakavasena mānāvamānaṃ karoti, paṭiggāhakānaṃ piyasamudācāro hoti vadaññū yācayogo saparivāradāyī. Tañca dānasampattiṃ sakalalokahitasukhāya pariṇāmeti, attano ca akuppāya vimuttiyā, aparikkhayassa chandassa, aparikkhayassa vīriyassa, aparikkhayassa samādhānassa, aparikkhayassa ñāṇassa, aparikkhayāya sammāsambodhiyā <pb ed="P" n="1.0112" /> pariṇāmeti. Imañca dānapāramiṃ paṭipajjantena mahāsattena jīvite, bhogesu <pb ed="M" n="1.0087" /> ca aniccasaññā paccupaṭṭhapetabbā, sattesu ca mahākaruṇā. Evañhi bhoge gahetabbasāraṃ gaṇhanto ādittasmā viya agārasmā sabbaṃ sāpateyyaṃ, attānañca bahi nīharanto na kiñci seseti, niravasesato nissajjatiyeva. Ayaṃ tāva <hi rend="bold">dānapāramiyā</hi> paṭipattikkamo.</p>

<p rend="bodytext"><hi rend="bold">Sīlapāramiyā</hi> pana yasmā sabbaññusīlālaṅkārehi satte alaṅkaritukāmena attanoyeva tāva sīlaṃ visodhetabbaṃ, tasmā sattesu tathā dayāpannacittena bhavitabbaṃ, yathā supinantenapi na āghāto uppajjeyya. Parūpakāraniratatāya parasantako alagaddo viya na parāmasitabbo. Abrahmacariyatopi ārācārī, sattavidhamethuna saṃyogavirato, pageva paradāragamanato. Saccaṃ hitaṃ piyaṃ parimitameva ca kālena dhammiṃ kathaṃ bhāsitā hoti, anabhijjhālu abyāpanno aviparītadassano sammāsambuddhe niviṭṭhasaddho niviṭṭhapemo. Iti caturāpāyavaṭṭadukkhapathehi akusalakammapathehi, akusaladhammehi ca oramitvā saggamokkhapathesu kusalakammapathesu patiṭṭhitassa suddhāsayapayogatāya yathābhipatthitā sattānaṃ hitasukhūpasañhitā manorathā sīghaṃ abhinipphajjanti.</p>

<p rend="bodytext">Tattha hiṃsānivattiyā sabbasattānaṃ abhayadānaṃ deti, appakasireneva mettābhāvanaṃ sampādeti, ekādasa mettānisaṃse adhigacchati, appābādho hoti appātaṅko dīghāyuko sukhabahulo, lakkhaṇavisese pāpuṇāti, dosavāsanañca samucchindati. Tathā adinnādānanivattiyā corādiasādhāraṇe uḷāre bhoge adhigacchati, anāsaṅkanīyo piyo manāpo vissasanīyo, vibhavasampattīsu alaggacitto pariccāgasīlo <pb ed="P" n="1.0113" />, lobhavāsanañca samucchindati. Abrahmacariyanivattiyā alobho hoti santakāyacitto, sattānaṃ piyo hoti manāpo <pb ed="V" n="1.0078" /> aparisaṅkanīyo, kalyāṇo cassa kittisaddo abbhuggacchati, alaggacitto hoti mātugāmesu aluddhāsayo, nekkhammabahulo, lakkhaṇavisese adhigacchati, lobhavāsanañca samucchindati.</p>

<p rend="bodytext">Musāvādanivattiyā sattānaṃ pamāṇabhūto hoti paccayiko theto ādeyyavacano devatānaṃ piyo manāpo surabhigandhamukho ārakkhiyakāyavacīsamācāro <pb ed="M" n="1.0088" />, lakkhaṇavisese ca adhigacchati, kilesavāsanañca samucchindati. Pesuññanivattiyā parūpakkamehi abhejjakāyo hoti abhejjaparivāro, saddhamme ca abhijjanakasaddho, daḷhamitto bhavantaraparicitānampi sattānaṃ ekantapiyo, asaṃkilesabahulo. Pharusavācānivattiyā sattānaṃ piyo hoti manāpo sukhasīlo madhuravacano sambhāvanīyo, aṭṭhaṅgasamannāgato cassa saro (ma. ni. 2.387) nibbattati. Samphappalāpanivattiyā ca sattānaṃ piyo hoti manāpo garubhāvanīyo ca ādeyyavacano ca parimitālāpo, mahesakkho ca hoti mahānubhāvo, ṭhānuppattikena paṭibhānena pañhānaṃ byākaraṇakusalo, buddhabhūmiyañca ekāya eva vācāya anekabhāsānaṃ sattānaṃ anekesaṃ pañhānaṃ byākaraṇasamattho hoti.</p>

<p rend="bodytext">Anabhijjhālutāya icchitalābhī hoti, uḷāresu ca bhogesu ruciṃ paṭilabhati, khattiyamahāsālādīnaṃ sammato hoti, paccatthikehi anabhibhavanīyo, indriyavekallaṃ na pāpuṇāti, appaṭipuggalo ca hoti. Abyāpādena piyadassano hoti sattānaṃ sambhāvanīyo, parahitābhinanditāya ca satte appakasireneva pasādeti, alūkhasabhāvo ca hoti mettāvihārī, mahesakkho ca hoti mahānubhāvo. Micchādassanābhāvena kalyāṇe sahāye paṭilabhati, sīsacchedampi pāpuṇanto pāpakammaṃ na karoti, kammassakatādassanato akotūhalamaṅgaliko ca hoti, saddhamme cassa saddhā patiṭṭhitā hoti mūlajātā, saddahati ca tathāgatānaṃ bodhiṃ <pb ed="P" n="1.0114" />, samayantaresu nābhiramati ukkāraṭṭhāne viya rājahaṃso, lakkhaṇattayaparijānanakusalo hoti, ante ca anāvaraṇañāṇalābhī, yāva bodhiṃ na pāpuṇāti, tāva tasmiṃ tasmiṃ sattanikāye ukkaṭṭhukkaṭṭho ca hoti, uḷāruḷārasampattiyo pāpuṇāti.</p>

<p rend="bodytext">‘‘Iti hidaṃ sīlaṃ nāma sabbasampattīnaṃ adhiṭṭhānaṃ, sabbabuddhaguṇānaṃ pabhavabhūmi, sabbabuddhakaradhammānamādi caraṇaṃ mukhaṃ pamukha’’nti bahumānaṃ uppādetvā kāyavacīsaṃyame, indriyadamane, ājīvasampadāya, paccayaparibhoge ca satisampajaññabalena appamattena lābhasakkārasilokaṃ mittamukhapaccatthikaṃ viya sallakkhetvā ‘‘kikīva aṇḍa’’ntiādinā (visuddhi. 1.19; dī. ni. aṭṭha. 1.7) vuttanayena <pb ed="V" n="1.0079" /> sakkaccaṃ sīlaṃ sampādetabbaṃ <pb ed="M" n="1.0089" />. Ayamettha saṅkhepo, vitthāro pana <hi rend="bold">visuddhimagge</hi> (visuddhi. 1.6) vuttanayena veditabbo. Tañca panetaṃ sīlaṃ na attano duggatiparikilesavimuttiyā, sugatiyampi, na rajjasampattiyā, nacakkavatti-nadeva-nasakka-namāra-nabrahmasampattiyā, nāpi attano tevijjatādihetu, na paccekabodhiyā, atha kho sabbaññubhāvena sabbasattānaṃ anuttarasīlālaṅkārasampādanatthamevāti pariṇāmetabbaṃ.</p>

<p rend="bodytext">Tathā sakalasaṃkilesanivāsaṭṭhānatāya, puttadārādīhi mahāsambādhatāya, kasivaṇijjādinānāvidhakammantādhiṭṭhānabyākulatāya ca gharāvāsassa nekkhammasukhādīnaṃ anokāsataṃ, kāmānañca ‘‘satthadhārālaggamadhubindu viya ca avaleyhamānā parittassādā vipulānatthānubandhā’’ti ca ‘‘vijjulatobhāsena gahetabbaṃ naccaṃ viya parittakālopalabbhā, ummattakālaṅkāro viya viparītasaññāya anubhavitabbā <pb ed="P" n="1.0115" />, karīsāvacchādanasukhaṃ viya paṭikārabhūtā, udakatemitaṅguliyā ussāvakodakapānaṃ viya atittikarā, chātajjhattabhojanaṃ viya sābādhā, balisāmisaṃ viya byasanasannipātakāraṇā, aggisantāpo viya kālattayepi dukkhuppattihetubhūtā, makkaṭālepo viya bandhanimittā ghātakāvacchādanakimilayo viya anatthacchādanā, sapattagāmavāso viya bhayaṭṭhānabhūtā, paccatthikaposako viya kilesamārādīnaṃ āmisabhūtā, chaṇasampattiyo viya vipariṇāmadukkhā, koṭaraggi viya antodāhakā, purāṇakūpāvalambabīraṇamadhupiṇḍaṃ viya anekādīnavā, loṇūdakapānaṃ viya pipāsahetubhūtā, surāmerayaṃ viya nīcajanasevitā, appassādatāya aṭṭhikaṅkalūpamā’’tiādinā ca nayena ādīnavaṃ sallakkhetvā tabbipariyāyena nekkhamme ānisaṃsaṃ passantena nekkhammapavivekaupasamasukhādīsu ninnapoṇapabbhāracittena nekkhammapāramī pūretabbā.</p>

<p rend="bodytext">Tathā yasmā paññā āloko viya andhakārena, mohena saha na vattati, tasmā mohakāraṇāni tāva bodhisattena parivajjitabbāni. Tatthimāni mohakāraṇāni – arati tandī vijambhitā ālasiyaṃ gaṇasaṅgaṇikārāmatā niddāsīlatā anicchayasīlatā ñāṇasmiṃ akutūhalatā micchādhimāno aparipucchakatā kāyassa na sammāparihāro asamāhitacittatā <pb ed="M" n="1.0090" /> duppaññānaṃ puggalānaṃ sevanā paññavantānaṃ apayirupāsanā attaparibhavo micchāvikappo <pb ed="P" n="1.0116" /> viparītābhiniveso kāyadaḷhībahulatā asaṃvegasīlatā pañca nīvaraṇāni. Saṅkhepato ye vā pana dhamme āsevato anuppannā paññā na uppajjati, uppannā parihāyati, iti imāni sammohakāraṇāni parivajjantena bāhusacce jhānādīsu ca yogo karaṇīyo.</p>

<p rend="bodytext">Tatthāyaṃ <pb ed="V" n="1.0080" /> bāhusaccassa visayavibhāgo – pañca khandhā dvādasāyatanāni, aṭṭhārasa dhātuyo cattāri saccāni bāvīsatindriyāni dvādasapadiko paṭiccasamuppādo, tathā satipaṭṭhānādayo kusalādidhammappakārabhedā ca. Yāni ca loke anavajjāni vijjaṭṭhānāni, ye ca sattānaṃ hitasukhavidhānayogyā byākaraṇavisesā. Iti evaṃ pakāraṃ sakalameva sutavisayaṃ upāyakosallapubbaṅgamāya paññāya sativīriyupatthambhakāraṇāya sādhukaṃ uggahaṇasavanadhāraṇaparicayaparipucchāhi ogāhetvā tattha ca paresaṃ patiṭṭhapanena sutamayā paññā nibbattetabbā, tathā khandhādīnaṃ sabhāvadhammānaṃ ākāraparivitakkanamukhena te nijjhānaṃ khamāpentena cintāmayā, khandhādīnaṃyeva pana salakkhaṇasāmaññalakkhaṇapariggahavasena lokiyaṃ pariññaṃ nibbattentena pubbabhāgabhāvanāpaññā sampādetabbā. Evañhi ‘‘nāmarūpamattamidaṃ yathārahaṃ paccayehi uppajjati ceva nirujjhati ca, na ettha koci kattā vā kāretā vā, hutvā abhāvaṭṭhena aniccaṃ, udayabbayapaṭipīḷanaṭṭhena dukkhaṃ, avasavattanaṭṭhena anattā’’ti ajjhattikabāhire dhamme nibbisesaṃ parijānanto tattha āsaṅgaṃ pajahitvā, pare ca tattha taṃ jahāpetvā kevalaṃ karuṇāvaseneva yāva na buddhaguṇā hatthatalaṃ āgacchanti, tāva yānattaye satte avatāraṇaparipācanehi patiṭṭhāpento, jhānavimokkhasamādhisamāpattiyo ca vasībhāvaṃ pāpento paññāya ativiya matthakaṃ pāpuṇātīti.</p>

<p rend="bodytext">Tathā <pb ed="P" n="1.0117" /> sammāsambodhiyā katābhinīhārena mahāsattena ‘‘ko nu ajja puññañāṇasambhāro upacito, kiñca mayā kataṃ parahita’’nti divase divase paccavekkhantena sattahitatthaṃ ussāho karaṇīyo, sabbesampi sattānaṃ upakārāya attano kāyaṃ jīvitañca ossajjitabbaṃ, sabbepi sattā anodhiso mettāya karuṇāya ca pharitabbā, yā kāci <pb ed="M" n="1.0091" /> sattānaṃ dukkhuppatti, sabbā sā attani pāṭikaṅkhitabbā, sabbesañca sattānaṃ puññaṃ abbhanumoditabbaṃ, buddhamahantatā abhiṇhaṃ paccavekkhitabbā, yañca kiñci kammaṃ karoti kāyena vācāya vā, taṃ sabbaṃ bodhininnacittapubbaṅgamaṃ kātabbaṃ. Iminā hi upāyena bodhisattānaṃ aparimeyyo puññabhāgo upacīyati. Apica sattānaṃ paribhogatthaṃ paripālanatthañca attano sarīraṃ jīvitañca pariccajitvā khuppipāsāsītuṇhavātātapādidukkhapaṭikāro pariyesitabbo. Yañca yathāvuttadukkhapaṭikārajaṃ sukhaṃ attanā paṭilabhati, tathā ramaṇīyesu ārāmuyyānapāsādatalādīsu, araññāyatanesu ca kāyacittasantāpābhāvena abhinibbutattā sukhaṃ vindati, yañca suṇāti buddhānubuddhapaccekabuddhabodhisattānaṃ diṭṭhadhammasukhavihārabhūtaṃ jhānasamāpattisukhaṃ, taṃ sabbaṃ sattesu anodhiso upasaṃharati. Ayaṃ tāva asamāhitabhūmiyaṃ nayo.</p>

<p rend="bodytext">Samāhito <pb ed="V" n="1.0081" /> pana attanā yathānubhūtaṃ visesādhigamanibbattaṃ pītipassaddhisukhaṃ sabbasattesu adhimuccati, tathā mahati saṃsāradukkhe, tannimittabhūte ca kilesābhisaṅkhāradukkhe nimuggaṃ sattanikāyaṃ disvā tatthapi chedanabhedanaphālanapisanaggisantāpādijanitā dukkhā tibbā kharā kaṭukā vedanā nirantaraṃ cirakālaṃ vediyante nārake, aññamaññaṃ kujjhanasantāpanaviheṭhanahiṃsanaparādhīnatādīhi dukkhaṃ anubhavante tiracchāne, jotimālā’kulasarīre uddhabāhuviravante <pb ed="P" n="1.0118" /> ukkāmukhe khuppipāsādīhi ḍayhamāne ca vantakheḷādiāhāre ca mahādukkhaṃ vedayamāne pete ca pariyeṭṭhimūlakaṃ mahantaṃ anayabyasanaṃ pāpuṇante hatthacchedādikāraṇayogena dubbaṇṇaduddasikadaliddatādibhāvena khuppipāsādiyogena balavantehi abhibhavanīyato, paresaṃ vahanato, parādhīnato ca nārake pete tiracchāne ca atisayante apāyadukkhanibbisesaṃ dukkhaṃ anubhavante manusse ca tathā visayavisaparibhogavikkhittacittatāya rāgādipariyuṭṭhānena ḍayhamāne vāyuvegasamuṭṭhitajālāsamiddhasukkhakaṭṭhasannipāte aggikkhandhe viya anupasantapariḷāhavuttike anihataparādhīne kāmāvacaradeve ca mahatā vāyāmena vidūramākāsaṃ vigāhitasakuntā viya, balavantehi khittasarā viya ca ‘‘satipi cirappavattiyaṃ anaccantikatāya pātapariyosānā anatikkantajātijarāmaraṇā evā’’ti rūpāvacarārūpāvacaradeve ca <pb ed="M" n="1.0092" /> passantena mettāya karuṇāya ca anodhiso sattā pharitabbā. Evaṃ kāyena vācāya manasā ca bodhisambhāre nirantaraṃ upacinantena ussāho pavattetabbo.</p>

<p rend="bodytext">Apica ‘‘acinteyyāparimitavipuloḷāravimalanirupamanirupakkilesaguṇanicayanidānabhūtassa buddhabhāvassa ussakkitvā sampahaṃsanayogyaṃ vīriyaṃ nāma acinteyyānubhāvameva. Yaṃ na pacurajanā sotumpi sakkuṇanti, pageva paṭipajjituṃ. Tathā hi tividhā abhinīhāracittuppatti, catasso buddhabhūmiyo, cattāri saṅgahavatthūni (dī. ni. 3.210, 313; a. ni. 4.32), karuṇokāsatā, buddhadhammesu nijjhānakkhanti, sabbadhammesu nirupalepo, sabbasattesu puttasaññā, saṃsāradukkhehi aparikhedo, sabbadeyyadhammapariccāgo, tena ca niratimānatā, adhisīlasikkhādiadhiṭṭhānaṃ, tattha <pb ed="P" n="1.0119" /> ca acalatā, kusalakiriyāsu pītipāmojjaṃ, vivekaninnacittatā, jhānānuyogo, anavajjasutena atitti, yathāsutassa dhammassa paresaṃ hitajjhāsayena desanā, sattānaṃ ñāye nivesanaṃ, ārambhadaḷhatā, dhīravīrabhāvo, parāpavādaparāpakāresu vikārābhāvo, saccādhiṭṭhānaṃ, samāpattīsu vasībhāvo, abhiññāsu balappatti, lakkhaṇattayāvabodho, satipaṭṭhānādīsu abhiyogena lokuttaramaggasambhārasambharaṇaṃ, navalokuttarāvakkantī’’ti evamādikā sabbā bodhisambhārapaṭipatti vīriyānubhāveneva samijjhatīti <pb ed="V" n="1.0082" /> abhinīhārato yāva mahābodhi anossajjantena sakkaccaṃ nirantaraṃ vīriyaṃ sampādetabbaṃ. Sampajjamāne ca vīriye khantiādayo dānādayo ca sabbepi bodhisambhārā tadadhīnavuttitāya sampannā eva hontīti. Khantiādīsupi iminā nayena paṭipatti veditabbā.</p>

<p rend="bodytext">Iti sattānaṃ sukhūpakaraṇapariccāgena bahudhā anuggahakaraṇaṃ dānena paṭipatti, sīlena tesaṃ jīvitasāpateyyadārarakkhaabhedapiyahitavacanāvihiṃsādikaraṇāni, nekkhammena nesaṃ āmisapaṭiggahaṇadhammadānādinā anekadhā hitacariyā, paññāya tesaṃ hitakaraṇūpāyakosallaṃ, vīriyena tattha ussāhārambhaasaṃhīrāni, khantiyā tadaparādhasahanaṃ, saccena tesaṃ <pb ed="M" n="1.0093" /> avañcanatadupakārakiriyāsamādānāvisaṃvādanādi, adhiṭṭhānena tadupakārakaraṇe anatthasampātepi acalanaṃ, mettāya tesaṃ hitasukhānucintanaṃ, upekkhāya tesaṃ upakārāpakāresu vikārānāpattīti evaṃ aparimāṇe satte ārabbha anukampitasabbasattassa bodhisattassa puthujjanehi asādhāraṇo aparimāṇo puññañāṇasambhārūpacayo ettha paṭipattīti veditabbaṃ. Yo cetāsaṃ paccayo vutto, tassa ca sakkaccaṃ sampādanaṃ.</p>

<p rend="bodytext"><hi rend="bold">Ko vibhāgo</hi>ti dasa <pb ed="P" n="1.0120" /> pāramiyo, dasa upapāramiyo, dasa paramatthapāramiyoti samattiṃsa pāramiyo. Tattha katābhinīhārassa bodhisattassa parahitakaraṇābhininnaāsayappayogassa kaṇhadhammavokiṇṇā sukkadhammā pāramiyo, tehi avokiṇṇā sukkā dhammā upapāramiyo, akaṇhā asukkā paramatthapāramiyoti keci. Samudāgamanakālesu pūriyamānā pāramiyo, bodhisattabhūmiyaṃ puṇṇā upapāramiyo, buddhabhūmiyaṃ sabbākāraparipuṇṇā paramatthapāramiyo. Bodhisattabhūmiyaṃ vā parahitakaraṇato pāramiyo, attahitakaraṇato upapāramiyo, buddhabhūmiyaṃ balavesārajjasamadhigamena ubhayahitaparipūraṇato paramatthapāramiyoti evaṃ ādimajjhapariyosānesu paṇidhānārambhapariniṭṭhānesu tesaṃ vibhāgoti apare. Dosupasamakaruṇāpakatikānaṃ bhavasukhavimuttisukhaparamasukhappattānaṃ puññūpacayabhedato tabbibhāgoti aññe.</p>

<p rend="bodytext">Lajjāsatimānāpassayānaṃ lokuttaradhammādhipatīnaṃ sīlasamādhipaññāgarukānaṃ tāritataritatārayitūnaṃ anubuddhapaccekabuddhasammāsambuddhānaṃ pāramī, upapāramī, paramatthapāramīti bodhittayappattito yathāvuttavibhāgoti keci. Cittapaṇidhito yāva vacīpaṇidhi, tāva pavattā sambhārā pāramiyo, vacīpaṇidhito yāva kāyapaṇidhi, tāva pavattā upapāramiyo, kāyapaṇidhito pabhuti paramatthapāramiyoti apare. Aññe pana ‘‘parapuññānumodanavasena pavattā sambhārā pāramiyo, paresaṃ kārāpanavasena pavattā upapāramiyo, sayaṃ karaṇavasena pavattā paramatthapāramiyo’’ti <pb ed="V" n="1.0083" /> vadanti. Tathā bhavasukhāvaho puññañāṇasambhāro pāramī, attano nibbānasukhāvaho upapāramī, paresaṃ tadubhayasukhāvaho paramatthapāramīti eke.</p>

<p rend="bodytext">Puttadāradhanādiupakaraṇapariccāgo <pb ed="M" n="1.0094" /> pana dānapāramī, attano aṅgapariccāgo dānaupapāramī, attano jīvitapariccāgo <pb ed="P" n="1.0121" /> dānaparamatthapāramī. Tathā puttadārādikassa tividhassapi hetu avītikkamanavasena tisso sīlapāramiyo, tesu eva tividhesu vatthūsu ālayaṃ upacchinditvā nikkhamanavasena tisso nekkhammapāramiyo, upakaraṇaṅgajīvitataṇhaṃ samūhanitvā sattānaṃ hitāhitavinicchayakaraṇavasena tisso paññāpāramiyo, yathāvuttabhedānaṃ pariccāgādīnaṃ vāyamanavasena tisso vīriyapāramiyo, upakaraṇaṅgajīvitantarāyakarānaṃ khamanavasena tisso khantipāramiyo, upakaraṇaṅgajīvitahetu saccāpariccāgavasena tisso saccapāramiyo, dānādipāramiyo akuppādhiṭṭhānavaseneva samijjhantīti upakaraṇādivināsepi acalādhiṭṭhānavasena tisso adhiṭṭhānapāramiyo, upakaraṇādiupaghātakesupi sattesu mettāya avijahanavasena tisso mettāpāramiyo, yathāvuttavatthuttayassa upakārāpakāresu sattasaṅkhāresu majjhattatāpaṭilābhavasena tisso upekkhāpāramiyoti evamādinā etāsaṃ vibhāgo veditabbo.</p>

<p rend="bodytext"><hi rend="bold">Ko saṅgaho</hi>ti ettha pana yathā etā vibhāgato tiṃsavidhāpi dānapāramīādibhāvato dasavidhā, evaṃ dānasīlakhantivīriyajhānapaññāsabhāvena chabbidhā. Etāsu hi nekkhammapāramī sīlapāramiyā saṅgahitā tassā pabbajjābhāve, nīvaraṇavivekabhāve pana jhānapāramiyā, kusaladhammabhāve chahipi saṅgahitā. Saccapāramī sīlapāramiyā ekadesoyeva vacīsaccaviratisaccapakkhe, ñāṇasaccapakkhe pana paññāpāramiyā saṅgahitā. Mettāpāramī jhānapāramiyā eva, upekkhāpāramī jhānapaññāpāramīhi, adhiṭṭhānapāramī sabbāhipi saṅgahitāti.</p>

<p rend="bodytext">Etesañca dānādīnaṃ channaṃ guṇānaṃ aññamaññaṃ sambandhānaṃ pañcadasayugaḷādīni pañcadasayugaḷādisādhakāni honti – seyyathidaṃ? Dānasīlayugaḷena parahitāhitānaṃ karaṇākaraṇayugaḷasiddhi, dānakhantiyugaḷena <pb ed="P" n="1.0122" /> alobhādosayugaḷasiddhi, dānavīriyayugaḷena cāgasutayugaḷasiddhi, dānajhānayugaḷena kāmadosappahānayugaḷasiddhi, dānapaññāyugaḷena ariyayānadhurayugaḷasiddhi, sīlakhantidvayena payogāsayasuddhidvayasiddhi, sīlavīriyadvayena bhāvanādvayasiddhi, sīlajhānadvayena dussīlyapariyuṭṭhānappahānadvayasiddhi, sīlapaññādvayena dānadvayasiddhi, khantivīriyayugaḷena khamātejadvayasiddhi, khantijhānayugaḷena <pb ed="M" n="1.0095" /> virodhānurodhappahānayugaḷasiddhi <pb ed="V" n="1.0084" />, khantipaññāyugaḷena suññatākhantipaṭivedhadukasiddhi, vīriyajhānadukena paggāhāvikkhepadukasiddhi, vīriyapaññādukena saraṇadukasiddhi, jhānapaññādukena yānadukasiddhi. Dānasīlakhantittikena lobhadosamohappahānattikasiddhi, dānasīlavīriyattikena bhogajīvitakāyasārādānattikasiddhi, dānasīlajhānattikena puññakiriyavatthuttikasiddhi, dānasīlapaññātikena āmisābhayadhammadānattikasiddhīti evaṃ itarehipi tikehi catukkādīhi ca yathāsambhavaṃ tikāni catukkādīni ca yojetabbāni.</p>

<p rend="bodytext">Evaṃ chabbidhānampi pana imāsaṃ pāramīnaṃ catūhi adhiṭṭhānehi saṅgaho veditabbo. Sabbapāramīnaṃ samūhasaṅgahato hi cattāri adhiṭṭhānāni. Seyyathidaṃ – saccādhiṭṭhānaṃ, cāgādhiṭṭhānaṃ, upasamādhiṭṭhānaṃ, paññādhiṭṭhānanti. Tattha adhitiṭṭhati etena, ettha vā adhitiṭṭhati, adhiṭṭhānamattameva vā tanti adhiṭṭhānaṃ. Saccañca taṃ adhiṭṭhānañca, saccassa vā adhiṭṭhānaṃ, saccaṃ adhiṭṭhānaṃ etassāti vā saccādhiṭṭhānaṃ. Evaṃ sesesupi. Tattha avisesato tāva lokuttaraguṇe katābhinīhārassa anukampitasabbasattassa mahāsattassa pariññānurūpaṃ sabbapāramipariggahato saccādhiṭṭhānaṃ, tesaṃ paṭipakkhapariccāgato cāgādhiṭṭhānaṃ, sabbapāramitāguṇehi upasamato upasamādhiṭṭhānaṃ <pb ed="P" n="1.0123" />, tehiyeva parahitopāyakosallato paññādhiṭṭhānaṃ. Visesato pana ‘‘atthikajanaṃ avisaṃvādetvā dassāmī’’ti paṭijānato, paṭiññaṃ avisaṃvādetvā dānato, dānaṃ avisaṃvādetvā anumodanato, macchariyādipaṭipakkhapariccāgato, deyyapaṭiggāhakadānadeyyadhammakkhayesu lobhadosamohabhayavūpasamato, yathārahaṃ yathākālaṃ yathāvidhānañca dānato, paññuttarato ca kusaladhammānaṃ caturadhiṭṭhānapadaṭṭhānaṃ dānaṃ. Tathā saṃvarasamādānassa avītikkamato, dussīlyapariccāgato, duccaritavūpasamato, paññuttarato ca caturadhiṭṭhānapadaṭṭhānaṃ sīlaṃ. Yathāpaṭiññaṃ khamanato, parāparādhavikappapariccāgato, kodhapariyuṭṭhānavūpasamato, paññuttarato ca caturadhiṭṭhānapadaṭṭhānā khanti. Paṭiññānurūpaṃ parahitakaraṇato, visādapariccāgato, akusaladhammānaṃ vūpasamato, paññuttarato ca caturadhiṭṭhānapadaṭṭhānaṃ vīriyaṃ. Paṭiññānurūpaṃ lokahitānucintanato, nīvaraṇapariccāgato, cittavūpasamato, paññuttarato ca caturadhiṭṭhānapadaṭṭhānaṃ jhānaṃ. Yathāpaṭiññaṃ parahitūpāyakosallato, anupāyakiriyāpariccāgato <pb ed="M" n="1.0096" />, mohajapariḷāhavūpasamato, sabbaññutāpaṭilābhato ca caturadhiṭṭhānapadaṭṭhānā paññā.</p>

<p rend="bodytext">Tattha ñeyyapaṭiññānuvidhānehi saccādhiṭṭhānaṃ, vatthukāmakilesakāmapariccāgehi cāgādhiṭṭhānaṃ, dosadukkhavūpasamehi upasamādhiṭṭhānaṃ, anubodhapaṭivedhehi paññādhiṭṭhānaṃ. Tividhasaccapariggahitaṃ <pb ed="V" n="1.0085" /> dosattayavirodhi saccādhiṭṭhānaṃ, tividhacāgapariggahitaṃ dosattayavirodhi cāgādhiṭṭhānaṃ, tividhavūpasamapariggahitaṃ dosattayavirodhi upasamādhiṭṭhānaṃ, tividhañāṇapariggahitaṃ dosattayavirodhi paññādhiṭṭhānaṃ. Saccādhiṭṭhānapariggahitāni cāgūpasamapaññādhiṭṭhānāni avisaṃvādanato <pb ed="P" n="1.0124" />, paṭiññānuvidhānato ca. Cāgādhiṭṭhānapariggahitāni saccūpasamapaññādhiṭṭhānāni paṭipakkhapariccāgato, sabbapariccāgaphalattā ca. Upasamādhiṭṭhānapariggahitāni saccacāgapaññādhiṭṭhānāni kilesapariḷāhūpasamato, kāmūpasamato, kāmapariḷāhūpasamato ca. Paññādhiṭṭhānapariggahitāni saccacāgūpasamādhiṭṭhānāni ñāṇapubbaṅgamato, ñāṇānuparivattanato cāti evaṃ sabbāpi pāramiyo saccappabhāvitā cāgaparibyañjitā upasamopabrūhitā paññāparisuddhā. Saccañhi etāsaṃ janakahetu, cāgo pariggāhakahetu, upasamo parivuḍḍhihetu, paññā pārisuddhihetu. Tathā ādimhi saccādhiṭṭhānaṃ saccapaṭiññattā, majjhe cāgādhiṭṭhānaṃ katapaṇidhānassa parahitāya attapariccāgato, ante upasamādhiṭṭhānaṃ sabbūpasamapariyosānattā, ādimajjhapariyosānesu paññādhiṭṭhānaṃ tasmiṃ sati sambhavato, asati abhāvato, yathāpaṭiññañca bhāvato.</p>

<p rend="bodytext">Tattha mahāpurisā attahitaparahitakarehi garupiyabhāvakarehi saccacāgādhiṭṭhānehi gihibhūtā āmisadānena pare anuggaṇhanti. Tathā attahitaparahitakarehi garupiyabhāvakarehi upasamapaññādhiṭṭhānehi ca pabbajitabhūtā dhammadānena pare anuggaṇhanti.</p>

<p rend="bodytext">Tattha antimabhave bodhisattassa caturadhiṭṭhānaparipūraṇaṃ. Paripuṇṇacaturadhiṭṭhānassa hi carimakabhavūpapattīti eke. Tatra hi gabbhokkantiṭhitiabhinikkhamanesu paññādhiṭṭhānasamudāgamena sato sampajāno saccādhiṭṭhānapāripūriyā sampatijāto uttarābhimukho sattapadavītihārena gantvā sabbā disā oloketvā saccānuparivattinā vacasā ‘‘aggohamasmi lokassa, jeṭṭho…pe… seṭṭhohamasmi lokassā’’ti (dī. ni. 2.31; ma. ni. 3.207) tikkhattuṃ <pb ed="M" n="1.0097" /><pb ed="P" n="1.0125" /> sīhanādaṃ nadi, upasamādhiṭṭhānasamudāgamena jiṇṇāturamatapabbajitadassāvino catudhammapadesakovidassa yobbanārogyajīvitasampattimadānaṃ upasamo, cāgādhiṭṭhānasamudāgamena mahato ñātiparivaṭṭassa hatthagatassa ca cakkavattirajjassa anapekkhapariccāgoti.</p>

<p rend="bodytext">Dutiye ṭhāne abhisambodhiyaṃ caturadhiṭṭhānaṃ paripuṇṇanti keci. Tattha hi yathāpaṭiññaṃ saccādhiṭṭhānasamudāgamena catunnaṃ ariyasaccānaṃ abhisamayo, tato hi saccādhiṭṭhānaṃ paripuṇṇaṃ. Cāgādhiṭṭhānasamudāgamena <pb ed="V" n="1.0086" /> sabbakilesopakkilesapariccāgo, tato hi cāgādhiṭṭhānaṃ paripuṇṇaṃ. Upasamādhiṭṭhānasamudāgamena paramūpasamasampatti, tato hi upasamādhiṭṭhānaṃ paripuṇṇaṃ. Paññādhiṭṭhānasamudāgamena anāvaraṇañāṇapaṭilābho, tato hi paññādhiṭṭhānaṃ paripuṇṇanti, taṃ asiddhaṃ abhisambodhiyāpi paramatthabhāvato.</p>

<p rend="bodytext">Tatiye ṭhāne dhammacakkappavattane (saṃ. ni. 5.1081; mahāva. 13; paṭi. ma. 2.30) caturadhiṭṭhānaṃ paripuṇṇanti aññe. Tattha hi saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṃ paripuṇṇaṃ, cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṃ paripuṇṇaṃ. Upasamādhiṭṭhānasamudāgatassa sayaṃ upasantassa paresaṃ upasamanena upasamādhiṭṭhānaṃ paripuṇṇaṃ, paññādhiṭṭhānasamudāgatassa vineyyānaṃ āsayādiparijānanena paññādhiṭṭhānaṃ paripuṇṇanti, tadapi asiddhaṃ apariyositattā buddhakiccassa.</p>

<p rend="bodytext">Catutthe ṭhāne parinibbāne caturadhiṭṭhānaparipuṇṇanti apare. Tatra hi parinibbutattā paramatthasaccasampattiyā saccādhiṭṭhānaparipūraṇaṃ, sabbūpadhipaṭinissaggena cāgādhiṭṭhānaparipūraṇaṃ, sabbasaṅkhārūpasamena <pb ed="P" n="1.0126" /> upasamādhiṭṭhānaparipūraṇaṃ, paññāpayojanapariniṭṭhānena paññādhiṭṭhānaparipūraṇanti.</p>

<p rend="bodytext">Tatra mahāpurisassa visesena mettākhette abhijātiyaṃ saccādhiṭṭhānasamudāgatassa saccādhiṭṭhānaparipūraṇamabhibyattaṃ, visesena karuṇākhette abhisambodhiyaṃ paññādhiṭṭhānasamudāgatassa paññādhiṭṭhānaparipūraṇamabhibyattaṃ, visesena muditākhette dhammacakkappavattane (saṃ. ni. 5.1081; mahāva. 13; paṭi. ma. 2.30) cāgādhiṭṭhānasamudāgatassa cāgādhiṭṭhānaparipūraṇamabhibyattaṃ, visesena upekkhākhette parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṃ.</p>

<p rend="bodytext">Tatrapi <pb ed="M" n="1.0098" /> saccādhiṭṭhānasamudāgatassa saṃvāsena sīlaṃ veditabbaṃ, cāgādhiṭṭhānasamudāgatassa saṃvohārena soceyyaṃ veditabbaṃ, upasamādhiṭṭhānasamudāgatassa āpadāsu thāmo veditabbo, paññādhiṭṭhānasamudāgatassa sākacchāya paññā veditabbā. Evaṃ sīlājīvacittadiṭṭhivisuddhiyo veditabbā.</p>

<p rend="bodytext">Tathā <pb ed="V" n="1.0087" /> saccādhiṭṭhānasamudāgamena dosā agatiṃ na gacchati avisaṃvādanato, cāgādhiṭṭhānasamudāgamena lobhā agatiṃ na gacchati anabhisaṅgato, upasamādhiṭṭhānasamudāgamena bhayā agatiṃ na gacchati anaparādhato, paññādhiṭṭhānasamudāgamena mohā agatiṃ na gacchati yathābhūtāvabodhato.</p>

<p rend="bodytext">Tathā paṭhamena aduṭṭho adhivāseti, dutiyena aluddho paṭisevati, tatiyena abhīto parivajjeti, catutthena asammūḷho vinodeti. Paṭhamena nekkhammasukhappatti, itarehi pavivekaupasamasambodhisukhappattiyo hontīti daṭṭhabbā. Tathā vivekajapītisukhasamādhijapītisukhaappītijakāyasukhasatipārisuddhijaupekkhāsukhappattiyo etehi catūhi yathākkamaṃ hontīti. Evamanekaguṇānubandhehi catūhi adhiṭṭhānehi sabbapāramisamūhasaṅgaho veditabbo. Yathā ca catūhi adhiṭṭhānehi sabbapāramisaṅgaho, evaṃ karuṇāpaññāhipīti daṭṭhabbaṃ. Sabbopi <pb ed="P" n="1.0127" /> hi bodhisambhāro karuṇāpaññāhi saṅgahito. Karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti evametāsaṃ saṅgaho veditabbo.</p>

<p rend="bodytext"><hi rend="bold">Ko sampādanūpāyo</hi>ti sakalassāpi puññādisambhārassa sammāsambodhiṃ, uddissa <hi rend="bold">anavasesasambharaṇaṃ</hi> avekallakāritāyogena, tattha ca <hi rend="bold">sakkaccakāritā</hi> ādarabahumānayogena, <hi rend="bold">sātaccakāritā</hi> nirantarapayogena, cirakālādiyogo ca antarā avosānāpajjanenāti caturaṅgayogo etāsaṃ sampādanūpāyo. Apica samāsato katābhinīhārassa attani sinehassa pariyādānaṃ, paresu ca sinehassa parivaḍḍhanaṃ etāsaṃ sampādanūpāyo. Sammāsambodhisamadhigamāya hi katamahāpaṇidhānassa mahāsattassa yāthāvato parijānanena sabbesu dhammesu anupalittassa attani sineho parikkhayaṃ pariyādānaṃ gacchati, mahākaruṇāsamāyogavasena pana piye putte viya sabbasatte sampassamānassa tesu mettāsineho parivaḍḍhati. Tato ca taṃtadāvatthānurūpamattaparasantānesu <pb ed="M" n="1.0099" /> lobhadosamohavigamena vidūrīkatamacchariyādibodhisambhārapaṭipakkho mahāpuriso dānapiyavacanaatthacariyāsamānattatāsaṅkhātehi catūhi saṅgahavatthūhi (dī. ni. 3.210; a. ni. 4.32) caturadhiṭṭhānānugatehi accantaṃ janassa saṅgahakaraṇavasena upari yānattaye avatāraṇaṃ paripācanañca karoti. Mahāsattānañhi mahāpaññā mahākaruṇā ca dānena alaṅkatā; dānaṃ piyavacanena; piyavacanaṃ atthacariyāya; atthacariyā samānattatāya alaṅkatā saṅgahitā ca. Sabbabhūtattabhūtassa hi bodhisattassa sabbattha samānasukhadukkhatāya samānattatāsiddhi. Buddhabhūto pana teheva saṅgahavatthūhi caturadhiṭṭhānaparipūritābhibuddhehi janassa accantikasaṅgahakaraṇena abhivinayanaṃ karoti. Dānañhi <pb ed="V" n="1.0088" /> sammāsambuddhānaṃ cāgādhiṭṭhānena paripūritābhibuddhaṃ <pb ed="P" n="1.0128" />; piyavacanaṃ saccādhiṭṭhānena; atthacariyā paññādhiṭṭhānena; samānattatā upasamādhiṭṭhānena paripūritābhibuddhā. Tathāgatānañhi sabbasāvakapaccekabuddhehi samānattatā parinibbāne. Tatra hi tesaṃ avisesato ekībhāvo. Tenevāha ‘‘natthi vimuttiyā nānatta’’nti.</p>

<p rend="bodytext">Honti cettha –</p>

<p rend="gatha1">‘‘Sacco cāgī upasanto, paññavā anukampako,</p>

<p rend="gathalast">Sambhatasabbasambhāro, kaṃ nāmatthaṃ na sādhaye.</p>

<p rend="gatha1">Mahākāruṇiko satthā, hitesī ca upekkhako,</p>

<p rend="gathalast">Nirapekkho ca sabbattha, aho acchariyo jino.</p>

<p rend="gatha1">Viratto sabbadhammesu, sattesu ca upekkhako,</p>

<p rend="gathalast">Sadā sattahite yutto, aho acchariyo jino.</p>

<p rend="gatha1">Sabbadā sabbasattānaṃ, hitāya ca sukhāya ca,</p>

<p rend="gathalast">Uyyutto akilāsū ca, aho acchariyo jino’’ti. (cariyā. aṭṭha. 320 pakiṇṇakakathā);</p>

<p rend="bodytext"><hi rend="bold">Kittakena kālena sampādana</hi>nti heṭṭhimena tāva paricchedena cattāri asaṅkhyeyyāni kappasatasahassañca, majjhimena aṭṭhāsaṅkhyeyyāni kappasatasahassañca, uparimena soḷasāsaṅkhyeyyāni kappasatasahassañca, ete ca <pb ed="M" n="1.0100" /> bhedā yathākkamaṃ paññādhikasaddhādhikavīriyādhikavasena ñātabbā. Paññādhikānañhi saddhā mandā hoti, paññā tikkhā. Saddhādhikānaṃ paññā majjhimā hoti, vīriyādhikānaṃ paññā mandā. Paññānubhāvena ca sammāsambodhi abhigantabbāti aṭṭhakathāyaṃ vuttaṃ. Avisesena pana vimuttiparipācanīyānaṃ dhammānaṃ tikkhamajjhimamudubhāvena tayopete bhedā yuttāti vadanti. Tividhā hi bodhisattā abhinīhārakkhaṇe <pb ed="P" n="1.0129" /> bhavanti ugghaṭitaññūvipañcitaññūneyyabhedena. Tesu ugghaṭitaññū sammāsambuddhassa sammukhā catuppadikaṃ gāthaṃ suṇanto tatiyapade apariyositeyeva chaabhiññāhi saha paṭisambhidāhi arahattaṃ pattuṃ samatthupanissayo hoti, dutiyo satthu sammukhā catuppadikaṃ gāthaṃ suṇanto apariyositeyeva catutthapade chahi abhiññāhi arahattaṃ pattuṃ samatthupanissayo hoti, itaro bhagavato sammukhā catuppadikaṃ gāthaṃ <pb ed="V" n="1.0089" /> sutvā pariyositāya gāthāya chahi abhiññāhi arahattaṃ pattuṃ samatthupanissayo bhavati. Tayopete vinā kālabhedena katābhinīhāraladdhabyākaraṇā pāramiyo pūrentā yathākkamaṃ yathāvuttabhedena kālena sammāsambodhiṃ pāpuṇanti. Tesu tesu pana kālabhedesu aparipuṇṇesu te te mahāsattā divase divase vessantaradānasadisaṃ dānaṃ dentāpi tadanurūpe sīlādisabbapāramidhamme ācinantāpi antarā buddhā bhavissantīti akāraṇametaṃ. Kasmā? Ñāṇassa aparipaccanato. Paricchinnakālanipphāditaṃ viya hi sassaṃ paricchinnakāle parinipphāditā sammāsambodhi. Tadantarā pana sabbussāhena vāyamantenāpi na sakkā pāpuṇitunti pāramipāripūrī yathāvuttakālavisesaṃ vinā na sampajjatīti veditabbaṃ.</p>

<p rend="bodytext"><hi rend="bold">Ko ānisaṃso</hi>ti ye te katābhinīhārānaṃ bodhisattānaṃ –</p>

<p rend="gatha1">‘‘Evaṃ sabbaṅgasampannā, bodhiyā niyatā narā;</p>

<p rend="gatha2">Saṃsaraṃ dīghamaddhānaṃ, kappakoṭisatehipi;</p>

<p rend="gathalast">Avīcimhi nuppajjanti, tathā lokantaresu cā’’ti. ādinā (abhi. aṭṭha. 1.nidānakathā; apa. aṭṭha. 1.dūrenidānakathā; jā. aṭṭha. 1.dūrenidānakathā; bu. vaṃ. aṭṭha. 27.dūrenidānakathā; cariyā. aṭṭha. pakiṇṇakakathā) –</p>

<p rend="unindented">Aṭṭhārasa abhabbaṭṭhānānupagamanappakārā ānisaṃsā saṃvaṇṇitā. Ye ca ‘‘sato <pb ed="P" n="1.0130" /> sampajāno ānanda bodhisatto tusitākāyā cavitvā <pb ed="M" n="1.0101" /> mātukucchiṃ okkamī’’tiādinā (ma. ni. 3.199) soḷasa acchariyabbhutadhammappakārā, ye ca ‘‘sītaṃ byapagataṃ hoti, uṇhañca upasammatī’’tiādinā (bu. vaṃ. 83), ‘‘jāyamāne kho sāriputta bodhisatte ayaṃ dasasahassilokadhātu saṅkampati sampakampati sampavedhatī’’tiādinā ca dvattiṃsa pubbanimittappakārā, ye vā panaññepi ‘‘bodhisattānaṃ adhippāyasamijjhanaṃ kammādīsu vasībhāvo’’ti evamādayo tattha tattha jātakabuddhavaṃsādīsu dassitappakārā ānisaṃsā, te sabbepi etāsaṃ ānisaṃsā, tathā yathānidassitabhedā alobhādosādiguṇayugaḷādayo cāti veditabbā.</p>

<p rend="bodytext"><hi rend="bold">Kiṃ</hi><pb ed="V" n="1.0090" /><hi rend="bold">phala</hi>nti samāsato tāva sammāsambuddhabhāvo etāsaṃ phalaṃ, vitthārato pana dvattiṃsamahāpurisalakkhaṇa- (dī. ni. 2.24 ādayo; 3.168 ādayo; ma. ni. 2.385) asītianubyañjanabyāmappabhādianekaguṇagaṇasamujjalarūpakāyasampattiadhiṭṭhānā dasabalacatuvesārajjachaasādhāraṇañāṇaaṭṭhārasāveṇikabuddhadhamma- (dī. ni. aṭṭha. 3.305; mūlaṭī. 2.suttantabhājanīyavaṇṇanā) -pabhutianekasatasahassaguṇasamudayopasobhinī dhammakāyasirī, yāvatā pana buddhaguṇā ye anekehipi kappehi sammāsambuddhenāpi vācāya pariyosāpetuṃ na sakkā, idaṃ etāsaṃ phalanti ayamettha saṅkhepo, vitthāro pana buddhavaṃsacariyāpiṭakajātakamahāpadānasuttādīnaṃ vasena veditabbo.</p>

<p rend="bodytext">Yathāvuttāya paṭipadāya yathāvuttavibhāgānaṃ pāramīnaṃ pūritabhāvaṃ sandhāyāha <hi rend="bold">‘‘samatiṃsa pāramiyo pūretvā’’</hi>ti. Satipi mahāpariccāgānaṃ dānapāramibhāve pariccāgavisesabhāvadassanatthañceva sudukkarabhāvadassanatthañca <pb ed="P" n="1.0131" /><hi rend="bold">‘‘pañca mahāpariccāge’’</hi>ti visuṃ gahaṇaṃ, tatoyeva ca aṅgapariccāgato visuṃ nayanapariccāgaggahaṇaṃ, pariggahapariccāgabhāvasāmaññepi dhanarajjapariccāgato puttadārapariccāgaggahaṇañca kataṃ. Gatapaccāgatikavattasaṅkhātāya pubbabhāgapaṭipadāya saddhiṃ abhiññāsamāpattinipphādanaṃ <hi rend="bold">pubbayogo.</hi> Dānādīsuyeva sātisayapaṭipattinipphādanaṃ <hi rend="bold">pubbacariyā,</hi> yā cariyāpiṭakasaṅgahitā. Abhinīhāro <hi rend="bold">pubbayogo,</hi> dānādipaṭipatti, kāyavivekavasena ekacariyā vā <hi rend="bold">pubbacariyā</hi>ti keci. Dānādīnañceva appicchatādīnañca saṃsāranibbānesu <pb ed="M" n="1.0102" /> ādīnavānisaṃsādīnañca vibhāvanavasena sattānaṃ bodhittaye patiṭṭhāpanaparipācanavasena pavattā kathā <hi rend="bold">dhammakkhānaṃ.</hi> Ñātīnaṃ atthacariyā <hi rend="bold">ñātatthacariyā,</hi> sāpi karuṇāyanavaseneva. <hi rend="bold">Ādi</hi>-saddena lokatthacariyādayo saṅgaṇhāti. Kammassakatāñāṇavasena, anavajjakammāyatanavijjāṭṭhānaparicayavasena, khandhāyatanādiparicayavasena, lakkhaṇattayatīraṇavasena ca ñāṇacāro <hi rend="bold">buddhicariyā,</hi> sā pana atthato paññāpāramīyeva, ñāṇasambhāradassanatthaṃ visuṃ gahaṇaṃ. <hi rend="bold">Koṭi</hi>nti pariyanto, ukkaṃsoti attho. Cattāro satipaṭṭhāne bhāvetvā brūhetvāti sambandho. Tattha <hi rend="bold">bhāvetvā</hi>ti uppādetvā. <hi rend="bold">Brūhetvā</hi>ti vaḍḍhetvā. Satipaṭṭhānādiggahaṇena āgamanapaṭipadaṃ matthakaṃ pāpetvā dasseti, vipassanāsahagatā eva vā satipaṭṭhānādayo daṭṭhabbā. Ettha ca ‘‘yena abhinīhārenā’’tiādinā āgamanapaṭipadāya ādiṃ dasseti, ‘‘dānapāramī’’tiādinā majjhaṃ, ‘‘cattāro satipaṭṭhāne’’tiādinā pariyosānanti veditabbaṃ.</p>

<p rend="bodytext"><hi rend="bold">Sampatijāto</hi>ti hatthato muccitvā muhuttajāto, na mātukucchito nikkhantamatto. Nikkhantamattañhi <pb ed="V" n="1.0091" /> mahāsattaṃ paṭhamaṃ brahmāno suvaṇṇajālena paṭiggaṇhiṃsu, tesaṃ hatthato cattāro mahārājāno ajinappaveṇiyā, tesaṃ hatthato manussā dukūlacumbaṭakena paṭiggaṇhiṃsu, manussānaṃ hatthato muñcitvā pathaviyaṃ patiṭṭhitoti <hi rend="bold">yathāha</hi><pb ed="P" n="1.0132" /> bhagavā mahāpadānadesanāyaṃ. <hi rend="bold">Setamhi chatte</hi>ti dibbasetacchatte. <hi rend="bold">Anuhīramāne</hi>ti dhāriyamāne. Ettha ca chattaggahaṇeneva khaggādīni pañca kakudhabhaṇḍānipi (jā. 2.19.72) vuttānevāti veditabbaṃ. Khaggatālavaṇṭamorahatthakavāḷabījanīuṇhīsapaṭṭāpi hi chattena saha tadā upaṭṭhitā ahesuṃ. Chattādīniyeva ca tadā paññāyiṃsu, na chattādigāhakā. <hi rend="bold">Sabbā ca disā</hi>ti dasapi disā. Nayidaṃ sabbadisāvilokanaṃ sattapadavītihāruttarakālaṃ daṭṭhabbaṃ. Mahāsatto hi manussānaṃ hatthato muccitvā puratthimadisaṃ olokesi, tattha devamanussā gandhamālādīhi pūjayamānā ‘‘mahāpurisa idha tumhehi sadisopi natthi, kuto uttaritaro’’ti āhaṃsu. Evaṃ catasso disā, catasso anudisā, heṭṭhā, uparīti sabbā disā anuviloketvā sabbattha attanā sadisaṃ adisvā ‘‘ayaṃ uttarā disā’’ti tattha sattapadavītihārena <pb ed="M" n="1.0103" /> agamāsi. <hi rend="bold">Āsabhi</hi>nti uttamaṃ. <hi rend="bold">Aggo</hi>ti sabbapaṭhamo. <hi rend="bold">Jeṭṭho seṭṭho</hi>ti ca tasseva vevacanaṃ. <hi rend="bold">Ayamantimā jāti, natthi dāni punabbhavo</hi>ti imasmiṃ attabhāve pattabbaṃ arahattaṃ byākāsi.</p>

<p rend="bodytext"><hi rend="bold">‘‘Anekesaṃ visesādhigamānaṃ pubbanimittabhāvenā’’</hi>ti saṅkhittena vuttamatthaṃ <hi rend="bold">‘‘yañhī’’</hi>tiādinā vitthārato dasseti. Tattha <hi rend="bold">etthā</hi>ti –</p>

<p rend="gatha1">‘‘Anekasākhañca sahassamaṇḍalaṃ,</p>

<p rend="gatha2">Chattaṃ marū dhārayumantalikkhe;</p>

<p rend="gatha3">Suvaṇṇadaṇḍā vītipatanti cāmarā,</p>

<p rend="gathalast">Na dissare cāmarachattagāhakā’’ti. (su. ni. 693);</p>

<p rend="bodytext">Imissā gāthāya. Sabbaññutaññāṇameva sabbattha appaṭihatacāratāya anāvaraṇañāṇanti āha <hi rend="bold">‘‘sabbaññutānāvaraṇañāṇapaṭilābhassā’’</hi>ti. <hi rend="bold">‘‘Tathā ayaṃ bhagavāpi gato…pe… pubbanimittabhāvenā’’</hi>ti etena abhijātiyaṃ dhammatāvasena uppajjanavisesā <pb ed="P" n="1.0133" /> sabbabodhisattānaṃ sādhāraṇāti dasseti. Pāramitānissandā hi teti.</p>

<p rend="bodytext"><hi rend="bold">Vikkamī</hi>ti agamāsi. <hi rend="bold">Marū</hi>ti devā. <hi rend="bold">Samā</hi>ti vilokanasamatāya samā sadisiyo. Mahāpuriso hi yathā ekaṃ disaṃ vilokesi, evaṃ sesā disāpi, na katthaci vilokane vibandho <pb ed="V" n="1.0092" /> tassa ahosīti. <hi rend="bold">Samā</hi>ti vā viloketuṃ yuttāti attho. Na hi tadā bodhisattassa virūpabībhacchavisamarūpāni viloketuṃ ayuttāni disāsu upaṭṭhahantīti.</p>

<p rend="bodytext">‘‘Evaṃ tathāgato’’ti kāyagamanaṭṭhena gata-saddena tathāgata-saddaṃ niddisitvā idāni ñāṇagamanaṭṭhena taṃ dassetuṃ <hi rend="bold">‘‘atha vā’’</hi>tiādimāha. Tattha <hi rend="bold">nekkhammenā</hi>ti alobhappadhānena kusalacittuppādena. Kusalā hi dhammā idha nekkhammaṃ, na pabbajjādayo, ‘‘paṭhamajjhānenā’’ti ca vadanti. <hi rend="bold">Pahāyā</hi>ti pajahitvā. <hi rend="bold">Gato</hi> adhigato, paṭipanno uttarivisesanti attho. <hi rend="bold">Pahāyā</hi>ti vā pahānahetu, pahānalakkhaṇaṃ vā. Hetulakkhaṇattho hi ayaṃ pahāya-saddo. ‘‘Kāmacchandādippahānahetukaṃ gato’’ti hettha vuttaṃ gamanaṃ avabodho, paṭipatti eva vā. Kāmacchandādippahānena ca taṃ lakkhīyati. Esa nayo <hi rend="bold">‘‘padāletvā’’</hi>tiādīsupi. <hi rend="bold">Abyāpādenā</hi>ti mettāya. <hi rend="bold">Ālokasaññāyā</hi>ti vibhūtaṃ katvā manasikaraṇena upaṭṭhitaālokasañjānanena <pb ed="M" n="1.0104" />. <hi rend="bold">Avikkhepenā</hi>ti samādhinā. <hi rend="bold">Dhammavavatthānenā</hi>ti kusalādidhammānaṃ yāthāvavinicchayena, ‘‘sappaccayanāmarūpavavatthānenā’’tipi vadanti.</p>

<p rend="bodytext">Evaṃ kāmacchandādinīvaraṇappahānena ‘‘abhijjhaṃ loke pahāyā’’tiādinā (vibha. 508) vuttāya paṭhamajjhānassa pubbabhāgapaṭipadāya bhagavato tathāgatabhāvaṃ dassetvā idāni saha upāyena aṭṭhahi samāpattīhi, aṭṭhārasahi ca mahāvipassanāhi taṃ dassetuṃ <hi rend="bold">‘‘ñāṇenā’’</hi>tiādimāha. Nāmarūpapariggahakaṅkhāvitaraṇānañhi vibandhabhūtassa mohassa dūrīkaraṇena ñātapariññāyaṃ <pb ed="P" n="1.0134" /> ṭhitassa aniccasaññādayo sijjhanti, tathā jhānasamāpattīsu abhiratinimittena pāmojjena, tattha anabhiratiyā vinoditāya jhānādi samadhigamoti samāpattivipassanānaṃ arativinodanaavijjāpadālanādi upāyo, uppaṭipāṭiniddeso pana nīvaraṇasabhāvāya avijjāya heṭṭhā nīvaraṇesupi saṅgahadassanatthanti daṭṭhabbaṃ. Samāpattivihārappavesavibandhanena nīvaraṇāni kavāṭasadisānīti āha <hi rend="bold">‘‘nīvaraṇakavāṭaṃ ugghāṭetvā’’</hi>ti. ‘‘Rattiṃ vitakketvā vicāretvā divā kammante payojetī’’ti vuttaṭṭhāne viya vitakkavicārā dhūmāyanāti adhippetāti āha <hi rend="bold">‘‘vitakkavicāradhūma’’</hi>nti. Kiñcāpi paṭhamajjhānūpacāreyeva ca dukkhaṃ, catutthajjhānūpacāreyeva sukhaṃ pahīyati, atisayappahānaṃ pana sandhāyāha <hi rend="bold">‘‘catutthajjhānena sukhadukkhaṃ pahāyā’’</hi>ti.</p>

<p rend="bodytext">Aniccassa, aniccanti anupassanā <hi rend="bold">aniccānupassanā,</hi> tebhūmakadhammānaṃ aniccataṃ gahetvā pavattāya vipassanāyetaṃ nāmaṃ. <hi rend="bold">Niccasañña</hi>nti saṅkhatadhamme ‘‘niccā, sassatā’’ti evaṃ pavattamicchāsaññaṃ <pb ed="V" n="1.0093" />, saññāsīsena diṭṭhicittānampi gahaṇaṃ daṭṭhabbaṃ. Esa nayo ito paresupi. <hi rend="bold">Nibbidānupassanāyā</hi>ti saṅkhāresu nibbijjanākārena pavattāya anupassanāya. <hi rend="bold">Nandi</hi>nti sappītikataṇhaṃ. Tathā <hi rend="bold">virāgānupassanāyā</hi>ti virajjanākārena pavattāya anupassanāya. <hi rend="bold">Nirodhānupassanāyā</hi>ti saṅkhārānaṃ nirodhassa anupassanāya. ‘‘Te saṅkhārā nirujjhantiyeva, āyatiṃ samudayavasena na uppajjantī’’ti evaṃ vā anupassanā <hi rend="bold">nirodhānupassanā</hi>. Tenevāha ‘‘nirodhānupassanāya nirodheti, no samudetī’’ti. Muñcitukamyatā hi ayaṃ balappattāti. Paṭinissajjanākārena <pb ed="P" n="1.0135" /> pavattā anupassanā <hi rend="bold">paṭinissaggānupassanā</hi><pb ed="M" n="1.0105" />. Paṭisaṅkhā santiṭṭhanā hi ayaṃ. <hi rend="bold">Ādāna</hi>nti niccādivasena gahaṇaṃ. Santatisamūhakiccārammaṇānaṃ vasena ekattaggahaṇaṃ <hi rend="bold">ghanasaññā. Āyūhanaṃ</hi> abhisaṅkharaṇaṃ. Avatthāvisesāpatti <hi rend="bold">vipariṇāmo. Dhuvasañña</hi>nti thirabhāvaggahaṇaṃ. <hi rend="bold">Nimitta</hi>nti samūhādighanavasena, sakiccaparicchedatāya ca saṅkhārānaṃ saviggahaggahaṇaṃ. <hi rend="bold">Paṇidhi</hi>nti rāgādipaṇidhiṃ, sā panatthato taṇhānaṃ vasena saṅkhāresu ninnatā.</p>

<p rend="bodytext"><hi rend="bold">Abhinivesa</hi>nti attānudiṭṭhiṃ. Aniccadukkhādivasena sabbadhammatīraṇaṃ <hi rend="bold">adhipaññādhammavipassanā. Sārādānābhinivesa</hi>nti asāre sāraggahaṇavipallāsaṃ. ‘‘Issarakuttādivasena loko samuppanno’’ti abhiniveso <hi rend="bold">sammohābhiniveso.</hi> Keci pana ‘‘ahosiṃ nu kho ahamatītamaddhānantiādinā pavattasaṃsayāpatti <hi rend="bold">sammohābhiniveso’’</hi>ti vadanti. Saṅkhāresu leṇatāṇabhāvaggahaṇaṃ <hi rend="bold">ālayābhiniveso.</hi> ‘‘Ālayaratā ālayasamuditā’’ti vacanato ālayo taṇhā, sāyeva cakkhādīsu rūpādīsu ca abhinivisanavasena pavattiyā <hi rend="bold">ālayābhiniveso</hi>ti keci. ‘‘Evaṃvidhā saṅkhārā paṭinissajjīyantī’’ti pavattaṃ ñāṇaṃ <hi rend="bold">paṭisaṅkhānupassanā.</hi> Vaṭṭato vigatattā vivaṭṭaṃ nibbānaṃ, tattha ārammaṇakaraṇasaṅkhātena anupassanena pavattiyā <hi rend="bold">vivaṭṭānupassanā</hi> gotrabhu. <hi rend="bold">Saṃyogābhinivesa</hi>nti saṃyujjanavasena saṅkhāresu abhinivisanaṃ. <hi rend="bold">Diṭṭhekaṭṭhe</hi>ti diṭṭhiyā sahajātekaṭṭhe, pahānekaṭṭhe ca. <hi rend="bold">‘‘Oḷārike’’</hi>ti uparimaggavajjhe kilese apekkhitvā <pb ed="P" n="1.0136" /> vuttaṃ, aññathā dassanapahātabbāpi dutiyamaggavajjhehi oḷārikāti. <hi rend="bold">Aṇusahagate</hi>ti aṇubhūte, idaṃ heṭṭhimamaggavajjhe apekkhitvā vuttaṃ. <hi rend="bold">Sabbakilese</hi>ti avasiṭṭhasabbakilese. Na hi paṭhamādimaggehi pahīnā kilesā puna pahīyantīti.</p>

<p rend="bodytext"><hi rend="bold">Kakkhaḷattaṃ</hi> kaṭhinabhāvo. <hi rend="bold">Paggharaṇaṃ</hi> dravabhāvo. Lokiyavāyunā bhastassa viya yena taṃtaṃkalāpassa uddhumāyanaṃ, thambhabhāvo vā, taṃ <hi rend="bold">vitthambhanaṃ.</hi> Vijjamānepi kalāpantarabhūtānaṃ kalāpantarabhūtehi asamphuṭṭhabhāve, taṃtaṃbhūtavivittatā rūpapariyanto ākāsoti yesaṃ yo paricchedo, tehi so asamphuṭṭhova, aññathā bhūtānaṃ paricchedasabhāvo na siyā byāpībhāvāpattito <pb ed="V" n="1.0094" />. Abyāpitā hi asamphuṭṭhatāti. Yasmiṃ <pb ed="M" n="1.0106" /> kalāpe bhūtānaṃ paricchedo, tehi asamphuṭṭhabhāvo <hi rend="bold">asamphuṭṭhalakkhaṇaṃ.</hi> Tenāha bhagavā ākāsadhātuniddese ‘‘asamphuṭṭhaṃ catūhi mahābhūtehī’’ti (dha. sa. 637).</p>

<p rend="bodytext">Virodhipaccayasannipāte visadisuppatti <hi rend="bold">ruppanaṃ.</hi> Cetanāpadhānattā saṅkhārakkhandhadhammānaṃ cetanāvasenetaṃ vuttaṃ <hi rend="bold">‘‘saṅkhārānaṃ abhisaṅkharaṇalakkhaṇa’’</hi>nti. Tathā hi suttantabhājanīye saṅkhārakkhandhavibhaṅge ‘‘cakkhusamphassajā cetanā’’tiādinā (vibha. 92) cetanāva vibhattā, abhisaṅkharaṇalakkhaṇā ca cetanā. Yathāha ‘‘tattha katamo puññābhisaṅkhāro? Kusalā cetanā kāmāvacarā’’tiādi <pb ed="P" n="1.0137" /> (vibha. 226). <hi rend="bold">Pharaṇaṃ</hi> savipphārikatā. <hi rend="bold">Assaddhiye</hi>ti assaddhiyahetu, nimittatthe bhummaṃ. Esa nayo <hi rend="bold">‘‘kosajje’’</hi>tiādīsu. <hi rend="bold">Vūpasamalakkhaṇa</hi>nti kāyacittapariḷāhūpasamalakkhaṇaṃ. Līnuddhaccarahite adhicitte pavattamāne paggahaniggahasampahaṃsanesu abyāvaṭatāya ajjhupekkhanaṃ <hi rend="bold">paṭisaṅkhānaṃ</hi> pakkhapātupacchedato.</p>

<p rend="bodytext">Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhikā sammāvācā siniddhabhāvato sampayuttadhamme, sammāvācāpaccayasubhāsitānaṃ sotārañca puggalaṃ pariggaṇhātīti sā pariggahalakkhaṇā sammāvācā. Kāyikakiriyā kiñci kattabbaṃ samuṭṭhāpeti. Sayañca samuṭṭhahanaṃ ghaṭanaṃ hotīti sammākammantasaṅkhātā virati samuṭṭhānalakkhaṇā daṭṭhabbā, sampayuttadhammānaṃ vā ukkhipanaṃ samuṭṭhāpanaṃ kāyikakiriyāya bhārukkhipanaṃ viya. Jīvamānassa sattassa, sampayuttadhammānaṃ vā jīvitindriyavuttiyā, ājīvasseva vā suddhi <hi rend="bold">vodānaṃ.</hi> Sasampayuttadhammassa cittassa saṃkilesapakkhe patituṃ adatvā sammadeva paggaṇhanaṃ <hi rend="bold">paggaho.</hi></p>

<p rend="bodytext">‘‘Saṅkhārā’’ti idha cetanā adhippetāti vuttaṃ <hi rend="bold">‘‘saṅkhārānaṃ cetanālakkhaṇa’’</hi>nti. <hi rend="bold">Namanaṃ</hi> ārammaṇābhimukhabhāvo. <hi rend="bold">Āyatanaṃ</hi>pavattanaṃ. Āyatanānaṃ vasena hi āyasaṅkhātānaṃ cittacetasikānaṃ pavatti. <hi rend="bold">Taṇhāya hetulakkhaṇa</hi>nti vaṭṭassa janakahetubhāvo, maggassa pana nibbānasampāpakattanti ayameva tesaṃ viseso.</p>

<p rend="bodytext"><hi rend="bold">Tathalakkhaṇaṃ</hi><pb ed="M" n="1.0107" /> aviparītasabhāvo. <hi rend="bold">Ekaraso</hi> aññamaññānativattanaṃ anūnādhikabhāvo. <hi rend="bold">Yuganaddhā</hi> samathavipassanāva, ‘‘saddhāpaññā paggahāvikkhepā’’tipi vadanti.</p>

<p rend="bodytext">Khiṇoti <pb ed="V" n="1.0095" /> kileseti <hi rend="bold">khayo,</hi> maggo. Anuppādapariyosānatāya <hi rend="bold">anuppādo,</hi> phalaṃ. <hi rend="bold">Passaddhi</hi> kilesavūpasamo.</p>

<p rend="bodytext"><hi rend="bold">Chandassā</hi>ti <pb ed="P" n="1.0138" /> kattukamyatāchandassa. <hi rend="bold">Mūlalakkhaṇaṃ</hi> patiṭṭhābhāvo. <hi rend="bold">Samuṭṭhāpanalakkhaṇaṃ</hi> ārammaṇapaṭipādakatāya sampayuttadhammānaṃ uppattihetutā. <hi rend="bold">Samodhānaṃ</hi> visayādisannipātena gahetabbākāro, yā ‘‘saṅgatī’’ti vuccati. Samaṃ saha odahanti anena sampayuttadhammāti vā <hi rend="bold">samodhānaṃ,</hi> phasso. Samosaranti sannipatanti etthāti <hi rend="bold">samosaraṇaṃ.</hi> Vedanāya vinā appavattamānā sampayuttadhammā vedanānubhavananimittaṃ samosaṭā viya hontīti evaṃ vuttaṃ. Gopānasīnaṃ kūṭaṃ viya sampayuttānaṃ pāmokkhabhāvo <hi rend="bold">pamukhalakkhaṇaṃ.</hi> Tato, tesaṃ vā sampayuttadhammānaṃ uttari padhānanti <hi rend="bold">taduttari.</hi> Paññuttarā hi kusalā dhammā. <hi rend="bold">Vimuttiyā</hi>ti phalassa. Tañhi sīlādiguṇasārassa paramukkaṃsabhāvena sāraṃ. Ayañca lakkhaṇavibhāgo chadhātupañcajhānaṅgādivasena taṃtaṃsuttapadānusārena, porāṇaṭṭhakathāya āgatanayena ca katoti daṭṭhabbaṃ. Tathā hi vuttopi koci dhammo pariyāyantarappakāsanatthaṃ puna dassito, tato eva ca ‘‘chandamūlakā kusalā dhammā manasikārasamuṭṭhānā, phassasamodhānā, vedanāsamosaraṇā’’ti, ‘‘paññuttarā kusalā dhammā’’ti, ‘‘vimuttisāramidaṃ brahmacariya’’nti, ‘‘nibbānogadhañhi āvuso brahmacariyaṃ nibbānapariyosāna’’nti ca suttapadānaṃ vasena <hi rend="bold">‘‘chandassa mūlalakkhaṇa’’</hi>ntiādi vuttaṃ.</p>

<p rend="bodytext"><hi rend="bold">Tathadhammā</hi><pb ed="P" n="1.0139" /><hi rend="bold">nāma cattāri ariyasaccāni</hi> aviparītasabhāvattā. <hi rend="bold">Tathāni</hi> taṃsabhāvattā. <hi rend="bold">Avitathāni</hi> amusāsabhāvattā. <hi rend="bold">Anaññathāni</hi> aññākārarahitattā.</p>

<p rend="bodytext"><hi rend="bold">Jātipaccayasambhūtasamudāgataṭṭho</hi>ti jātipaccayā sambhūtaṃ hutvā sahitassa attano paccayānurūpassa uddhaṃ uddhaṃ āgatabhāvo, anupavattatthoti attho. Atha vā sambhūtaṭṭho ca samudāgataṭṭho ca sambhūtasamudāgataṭṭho, na jātito jarāmaraṇaṃ na hoti, na ca jātiṃ vinā aññato hotīti jātipaccayasambhūtaṭṭho. Itthañca jātito samudāgacchatīti <pb ed="M" n="1.0108" /> jātipaccayasamudāgataṭṭho. Yā yā jāti yathā yathā paccayo hoti, tadanurūpaṃ pātubhāvoti attho. <hi rend="bold">Avijjāya saṅkhārānaṃ paccayaṭṭho</hi>ti etthāpi na avijjā saṅkhārānaṃ paccayo na hoti, na ca avijjaṃ vinā saṅkhārā uppajjanti. Yā yā avijjā yesaṃ yesaṃ saṅkhārānaṃ yathā yathā paccayo hoti, ayaṃ avijjāya saṅkhārānaṃ paccayaṭṭho, paccayabhāvoti attho.</p>

<p rend="bodytext">Bhagavā <pb ed="V" n="1.0096" /> taṃ jānāti passatīti sambandho. <hi rend="bold">Tenā</hi>ti bhagavatā. Taṃ vibhajjamānanti yojetabbaṃ. <hi rend="bold">Ta</hi>nti rūpāyatanaṃ. <hi rend="bold">Iṭṭhāniṭṭhādī</hi>ti <hi rend="bold">ādi</hi>-saddena majjhattaṃ saṅgaṇhāti, tathā atītānāgatapaccuppannaparittaajjhattabahiddhātadubhayādibhedaṃ. <hi rend="bold">Labbhamānakapadavasenā</hi>ti ‘‘rūpāyatanaṃ diṭṭhaṃ saddāyatanaṃ sutaṃ gandhāyatanaṃ rasāyatanaṃ phoṭṭhabbāyatanaṃ mutaṃ, sabbaṃ rūpaṃ manasā viññāta’’nti (dha. sa. 966) vacanato diṭṭhapadañca viññātapadañca rūpārammaṇe labbhati. ‘‘Rūpārammaṇaṃ iṭṭhaṃ aniṭṭhaṃ majjhattaṃ parittaṃ atītaṃ anāgataṃ paccuppannaṃ ajjhattaṃ bahiddhā diṭṭhaṃ viññātaṃ rūpaṃ rūpāyatanaṃ rūpadhātu vaṇṇanibhā sanidassanaṃ sappaṭighaṃ nīlaṃ pītaka’’nti evamādīhi <hi rend="bold">anekehi nāmehi. ‘‘Terasahi vārehī’’</hi>ti rūpakaṇḍe (dha. sa. 614 ādayo) āgate terasa niddesavāre sandhāyāha. Ekekasmiñca vāre catunnaṃ catunnaṃ vavatthāpananayānaṃ vasena <hi rend="bold">‘‘dvipaññāsāya</hi><pb ed="P" n="1.0140" /><hi rend="bold">nayehī’’</hi>ti āha. <hi rend="bold">Tathameva</hi> aviparītadassitāya, appaṭivattiyadesanatāya ca. <hi rend="bold">Jānāmi abbhaññāsi</hi>nti vattamānātītakālesu ñāṇappavattidassanena anāgatepi ñāṇappavatti vuttāyevāti daṭṭhabbā. <hi rend="bold">Vidita</hi>-saddo anāmaṭṭhakālaviseso veditabbo, ‘‘diṭṭhaṃ sutaṃ muta’’ntiādīsu (dha. sa. 966) viya. <hi rend="bold">Na upaṭṭhāsī</hi>ti attattaniyavasena na upagacchi. Yathā rūpārammaṇādayo dhammā yaṃsabhāvā yaṃpakārā ca, tathā ne passati jānāti gacchatīti <hi rend="bold">tathāgato</hi>ti evaṃ padasambhavo veditabbo. Keci pana ‘‘niruttinayena pisodarādipakkhepena vā dassī-saddassa lopaṃ, āgata-saddassa cāgamaṃ katvā <hi rend="bold">tathāgato’’</hi>ti vaṇṇenti.</p>

<p rend="bodytext">Niddosatāya <hi rend="bold">anupavajjaṃ.</hi> Pakkhipitabbābhāvena <hi rend="bold">anūnaṃ. </hi> Apanetabbābhāvena <hi rend="bold">anadhikaṃ.</hi> Atthabyañjanādisampattiyā <hi rend="bold">sabbākāraparipuṇṇaṃ. No aññathā</hi>ti ‘‘tathevā’’ti vuttamevatthaṃ byatirekena sampādeti. Tena yadatthaṃ <pb ed="M" n="1.0109" /> bhāsitaṃ, ekantena tadatthanipphādanato yathā bhāsitaṃ bhagavatā, tathevāti aviparītadesanataṃ dasseti. <hi rend="bold">‘‘Gadattho’’</hi>ti etena tathaṃ gadatīti tathāgatoti <hi rend="bold">da</hi>-kārassa <hi rend="bold">ta</hi>-kāro kato niruttinayenāti dasseti.</p>

<p rend="bodytext">Tathā gatamassāti <hi rend="bold">tathāgato,</hi> gatanti ca kāyassa vācāya vā pavattīti attho. <hi rend="bold">Tathā</hi>ti ca vutte <hi rend="bold">yaṃtaṃ</hi>-saddānaṃ abyabhicārisambandhitāya ‘‘yathā’’ti ayamattho upaṭṭhitoyeva hoti. Kāyavacīkiriyānañca aññamaññānulomena vacanicchāyaṃ, kāyassa vācā, vācāya ca kāyo sambandhībhāvena upatiṭṭhatīti imamatthaṃ dassento āha <hi rend="bold">‘‘bhagavato hī’’</hi>tiādi. Imasmiṃ pana atthe tathāvāditāya <hi rend="bold">tathāgato</hi>ti ayampi attho siddho hoti. So pana pubbe pakārantarena dassitoti āha <hi rend="bold">‘‘evaṃ tathākāritāya tathāgato’’</hi>ti.</p>

<p rend="bodytext"><hi rend="bold">‘‘Tiriyaṃ</hi><pb ed="V" n="1.0097" /><hi rend="bold">aparimāṇāsu lokadhātūsū’’</hi>ti etena yadeke ‘‘tiriyaṃ <pb ed="P" n="1.0141" /> viya upari adho ca santi lokadhātuyo’’ti vadanti, taṃ paṭisedheti. Desanāvilāsoyeva <hi rend="bold">desanāvilāsamayo</hi> yathā ‘‘puññamayaṃ, dānamaya’’ntiādīsu.</p>

<p rend="bodytext">Upasagganipātānaṃ vācakasaddasannidhāne tadatthajotanabhāvena pavattanato gata-saddoyeva avagatatthaṃ atītatthañca vadatīti āha <hi rend="bold">‘‘gatoti avagato atīto’’</hi>ti. Atha vā abhinīhārato paṭṭhāya yāva sambodhi, etthantare mahābodhiyānapaṭipattiyā hānaṭhānasaṃkilesanivattīnaṃ abhāvato yathā paṇidhānaṃ, tathā gato abhinīhārānurūpaṃ paṭipannoti <hi rend="bold">tathāgato.</hi> Atha vā mahiddhikatāya, paṭisambhidānaṃ ukkaṃsādhigamena anāvaraṇatāya ca katthaci paṭighātābhāvato yathā ruci, tathā kāyavacīcittānaṃ gatāni gamanāni pavattiyo etassāti <hi rend="bold">tathāgato.</hi> Yasmā ca loke vidhayuttagatapakāra-saddā samānatthā dissanti, tasmā yathā vidhā vipassīādayo bhagavanto, ayampi bhagavā tathā vidhoti <hi rend="bold">tathāgato. </hi> Yathā yuttā ca te bhagavanto ayampi bhagavā tathā yuttoti <hi rend="bold">tathāgato.</hi> Atha vā yasmā saccaṃ tacchaṃ tathanti ñāṇassetaṃ adhivacanaṃ, tasmā tathena ñāṇena āgatoti <hi rend="bold">tathāgato</hi>ti. Evampi tathāgata-saddassa attho veditabbo –</p>

<p rend="gatha1">‘‘Pahāya <pb ed="M" n="1.0110" /> kāmādimale yathā gatā,</p>

<p rend="gatha2">Samādhiñāṇehi vipassiādayo;</p>

<p rend="gatha3">Mahesino sakyamunī jutindharo,</p>

<p rend="gathalast">Tathāgato tena <hi rend="bold">tathāgato</hi> mato.</p>

<p rend="gatha1">Tathañca dhātāyatanādilakkhaṇaṃ,</p>

<p rend="gatha2">Sabhāvasāmaññavibhāgabhedato;</p>

<p rend="gatha3">Sayambhuñāṇena jino samāgato,</p>

<p rend="gathalast"><hi rend="bold">Tathāgato</hi> vuccati sakyapuṅgavo.</p>

<p rend="gatha1">Tathāni <pb ed="P" n="1.0142" /> saccāni samantacakkhunā,</p>

<p rend="gatha2">Tathā idappaccayatā ca sabbaso;</p>

<p rend="gatha3">Anaññaneyyena yato vibhāvitā,</p>

<p rend="gathalast">Yāthāvato tena jino <hi rend="bold">tathāgato.</hi></p>

<p rend="gatha1">Anekabhedāsupi <pb ed="V" n="1.0098" /> lokadhātusu,</p>

<p rend="gatha2">Jinassa rūpāyatanādigocare;</p>

<p rend="gatha3">Vicittabhedaṃ tathameva dassanaṃ,</p>

<p rend="gathalast"><hi rend="bold">Tathāgato</hi> tena samantalocano.</p>

<p rend="gatha1">Yato ca dhammaṃ tathameva bhāsati,</p>

<p rend="gatha2">Karoti vācāyanuloma mattano;</p>

<p rend="gatha3">Guṇehi lokaṃ abhibhuyya iriyati,</p>

<p rend="gathalast"><hi rend="bold">Tathāgato</hi> tenapi lokanāyako.</p>

<p rend="gatha1">Yathābhinīhāramato yathāruci,</p>

<p rend="gatha2">Pavattavācātanucittabhāvato;</p>

<p rend="gatha3">Yathāvidhā yena purā mahesino,</p>

<p rend="gathalast">Tathāvidho tena jino <hi rend="bold">tathāgato’’</hi>ti. (itivu. aṭṭha. 38);</p>

<p rend="unindented">Saṅgahagāthā mukhamattameva. Kasmā? Appamādapadaṃ viya sakaladhammapaṭipattiyā sabbabuddhaguṇānaṃ saṅgāhakattā. Tenevāha <hi rend="bold">‘‘sabbākārenā’’</hi>tiādi.</p>

<p rend="bodytext"><hi rend="bold">‘‘Taṃ</hi><pb ed="M" n="1.0111" /><hi rend="bold">katamanti pucchatī’’</hi>ti etena ‘‘katamañca taṃ bhikkhave’’tiādivacanassa sāmaññato pucchābhāvo dassito avisesato hi tassa pucchāvisesabhāvañāpanatthaṃ mahāniddese āgatā sabbāva pucchā atthuddhāranayena dasseti <hi rend="bold">‘‘tattha pucchā nāmā’’</hi>tiādinā. Tattha <hi rend="bold">tatthā</hi>ti ‘‘taṃ katamanti pucchatī’’ti ettha yadetaṃ sāmaññato pucchāvacanaṃ, tasmiṃ.</p>

<p rend="bodytext"><hi rend="bold">Lakkhaṇa</hi>nti ñātuṃ icchito yo koci sabhāvo. <hi rend="bold">‘‘Aññāta’’</hi>nti yena kenaci ñāṇena aññātabhāvamāha, <hi rend="bold">‘‘adiṭṭha’’</hi>nti dassanabhūtena ñāṇena paccakkhaṃ viya adiṭṭhataṃ. <hi rend="bold">‘‘Atulita’’</hi>nti <pb ed="P" n="1.0143" /> ‘‘ettakameta’’nti tulanabhūtena atūlitataṃ, <hi rend="bold">‘‘atīrita’’</hi>nti tīraṇabhūtena akatañāṇakiriyāsamāpanataṃ, <hi rend="bold">‘‘avibhūta’’</hi>nti ñāṇassa apākaṭabhāvaṃ, <hi rend="bold">‘‘avibhāvita’’</hi>nti ñāṇena apākaṭīkatabhāvaṃ. Adiṭṭhaṃ jotīyati etāyāti <hi rend="bold">adiṭṭhajotanā.</hi> Diṭṭhaṃ saṃsandīyati etāyāti <hi rend="bold">diṭṭhasaṃsandanā,</hi> sākacchāvasena vinicchayakaraṇaṃ. Vimati chijjati etāyāti <hi rend="bold">vimaticchedanā.</hi> Anumatiyā pucchā <hi rend="bold">anumatipucchā</hi>. ‘‘Taṃ kiṃ maññatha bhikkhave’’tiādi pucchāya <pb ed="V" n="1.0099" /> hi ‘‘kā tumhākaṃ anumatī’’ti anumati pucchitā hoti. <hi rend="bold">Kathetukamyatā</hi>ti kathetukamyatāya.</p>

<p rend="bodytext" n="8"><hi rend="paranum">8</hi><hi rend="dot">.</hi> Saraseneva patanasabhāvassa antarā eva atīva pātanaṃ <hi rend="bold">atipāto,</hi> saṇikaṃ patituṃ adatvā sīghaṃ pātananti attho. Atikkamma vā satthādīhi abhibhavitvā pātanaṃ <hi rend="bold">atipāto. Satto</hi>ti khandhasantāno. Tattha hi sattapaññatti. <hi rend="bold">Jīvitindriya</hi>nti rūpārūpajīvitindriyaṃ. Rūpajīvitindriye hi vikopite itarampi taṃsambandhatāya vinassati. Kasmā panettha ‘‘pāṇassa atipāto, pāṇoti cettha vohārato satto’’ti ca ekavacananiddeso kato, nanu niravasesānaṃ pāṇānaṃ atipātato virati idha adhippetā. Tathā hi vakkhati ‘‘sabbapāṇabhūtahitānukampīti sabbe pāṇabhūte’’tiādinā (dī. ni. aṭṭha. 1.cūḷasīlavaṇṇanā) bahuvacananiddesanti? Saccametaṃ, pāṇabhāvasāmaññavasena panettha ekavacananiddeso kato, sabbasaddasannidhānena tattha puthuttaṃ viññāyamānamevāti sāmaññaniddesaṃ akatvā bhedavacanicchāvasena bahuvacananiddeso katoti <pb ed="M" n="1.0112" />. Kiñca bhiyyosāmaññato saṃvarasamādānaṃ, tabbisesato saṃvarabhedoti imassa visesassa ñāpanatthaṃ ayaṃ vacanabhedo katoti veditabbo. Yāya cetanāya vattamānassa jīvitindriyassa nissayabhūtesu mahābhūtesu <pb ed="P" n="1.0144" /> upakkamakaraṇahetu taṃ mahābhūtappaccayā uppajjanakamahābhūtā nuppajjissanti, sā tādisappayogasamuṭṭhāpikā cetanā pāṇātipāto. Laddhupakkamāni hi bhūtāni itarabhūtāni viya na visadānīti samānajātiyānaṃ kāraṇaṃ na hontīti. <hi rend="bold">‘‘Kāyavacīdvārāna’’</hi>nti etena manodvāre pavattāya vadhakacetanāya pāṇātipātabhāvaṃ paṭikkhipati.</p>

<p rend="bodytext">Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato veditabbā. Yathādhippetassa hi payogassa sahasā nipphādanavasena kiccasādhikāya bahukkhattuṃ pavattajavanehi laddhāsevanāya ca sanniṭṭhāpakacetanāya vasena payogassa mahantabhāvo. Satipi kadāci khuddake ceva mahante ca pāṇe payogassa samabhāve mahantaṃ hanantassa cetanā tibbatarā uppajjatīti vatthussa mahantabhāvo. Iti ubhayaṃ petaṃ cetanāya balavabhāveneva hoti. Tathā hi hantabbassa mahāguṇabhāvena tattha pavattaupakāracetanā viya khettavisesanibbattiyā apakāracetanāpi balavatī, tibbatarā ca uppajjatīti tassā mahāsāvajjatā daṭṭhabbā. Tasmā payogavatthuādipaccayānaṃ amahattepi mahāguṇatādipaccayehi cetanāya balavabhāvādivaseneva mahāsāvajjabhāvo veditabbo.</p>

<p rend="bodytext">Sambharīyanti <pb ed="V" n="1.0100" /> etehīti <hi rend="bold">sambhārā,</hi> aṅgāni. Tesu pāṇasaññitāvadhakacittāni pubbabhāgiyānipi honti. <hi rend="bold">Upakkamo</hi> vadhakacetanāsamuṭṭhāpito. Pañcasambhāravatī pāṇātipātacetanāti sā pañcasambhāravinimuttā daṭṭhabbā. <hi rend="bold">Vijjāmayo</hi> mantaparijappanapayogo āthabbaṇikādīnaṃ viya. <hi rend="bold">Iddhimayo</hi> kammavipākajiddhimayo dāṭhākoṭakādīnaṃ viya. <hi rend="bold">Ativiya papañco</hi>ti atimahāvitthāro.</p>

<p rend="bodytext">Etthāha – khaṇe khaṇe nirujjhanasabhāvesu saṅkhāresu ko hanti, ko vā haññati, yadi cittacetasikasantāno, so arūpatāya na chedanabhedanādivasena <pb ed="M" n="1.0113" /> vikopanasamattho, nāpi <pb ed="P" n="1.0145" /> vikopanīyo, atha rūpasantāno, so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre, payogopi pāṇātipātassa paharaṇappakārādi atītesu vā saṅkhāresu bhaveyya anāgatesu vā paccuppannesu vā, tattha na tāva atītānāgatesu sambhavati tesaṃ abhāvato, paccuppannesu ca saṅkhārānaṃ khaṇikattā saraseneva nirujjhanasabhāvatāya vināsābhimukhesu nippayojano payogo siyā, vināsassa ca kāraṇarahitattā na paharaṇappakārādipayogahetukaṃ maraṇaṃ, nirīhakatāya ca saṅkhārānaṃ kassa so payogo, khaṇikattā vadhādhippāyasamakālabhijjanakassa kiriyāpariyosānakālānavaṭṭhānato kassa vā pāṇātipātakammabaddhoti.</p>

<p rend="bodytext">Vuccate – yathāvuttavadhakacetanāsahito saṅkhārānaṃ puñjo sattasaṅkhāto hantā, tena pavattitavadhakapayoganimittaṃ apagatusmāviññāṇajīvitindriyo matavohārappavattinibandho yathāvuttavadhappayogākaraṇe uppajjanāraho rūpārūpadhammasamūho haññati, kevalo vā cittacetasikasantāno. Vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena tannibbattivibandhakavisadisarūpuppattiyā vihate vicchedo hotīti na pāṇātipātassa asambhavo, nāpi ahetuko pāṇātipāto, na ca payogo nippayojano paccuppannesu saṅkhāresu katapayogavasena tadanantaraṃ uppajjanārahassa saṅkhārakalāpassa tathā anuppattito, khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā, santatimaraṇassa ca yathāvuttanayena sahetukabhāvato na ahetukaṃ maraṇaṃ, na ca katturahito pāṇātipātappayogo nirīhakesupi saṅkhāresu sannihitatāmattena upakārakesu attano anurūpaphaluppādananiyatesu <pb ed="P" n="1.0146" /> kāraṇesu kattuvohārasiddhito yathā ‘‘padīpo pakāseti nisākaro candimā’’ti ca, na ca kevalassa vadhādhippāyasahabhuno cittacetasikakalāpassa pāṇātipāto icchito santānavasena avaṭṭhitasseva paṭijānanato, santānavasena <pb ed="V" n="1.0101" /> pavattamānānañca padīpādīnaṃ atthakiriyāsiddhi dissatīti attheva pāṇātipātena kammabaddho. Ayañca vicāro adinnādānādīsupi yathāsambhavaṃ vibhāvetabbo.</p>

<p rend="bodytext"><hi rend="bold">‘‘Pahīnakālato</hi><pb ed="M" n="1.0114" /><hi rend="bold">paṭṭhāya viratovā’’</hi>ti etena pahānahetukā idhādhippetā samucchedaviratīti dasseti. Kammakkhayañāṇena hi pāṇātipātadussīlyassa pahīnattā bhagavā accantameva tato paṭiviratoti vuccati samucchedavasena pahānaviratīnaṃ adhippetattā. Kiñcāpi pahānaviramaṇānaṃ purimapacchimakālatā natthi, maggadhammānaṃ pana sammādiṭṭhiādīnaṃ sammāvācādīnañca paccayapaccayuppannabhāve apekkhite sahajātānampi paccayapaccayuppannabhāvena gahaṇaṃ purimapacchimabhāveneva hotīti gahaṇappavattiākāravasena paccayabhūtesu sammādiṭṭhiādīsu pahāyakadhammesu pahānakiriyāya purimakālavohāro, paccayuppannāsu ca viratīsu viramaṇakiriyāya aparakālavohāro ca hotīti evamettha attho daṭṭhabbo. Pahānaṃ vā samucchedavasena, virati paṭippassaddhivasena yojetabbā. Atha vā pāṇo atipātīyati etenāti <hi rend="bold">pāṇātipāto,</hi> pāṇaghātahetubhūto dhammasamūho. Ko paneso? Ahirikānottappadosamohavihiṃsādayo kilesā. Te hi bhagavā ariyamaggena pahāya samugghāṭetvā pāṇātipātadussīlyato accantameva paṭiviratoti vuccati kilesesu pahīnesu kilesanimittassa kammassa anuppajjanato. ‘‘Adinnādānaṃ pahāyā’’tiādīsupi eseva nayo. <hi rend="bold">Viratovā</hi>ti avadhāraṇena tassā viratiyā kālādivasena apariyantataṃ dasseti. Yathā hi aññe samādinnaviratikāpi <pb ed="P" n="1.0147" /> anavaṭṭhitacittatāya lābhajīvitādihetu samādānaṃ bhindanti, na evaṃ bhagavā. Bhagavā pana sabbaso pahīnapāṇātipātattā accantavirato evāti. <hi rend="bold">Vītikkamissāmī</hi>ti anavajjadhammehi vokiṇṇā antarantarā uppajjanakā dubbalākusalā. Yasmā pana kāyavacīpayogaṃ upalabhitvā ‘‘imassa kilesā uppannā’’ti viññunā sakkā ñātuṃ, tasmā te iminā pariyāyena <hi rend="bold">‘‘cakkhusotaviññeyyā’’</hi>ti vuttāti daṭṭhabbā. <hi rend="bold">Kāyikā</hi>ti pāṇātipātādinipphādake balavākusale sandhāyāha.</p>

<p rend="bodytext">Gottavasena laddhavohāroti sambandho. <hi rend="bold">Dīpetuṃ vaṭṭati</hi> brahmadattena bhāsitavaṇṇassa anusandhidassanavasena imissā desanāya āraddhattā. Tatthāyaṃ dīpanā – ‘‘pāṇātipātaṃ pahāya pāṇātipātā paṭivirato samaṇassa gotamassa sāvakasaṅgho nihitadaṇḍo nihitasattho’’ti vitthāretabbaṃ. Nanu ca dhammassāpi vaṇṇo <pb ed="M" n="1.0115" /> brahmadattena bhāsito? Saccaṃ bhāsito, so pana sammāsambuddhapabhavattā, ariyasaṅghādhārattā ca dhammassa dhammānubhāvasiddhattā ca tesaṃ tadubhayadīpaneneva dīpito hotīti visuṃ na uddhaṭo. Saddhammānubhāveneva hi bhagavā bhikkhusaṅgho <pb ed="V" n="1.0102" /> ca pāṇātipātādippahānasamattho ahosi, desanā pana ādito paṭṭhāya evaṃ āgatāti.</p>

<p rend="bodytext">Etthāyaṃ adhippāyo – ‘‘atthi bhikkhave aññe ca dhammā’’tiādinā anaññasādhāraṇe buddhaguṇe ārabbha upari desanaṃ vaḍḍhetukāmo bhagavā ādito paṭṭhāya ‘‘tathāgatassa vaṇṇaṃ vadamāno vadeyyā’’tiādinā buddhaguṇavaseneva desanaṃ ārabhi, na bhikkhusaṅghavasenāti. Esā hi bhagavato desanāya pakati, yaṃ ekaraseneva desanaṃ dassetuṃ labbhamānassāpi kassaci aggahaṇaṃ. Tathā hi rūpakaṇḍe dukādīsu tanniddesesu ca hadayavatthu na gahitaṃ. Itaravatthūhi asamānagatikattā desanābhedo hotīti. Yathā hi <pb ed="P" n="1.0148" /> cakkhuviññāṇādīni ekantato cakkhādinissayāni, na evaṃ manoviññāṇaṃ ekantena hadayavatthunissayaṃ, nissitavasena ca vatthudukādidesanā pavattā ‘‘atthi rūpaṃ cakkhuviññāṇassa vatthu, atthi rūpaṃ na cakkhuviññāṇassa vatthū’’tiādinā. Yampi ekantato hadayavatthunissayaṃ, tassa vasena ‘‘atthi rūpaṃ manoviññāṇassa vatthū’’tiādinā dukādīsu vuccamānesupi na tadanurūpā ārammaṇadukādayo sambhavanti. Na hi ‘‘atthi rūpaṃ manoviññāṇassa ārammaṇaṃ, atthi rūpaṃ na manoviññāṇassa ārammaṇa’’nti sakkā vattunti vatthārammaṇadukā bhinnagatikā siyunti na ekarasā desanā bhaveyyāti. Tathā nikkhepakaṇḍe cittuppādavibhāgena avuccamānattā avitakkaavicārapadavissajjane ‘‘vicāro cā’’ti vattuṃ na sakkāti avitakkavicāramattapadavissajjane labbhamānopi vitakko na uddhaṭo, aññathā ‘‘vitakko cā’’ti vattabbaṃ siyā.</p>

<p rend="bodytext">Daṇḍanasaṅkhātassa daṇḍassa paraviheṭhanassa vivajjitabhāvadīpanatthaṃ daṇḍasatthānaṃ nikkhepavacananti āha <hi rend="bold">‘‘parūpaghātatthāyā’’</hi>tiādi. <hi rend="bold">Viheṭhanabhāvato</hi>ti vihiṃsanabhāvato. ‘‘Bhikkhusaṅghavasenāpi dīpetuṃ vaṭṭatī’’ti vuttattā tampi ekadesena dīpento <hi rend="bold">‘‘yaṃ pana bhikkhū’’</hi>tiādimāha.</p>

<p rend="bodytext"><hi rend="bold">Lajjī</hi>ti <pb ed="M" n="1.0116" /> ettha vuttalajjāya ottappampi vuttamevāti daṭṭhabbaṃ. Na hi pāpajigucchanaṃ pāputtāsanarahitaṃ, pāpabhayaṃ vā alajjanaṃ atthīti. Dhammagarutāya vā buddhānaṃ, dhammassa ca attādhīnattā attādhipatibhūtā lajjāva vuttā, na pana lokādhipati ottappaṃ. ‘‘Dayaṃ mettacittataṃ āpanno’’ti kasmā vuttaṃ, nanu dayā-saddo ‘‘dayāpanno’’tiādīsu karuṇāya pavattatīti? Saccametaṃ <pb ed="P" n="1.0149" />, ayaṃ pana dayā-saddo anurakkhaṇamatthaṃ antonītaṃ katvā pavattamāno mettāya <pb ed="V" n="1.0103" /> karuṇāya ca pavattatīti idha mettāya pavattamāno vutto. Midati siniyhatīti mettā, mettā etassa atthīti mettaṃ, mettaṃ cittaṃ etassāti mettacitto, tassa bhāvo <hi rend="bold">mettacittatā,</hi> mettā icceva attho. <hi rend="bold">‘‘Sabbapāṇabhūtahitānukampī’’</hi>ti etena tassā viratiyā sattavasena apariyantataṃ dasseti. <hi rend="bold">Pāṇabhūte</hi>ti pāṇajāte. <hi rend="bold">Anukampako</hi>ti karuṇāyanako. Yasmā pana mettā karuṇāya visesapaccayo hoti, tasmā vuttaṃ <hi rend="bold">‘‘tāya eva dayāpannatāyā’’</hi>ti. Evaṃ yehi dhammehi pāṇātipātā virati sampajjati, tehi lajjāmettākaruṇāhi samaṅgībhāvo dassito. <hi rend="bold">Viharatī</hi>ti evaṃbhūto hutvā ekasmiṃ iriyāpathe uppannaṃ dukkhaṃ aññena iriyāpathena vicchinditvā harati pavatteti, attabhāvaṃ vā yāpetīti attho. Tenevāha <hi rend="bold">‘‘iriyati yapeti yāpeti pāletī’’</hi>ti.</p>

<p rend="bodytext"><hi rend="bold">Ācārasīlamattaka</hi>nti sādhujanācārasīlamattakaṃ, tena indriyasaṃvarādiguṇehipi lokiyaputhujjano tathāgatassa vaṇṇaṃ vattuṃ na sakkotīti dasseti. Tathā hi indriyasaṃvarapaccayaparibhogasīlāni idha sīlakathāyaṃ na vibhattāni.</p>

<p rend="bodytext"><hi rend="bold">Parasaṃharaṇa</hi>nti parassa santakaharaṇaṃ. Theno vuccati coro, tassa bhāvo <hi rend="bold">theyyaṃ.</hi> Idhāpi khuddake parasantake appasāvajjaṃ, mahante mahāsāvajjaṃ. Kasmā? Payogamahantatāya, vatthuguṇānaṃ pana samabhāve sati kilesānaṃ upakkamānañca mudutāya appasāvajjaṃ, tibbatāya mahāsāvajjanti ayampi nayo yojetabbo.</p>

<p rend="bodytext"><hi rend="bold">Sāhatthikādayo</hi>ti ettha mantaparijappanena parasantakaharaṇaṃ vijjāmayo, vinā mantena kāyavacīpayogena parasantakassa ākaḍḍhanaṃ tādisaiddhānubhāvena iddhimayo payogo.</p>

<p rend="bodytext"><hi rend="bold">Sesa</hi>nti <pb ed="M" n="1.0117" /> ‘‘pahāya paṭivirato’’ti evamādikaṃ. Tañhi pubbe vuttanayaṃ. Kiñcāpi nayidha sikkhāpadavohārena virati vuttā, ito aññesu pana suttapadesesu vinayābhidhammesu ca pavattavohārena viratiyo cetanā ca adhisīlasikkhādīnaṃ adhiṭṭhānabhāvato, tesu aññatarakoṭṭhāsabhāvato <pb ed="P" n="1.0150" /> ca sikkhāpadanti āha <hi rend="bold">‘‘paṭhamasikkhāpade’’</hi>ti. Kāmañcettha ‘‘lajjī dayāpanno’’ti na vuttaṃ, adhikāravasena pana atthato vā vuttamevāti veditabbaṃ. Yathā hi lajjādayo pāṇātipātappahānassa visesappaccayo, evaṃ adinnādānappahānassāpīti, tasmā sāpi pāḷi ānetvā vattabbā. Eseva nayo ito paresupi. Atha vā ‘‘sucibhūtenā’’ti etena <pb ed="V" n="1.0104" /> hirottappādīhi samannāgamo, ahirikādīnañca pahānaṃ vuttamevāti ‘‘lajjī’’tiādi na vuttanti daṭṭhabbaṃ.</p>

<p rend="bodytext"><hi rend="bold">Aseṭṭhacariya</hi>nti aseṭṭhānaṃ hīnānaṃ, aseṭṭhaṃ vā lāmakaṃ nihīnaṃ vuttiṃ, methunanti attho. <hi rend="bold">‘‘Brahmaṃ seṭṭhaṃ ācāra’’</hi>nti methunaviratimāha. <hi rend="bold">‘‘Ārācārī methunā’’</hi>ti etena ‘‘idha brāhmaṇa ekacco…pe… na heva kho mātugāmena saddhiṃ dvayaṃdvayasamāpattiṃ samāpajjati, apica kho mātugāmassa ucchādanaparimaddananhāpanasambāhanaṃ sādiyati, so taṃ assādeti, taṃ nikāmeti, tena ca vittiṃ āpajjatī’’tiādinā (a. ni. 7.50) vuttā sattavidhamethunasaṃyogāpi paṭivirati dassitāti daṭṭhabbā. Idhāpi asaddhammasevanādhippāyena kāyadvārappavattā maggenamaggapaṭipattisamuṭṭhāpikā cetanā abrahmacariyaṃ, micchācāre pana agamanīyaṭṭhānavītikkamacetanāti yojetabbaṃ. Tattha agamanīyaṭṭhānaṃ nāma purisānaṃ māturakkhitādayo dasa, dhanakkītādayo dasāti vīsati itthiyo. Itthīsu pana dasannaṃ dhanakkitādīnaṃ sārakkhasaparidaṇḍānañca vasena dvādasannaṃ aññe purisā. Guṇavirahite vippaṭipatti appasāvajjā, mahāguṇe mahāsāvajjā. Guṇarahitepi ca abhibhavitvā pavatti mahāsāvajjā, ubhinnaṃ samānacchandabhāvepi kilesānaṃ upakkamānañca mudutāya appasāvajjā, tibbatāya mahāsāvajjāti <pb ed="P" n="1.0151" /> veditabbā. Tassa dve sambhārā sevetukāmatācittaṃ, maggenamaggapaṭipattīti. Micchācāre pana agamanīyaṭṭhānatā, sevanācittaṃ maggenamaggapaṭipatti, sādiyanañcāti cattāro. ‘‘Abhibhavitvā vītikkamane maggenamaggapaṭipattiadhivāsane satipi purimuppannasevanābhisandhipayogābhāvato <pb ed="M" n="1.0118" /> abhibhuyyamānassa micchācāro na hotī’’ti vadanti. Sevanācitte sati payogābhāvo na pamāṇaṃ itthiyā sevanāpayogassa yebhuyyena abhāvato, itthiyā puretaraṃ upaṭṭhāpitasevanācittāyapi micchācāro na siyāti āpajjati payogābhāvato. Tasmā purisassa vasena ukkaṃsato cattāro vuttāti daṭṭhabbaṃ, aññathā itthiyā purisakiccakaraṇakāle purisassapi sevanāpayogābhāvato micchācāro na siyāti eke. Idaṃ panettha sanniṭṭhānaṃ – attano ruciyā pavattitassa tayo, balakkārena pavattitassa tayo, anavasesaggahaṇena pana cattāroti. Eko payogo sāhatthikova.</p>

<p rend="bodytext" n="9"><hi rend="paranum">9</hi><hi rend="dot">.</hi> Kammapathappattaṃ dassetuṃ <hi rend="bold">‘‘atthabhañjanako’’</hi>ti vuttaṃ. <hi rend="bold">Vacīpayogo kāyapayogo vā</hi>ti <hi rend="bold">musā</hi>-saddassa kiriyāpadhānataṃ dasseti. <hi rend="bold">Visaṃvādanādhippāyo</hi> pubbabhāgakkhaṇe taṅkhaṇe ca. Vuttañhi ‘‘pubbevassa hoti ‘musā bhaṇissa’nti, bhaṇantassa hoti ‘musā bhaṇāmī’ti’’ (pārā. 205). Etañhi dvayaṃ aṅgabhūtaṃ, itaraṃ pana hotu vā mā vā, akāraṇametaṃ. <hi rend="bold">Assā</hi>ti visaṃvādakassa <pb ed="V" n="1.0105" />. Yathāvuttaṃ payogabhūtaṃ musā vadati viññāpeti, samuṭṭhāpeti vā etāyāti <hi rend="bold">cetanā musāvādo.</hi></p>

<p rend="bodytext">Purimanaye lakkhaṇassa abyāpitatāya, musā-saddassa ca visaṃvaditabbatthavācakattasambhavato <pb ed="P" n="1.0152" /> paripuṇṇaṃ katvā musāvādalakkhaṇaṃ dassetuṃ <hi rend="bold">‘‘musāti abhūtaṃ atacchaṃ vatthū’’</hi>tiādinā dutiyanayo āraddho. Imasmiñca naye musā vadīyati vuccati etāyāti <hi rend="bold">cetanā musāvādo. ‘‘Yamatthaṃ bhañjatī’’</hi>ti vatthuvasena musāvādassa appasāvajjamahāsāvajjatamāha. Yassa atthaṃ bhañjati, tassa appaguṇatāya appasāvajjo, mahāguṇatāya mahāsāvajjoti adinnādāne viya guṇavasenāpi yojetabbaṃ. Kilesānaṃ mudutibbatāvasenāpi appasāvajjamahāsāvajjatā labbhatiyeva.</p>

<p rend="bodytext">Attano santakaṃ adātukāmatāya, pūraṇakathānayena ca visaṃvādanapurekkhārasseva musāvādo. Tattha pana cetanā balavatī na hotīti appasāvajjatā <pb ed="M" n="1.0119" /> vuttā. Appatāya ūnassa atthassa pūraṇavasena pavattā kathā <hi rend="bold">pūraṇakathā.</hi></p>

<p rend="bodytext"><hi rend="bold">Tajjo</hi>ti tassāruppo, visaṃvādanānurūpoti attho. <hi rend="bold">‘‘Vāyāmo’’</hi>ti vāyāmasīsena payogamāha. Visaṃvādanādhippāyena payoge katepi parena tasmiṃ atthe aviññāte visaṃvādanassa asijjhanato parassa tadatthavijānanaṃ eko sambhāro vutto. Keci pana ‘‘abhūtavacanaṃ visaṃvādanacittaṃ parassa tadatthavijānananti tayo sambhārā’’ti vadanti. <hi rend="bold">Kiriyāsamuṭṭhāpakacetanākkhaṇeyeva musāvādakakammunā bajjhati</hi> sanniṭṭhāpakacetanāya nibbattattā, sacepi dandhatāya vicāretvā paro tamatthaṃ jānātīti adhippāyo.</p>

<p rend="bodytext">‘‘Saccato thetato’’tiādīsu (ma. ni. 1.19) viya <hi rend="bold">theta</hi>-saddo thirapariyāyo, thirabhāvo ca saccavāditāya adhikatattā kathāvasena veditabboti āha <hi rend="bold">‘‘thirakathoti attho’’</hi>ti. <hi rend="bold">Nathirakatho</hi>ti yathā haliddirāgādayo <pb ed="P" n="1.0153" /> anavaṭṭhitasabhāvatāya na thirā, evaṃ na thirā kathā yassa so na thirakathoti haliddirāgādayo yathā kathāya upamā honti, evaṃ yojetabbaṃ. Esa nayo <hi rend="bold">‘‘pāsāṇalekhā viyā’’</hi>tiādīsupi.</p>

<p rend="bodytext">Saddhā ayati pavattati etthāti saddhāyo, saddhāyo eva <hi rend="bold">saddhāyiko</hi> yathā ‘‘venayiko’’ti <pb ed="V" n="1.0106" /> (a. ni. 8.11; pārā. 8). Saddhāya vā ayitabbo <hi rend="bold">saddhāyiko,</hi> saddheyyoti attho. <hi rend="bold">Vattabbataṃ āpajjati</hi> visaṃvādanatoti adhippāyo.</p>

<p rend="bodytext"><hi rend="bold">Suññabhāva</hi>nti pītivirahitatāya rittataṃ. <hi rend="bold">Sā pisuṇavācā</hi>ti yāyaṃ yathāvuttā saddasabhāvā vācā, sā piyasuññakaraṇato pisuṇavācāti niruttinayena atthamāha. Pisatīti vā pisuṇā, samagge satte avayavabhūte vagge bhinne karotīti attho.</p>

<p rend="bodytext"><hi rend="bold">Pharusa</hi>nti sinehābhāvena lūkhaṃ. <hi rend="bold">Sayampi pharusā</hi>ti domanassasamuṭṭhitattā sabhāvenapi kakkasā. Ettha ca pharusaṃ karotīti phalūpacārena, pharusayatīti vā vācāya pharusa-saddappavatti veditabbā. <hi rend="bold">Sayampi pharusā</hi>ti paresaṃ mammacchedavasena pavattiyā ekantaniṭṭhuratāya sabhāvena, kāraṇavohārena <pb ed="M" n="1.0120" /> ca vācāya pharusa-saddappavatti daṭṭhabbā. Tatoyeva ca <hi rend="bold">neva kaṇṇasukhā.</hi> Atthavipannatāya <hi rend="bold">na hadayaṅgamā</hi>.</p>

<p rend="bodytext"><hi rend="bold">Yena samphaṃ palapatī</hi>ti yena palāpasaṅkhātena niratthakavacanena sukhaṃ hitañca phalati vidarati vināsetīti ‘‘sampha’’nti laddhanāmaṃ attano paresañca anupakārakaṃ yaṃ kiñci palapati.</p>

<p rend="bodytext"><hi rend="bold">Saṃkiliṭṭhacittassā</hi>ti lobhena dosena vā vibādhitacittassa, upatāpitacittassa vā, dūsitacittassāti attho. <hi rend="bold">Cetanā pisuṇavācā</hi> pisuṇaṃ vadanti etāyāti. Yassa yato bhedaṃ karoti, tesu abhinnesu appasāvajjaṃ, bhinnesu mahāsāvajjaṃ, tathā kilesānaṃ mudutibbatāvisesesu.</p>

<p rend="bodytext">Yassa pesuññaṃ <pb ed="P" n="1.0154" /> upasaṃharati, so bhijjatu vā mā vā, tassa atthassa viññāpanameva pamāṇanti āha <hi rend="bold">‘‘tadatthavijānana’’</hi>nti, kammapathappatti pana bhinne eva.</p>

<p rend="bodytext"><hi rend="bold">Anuppadātā</hi>ti anubalappadātā, anuvattanavasena vā padātā. Kassa pana anuvattanaṃ padānañca? ‘‘Sahitāna’’nti vuttattā ‘‘sandhānassā’’ti viññāyati. Tenevāha <hi rend="bold">‘‘sandhānānuppadātā’’</hi>ti. Yasmā pana anuvattanavasena sandhānassa padānaṃ ādhānaṃ, rakkhaṇaṃ vā daḷhīkaraṇaṃ hoti, tena vuttaṃ <hi rend="bold">‘‘daḷhīkammaṃ kattāti attho’’</hi>ti. Āramanti etthāti <hi rend="bold">ārāmo,</hi> ramitabbaṭṭhānaṃ <pb ed="V" n="1.0107" />. Yasmā pana ākārena vināpi ayamevattho labbhati, tasmā vuttaṃ <hi rend="bold">‘‘samaggarāmotipi pāḷi, ayamevettha attho’’</hi>ti.</p>

<p rend="bodytext">Mammāni viya mammāni, yesu pharusavācāya chupitamattesu duṭṭhārūsu viya ghaṭṭitesu cittaṃ adhimattaṃ dukkhappattaṃ hoti. Kāni pana tāni? Jātiādīni akkosavatthūni. Tāni chijjanti, bhijjanti vā yena kāyavacīpayogena, so <hi rend="bold">mammacchedako.</hi> Ekantena pharusacetanā pharusavācā pharusaṃ vadati etāyāti. Kathaṃ pana ekantapharusacetanā hoti? Duṭṭhacittatāya. <hi rend="bold">Tassā</hi>ti ekantapharusacetanāya eva pharusavācābhāvassa. <hi rend="bold">Mammacchedako</hi> savanapharusatāyāti adhippāyo. <hi rend="bold">Cittasaṇhatāya pharusavācā na hoti</hi> kammapatha’ppattattā, kammabhāvaṃ pana na sakkā vāretunti. Evaṃ anvayavasena cetanāpharusatāya pharusavācaṃ sādhetvā idāni tameva paṭipakkhanayena sādhetuṃ <hi rend="bold">‘‘vacanasaṇhatāyā’’</hi>tiādi vuttaṃ. <hi rend="bold">Sā</hi> pharusavācā <pb ed="M" n="1.0121" />. <hi rend="bold">Ya</hi>nti yaṃ puggalaṃ. Etthāpi kammapathabhāvaṃ appattā appasāvajjā, itarā mahāsāvajjā, tathā kilesānaṃ mudutibbatābhāve. Keci pana ‘‘yaṃ uddissa pharusavācā payujjanti, tassa sammukhāva sīsaṃ etī’’ti, eke ‘‘parammukhāpi pharusavācā hotiyevā’’ti vadanti. Tatthāyamadhippāyo yutto siyā – sammukhā payoge agāravādīnaṃ balavabhāvato siyā cetanā <pb ed="P" n="1.0155" /> balavatī, parassa ca tadatthajānanaṃ, na tathā asammukhāti. Yathā pana akkosite mate āḷahane katā khamanā upavādantarāyaṃ nivatteti, evaṃ ‘‘parammukhā payuttāpi pharusavācā hotiyevā’’ti sakkā viññātunti. <hi rend="bold">Kupitacitta</hi>nti akkosādhippāyeneva kupitacittaṃ, na maraṇādhippāyena. Maraṇādhippāyena hi cittakope sati byāpādoyeva hotīti. <hi rend="bold">Etthā</hi>ti –</p>

<p rend="gatha1">‘‘Nelaṅgo setapacchādo, ekāro vattatī ratho;</p>

<p rend="gathalast">Anīghaṃ passa āyantaṃ, chinnasotaṃ abandhana’’nti. (saṃ. ni. 4.347; udā. 65);</p>

<p rend="unindented">Imissā gāthāya. Sīlañhettha ‘‘nelaṅga’’nti vuttaṃ. Tenevāha citto gahapati ‘‘nelaṅganti kho bhante sīlānametaṃ adhivacana’’nti (saṃ. ni. 4.347). <hi rend="bold">Sukumārā</hi>ti apharusatāya mudukā. <hi rend="bold">Purassā</hi>ti ettha <hi rend="bold">pura</hi>-saddo tannivāsīvācako daṭṭhabbo ‘‘gāmo āgato’’tiādīsu viya. Tenevāha <hi rend="bold">‘‘nagaravāsīna’’</hi>nti. Manaṃ appāyati vaḍḍhetīti <hi rend="bold">manāpā.</hi> Tena vuttaṃ <hi rend="bold">‘‘cittavuḍḍhikarā’’</hi>ti. <hi rend="bold">Āsevanaṃ</hi> bhāvanaṃ bahulīkaraṇaṃ. Yaṃ gāhayituṃ pavattito, tena aggahite appasāvajjo <pb ed="V" n="1.0108" /> gahite mahāsāvajjoti, idhāpi kilesānaṃ mudutibbatāvasenāpi appasāvajjamahāsāvajjatā labbhatiyeva.</p>

<p rend="bodytext"><hi rend="bold">‘‘Kālavādī’’</hi>tiādi samphappalāpā paṭiviratassa paṭipattidassanaṃ. Yathā hi ‘‘pāṇātipātā paṭivirato’’tiādi pāṇātipātappahānapaṭipattidassanaṃ. ‘‘Pāṇātipātaṃ pahāya viharatī’’ti hi vutte kathaṃ pāṇātipātappahānaṃ hotīti? Apekkhāsabbhāvato ‘‘pāṇātipātā paṭivirato hotī’’ti vuttaṃ, sā pana virati kathanti <pb ed="P" n="1.0156" /> āha ‘‘nihitadaṇḍo nihitasattho’’ti, tañca daṇḍasatthanidhānaṃ kathanti vuttaṃ ‘‘lajjī’’tiādi, evaṃ uttaruttaraṃ purimassa purimassa upāyasandassanaṃ, tathā adinnādānādīsu <pb ed="M" n="1.0122" /> yathāsambhavaṃ yojetabbaṃ. Tena vuttaṃ ‘‘kālavādītiādi samphappalāpā paṭiviratassa paṭipattidassana’’nti. Atthasañhitāpi hi vācā ayuttakālappayogena atthāvahā na siyāti anatthaviññāpanavācaṃ anulometi, tasmā samphappalāpaṃ pajahantena akālavāditā parivajjetabbāti vuttaṃ <hi rend="bold">‘‘kālavādī’’</hi>ti. Kālena vadantenāpi ubhayānatthasādhanato abhūtaṃ parivajjetabbanti āha <hi rend="bold">‘‘bhūtavādī’’</hi>ti. Bhūtañca vadantena yaṃ idhalokaparalokahitasampādakaṃ, tadeva vattabbanti dassetuṃ <hi rend="bold">‘‘atthavādī’’</hi>ti vuttaṃ. Atthaṃ vadantenāpi na lokiyadhammasannissitameva vattabbaṃ, atha kho lokuttaradhammasannissitaṃ pīti dassetuṃ <hi rend="bold">‘‘dhammavādī’’</hi>ti vuttaṃ. Yathā ca attho lokuttaradhammasannissito hoti, taṃ dassanatthaṃ <hi rend="bold">‘‘vinayavādī’’</hi>ti vuttaṃ. Pātimokkhasaṃvaro satisaṃvaro ñāṇasaṃvaro khantisaṃvaro vīriyasaṃvaroti hi pañcannaṃ saṃvarānaṃ, tadaṅgavinayo vikkhambhanavinayo samucchedavinayo paṭippassaddhivinayo nissaraṇavinayoti pañcannaṃ vinayānañca vasena vuccamāno attho nibbānādhigamahetubhāvato lokuttaradhammasannissito hotīti.</p>

<p rend="bodytext">Evaṃ guṇavisesayutto ca attho vuccamāno desanākosalle sati sobhati, kiccakaro ca hoti, nāññathāti dassetuṃ <hi rend="bold">‘‘nidhānavatiṃ vācaṃ bhāsitā’’</hi>ti vuttaṃ. Idāni taṃ desanākosallaṃ vibhāvetuṃ <hi rend="bold">‘‘kālenā’’</hi>tiādimāha. Ajjhāsayaṭṭhuppattīnaṃ pucchāya ca vasena otiṇṇe desanāvisaye ekaṃsādibyākaraṇavibhāgaṃ sallakkhetvā ṭhapanāhetudāharaṇasaṃsandanāni taṃtaṃkālānurūpaṃ vibhāventiyā parimitaparicchinnarūpāya vipulataragambhīrudārapahūtatthavitthārasaṅgāhakāya <pb ed="P" n="1.0157" /> desanāya pare yathājjhāsayaṃ paramatthasiddhiyaṃ patiṭṭhāpento ‘‘desanākusalo’’ti vuccatīti evamettha atthayojanā veditabbā.</p>

<p rend="bodytext" n="10"><hi rend="paranum">10</hi><hi rend="dot">.</hi> Evaṃ paṭipāṭiyā satta mūlasikkhāpadāni vibhajitvā satipi abhijjhādippahānassa <pb ed="V" n="1.0109" /> saṃvarasīlasikkhāsaṅgahe upariguṇasaṅgahato, lokiyaputhujjanāvisayato ca uttaradesanāya saṅgaṇhituṃ taṃ pariharitvā pacurajanapākaṭaṃ ācārasīlameva vibhajanto bhagavā <hi rend="bold">‘‘bījagāmabhūtagāmasamārambhā’’</hi>tiādimāha. Tattha <hi rend="bold">gāmo</hi>ti samūho. Nanu ca rukkhādayo cittarahitatāya na jīvā, cittarahitatā ca paripphandābhāvato <pb ed="M" n="1.0123" />, chinne viruhanato, visadisajātikabhāvato, catuyoniappariyāpannato ca veditabbā, vuḍḍhi pana pavāḷasilālavaṇānampi vijjatīti na tesaṃ jīvabhāve kāraṇaṃ, visayaggahaṇañca parikappanāmattaṃ supanaṃ viya ciñcādīnaṃ, tathā dohaḷādayo, tattha kasmā bījagāmabhūtagāmasamārambhā paṭivirati icchitāti? Samaṇasāruppato, sannissitasattānurakkhaṇato ca. Tenevāha ‘‘jīvasaññino hi moghapurisā manussā rukkhasmi’’ntiādi (pāci. 89). <hi rend="bold">Nīlatiṇarukkhādikassā</hi>ti allatiṇassa ceva allarukkhādikassa ca. <hi rend="bold">Ādi</hi>-saddena osadhigacchalatādayo veditabbā.</p>

<p rend="bodytext">Ekaṃ bhattaṃ ekabhattaṃ, taṃ assa atthīti <hi rend="bold">ekabhattiko,</hi> ekasmiṃ divase ekavārameva bhuñjanako. Tayidaṃ rattibhojanopi siyāti tannivattanatthamāha <hi rend="bold">‘‘rattūparato’’</hi>ti. Evampi aparaṇhabhojīpi siyā ekabhattikoti tadāsaṅkānivattanatthaṃ <hi rend="bold">‘‘virato vikālabhojanā’’</hi>ti vuttaṃ. Aruṇuggamanato paṭṭhāya yāva <pb ed="P" n="1.0158" /> majjhanhikā, ayaṃ buddhānaṃ āciṇṇasamāciṇṇo bhojanassa kālo nāma, tadañño vikālo. <hi rend="bold">Aṭṭhakathāyaṃ</hi> pana dutiyapadena rattibhojanassa paṭikkhittattā aparaṇho ‘‘vikālo’’ti vutto.</p>

<p rend="bodytext">Saṅkhepato ‘‘sabbapāpassa akaraṇa’’ntiādi (dī. ni. 2.90; dha. pa. 183; netti. 30, 50, 116, 124) nayappavattaṃ bhagavato sāsanaṃ accantachandarāgappavattito naccādīnaṃ dassanaṃ na anulometīti āha <hi rend="bold">‘‘sāsanassa ananulomattā’’</hi>ti. Attanā payojiyamānaṃ, parehi payojāpiyamānañca naccaṃ naccabhāvasāmaññato pāḷiyaṃ ekeneva nacca-saddena gahitaṃ, tathā gītavādita-saddena cāti āha <hi rend="bold">‘‘naccananaccāpanādivasenā’’</hi>ti. <hi rend="bold">Ādi</hi>-saddena gāyanagāyāpanavādanavādāpanāni saṅgaṇhāti. Dassanena cettha savanampi saṅgahitaṃ virūpekasesanayena. Ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato <hi rend="bold">‘‘dassanā’’</hi> icceva vuttaṃ. Avisūkabhūtassa gītassa savanaṃ kadāci vaṭṭatīti āha <hi rend="bold">‘‘visūkabhūtā dassanā’’</hi>ti. Tathā hi vuttaṃ paramatthajotikāya <hi rend="bold">khuddakapāṭhaṭṭhakathāya</hi> (khu. pā. aṭṭha. pacchimapañcasikkhāpadavaṇṇanā) ‘‘dhammūpasaṃhitampi cettha gītaṃ vaṭṭati, gītūpasaṃhito dhammo na vaṭṭatī’’ti.</p>

<p rend="bodytext"><hi rend="bold">Uccā</hi>ti <pb ed="V" n="1.0110" /><pb ed="M" n="1.0124" /> uccasaddena samānatthaṃ ekaṃ saddantaraṃ, seti etthāti <hi rend="bold">sayanaṃ.</hi> Uccāsayanaṃ mahāsayanañca samaṇasārupparahitaṃ adhippetanti āha <hi rend="bold">‘‘pamāṇātikkantaṃ, akappiyattharaṇa’’</hi>nti <pb ed="P" n="1.0159" />. Āsandādiāsanañcettha sayanena saṅgahitanti daṭṭhabbaṃ. Yasmā pana ādhāre paṭikkhitte tadādhārakiriyā paṭikkhittāva hoti, tasmā ‘‘uccāsayanamahāsayanā’’ icceva vuttaṃ, atthato pana tadupabhogabhūta nisajjānipajjanehi virati dassitāti daṭṭhabbā. Uccāsayanasayanamahāsayanasayanāti vā etasmiṃ atthe ekasesanayena ayaṃ niddeso kato yathā ‘‘nāmarūpapaccayā saḷāyatana’’nti (ma. ni. 3.126; saṃ. ni. 2.1; udā. 1). Āsanakiriyāpubbakattā sayanakiriyāya sayanaggahaṇeneva āsanaṃ gahitanti veditabbaṃ.</p>

<p rend="bodytext">Aññehi gāhāpane upanikkhittasādiyane ca paṭiggahaṇattho labbhatīti āha <hi rend="bold">‘‘na uggaṇhāpeti, na upanikkhittaṃ sādīyatī’’</hi>ti. Atha vā tividhaṃ paṭiggahaṇaṃ kāyena vācāya manasā. Tattha kāyena paṭiggahaṇaṃ uggaṇhanaṃ, vācāya paṭiggahaṇaṃ uggahāpanaṃ, manasā paṭiggahaṇaṃ sādiyananti tividhampi paṭiggahaṇaṃ sāmaññaniddesena, ekasesanayena vā gahetvā ‘‘paṭiggahaṇā’’ti vuttanti āha <hi rend="bold">‘‘neva naṃ uggaṇhātī’’</hi>tiādi. Esa nayo <hi rend="bold">‘‘āmakadhaññapaṭiggahaṇā’’</hi>tiādīsupi. Nīvārādiupadhaññassa sāliyādimūladhaññantogadhattā vuttaṃ <hi rend="bold">‘‘sattavidhassā’’</hi>ti. ‘‘Anujānāmi bhikkhave pañca vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasa’’nti (mahāva. 262) vuttattā idaṃ odissa anuññātaṃ nāma, tassa pana ‘‘kāle paṭiggahita’’nti (mahāva. 262) vuttattā paṭiggahaṇaṃ vaṭṭatīti āha <hi rend="bold">‘‘aññatra odissa anuññātā’’</hi>ti.</p>

<p rend="bodytext"><hi rend="bold">Akkamatī</hi>ti nippīḷeti. Pubbabhāge akkamatīti sambandho. <hi rend="bold">Hadaya</hi>nti nāḷiādimānabhājanānaṃ abbhantaraṃ. Tilādīnaṃ <pb ed="P" n="1.0160" /> nāḷiādīhi minanakāle ussāpitasikhāyeva <hi rend="bold">sikhā,</hi> tassā <hi rend="bold">bhedo</hi> hāpanaṃ. <hi rend="bold">Kecī</hi>ti sārasamāsācariyā, uttaravihāravāsino ca.</p>

<p rend="bodytext"><hi rend="bold">Vadho</hi>ti muṭṭhippahārakasātāḷanādīhi hiṃsanaṃ, viheṭhananti attho. Viheṭhanatthopi hi vadhasaddo dissati ‘‘attānaṃ vadhitvā vadhitvā’’tiādīsu (pāci. 880). Yathā hi appaṭiggahabhāvasāmaññe satipi pabbajitehi appaṭiggahitabbavatthuvisesabhāvasandassanatthaṃ itthikumāridāsidāsādayo vibhāgena vuttā <pb ed="M" n="1.0125" />, evaṃ parassaharaṇabhāvato adinnādānabhāvasāmaññe satipi tulākūṭādayo adinnādānavisesabhāvadassanatthaṃ vibhāgena vuttā, na evaṃ pāṇātipātapariyāyassa vadhassa punaggahaṇe payojanaṃ atthi. ‘‘Tattha sayaṅkāro, idha paraṃkāro’’ti ca <pb ed="V" n="1.0111" /> na sakkā vattuṃ ‘‘kāyavacīpayogasamuṭṭhāpikā cetanā chappayogā’’ti ca vuttattā. Tasmā yathāvuttoyeva attho sundarataro. Aṭṭhakathāyaṃ pana ‘‘vadhoti māraṇa’’nti vuttaṃ, tampi pothanameva sandhāyāti ca sakkā viññātuṃ māraṇa-saddassa vihiṃsanepi dissanato.</p>

<p rend="bodytext"><hi rend="bold">Ettāvatā</hi>ti ‘‘pāṇātipātaṃ pahāyā’’tiādinā ‘‘chedana…pe… sahasākārā paṭivirato’’ti etaparimāṇena pāṭhena. Antarābhedaṃ aggahetvā pāḷiyaṃ āgatanayena chabbīsatisikkhāpadasaṅgahaṃ yebhuyyena sikkhāpadānaṃ avibhattattā <hi rend="bold">cūḷasīlaṃ</hi> nāma. Desanāvasena hi idha cūḷamajjhimādibhāvo adhippeto, na dhammavasena. Tathā hi idha saṅkhittena uddiṭṭhānaṃ sikkhāpadānaṃ avibhattānaṃ vibhajanavasena <pb ed="P" n="1.0161" /> majjhimasīladesanā pavattā. Tenevāha <hi rend="bold">‘‘majjhimasīlaṃ vitthārento’’</hi>ti.</p>

<p rend="centre">Cūḷasīlavaṇṇanā niṭṭhitā.</p>

<p rend="subhead">Majjhimasīlavaṇṇanā</p>

<p rend="bodytext" n="11"><hi rend="paranum">11</hi><hi rend="dot">.</hi> Tattha <hi rend="bold">yathā</hi>ti opammatthe nipāto. <hi rend="bold">Vā</hi>ti vikappanatthe. <hi rend="bold">Panā</hi>ti vacanālaṅkāre. <hi rend="bold">Eke</hi>ti aññe. <hi rend="bold">Bhonto</hi>ti sādhūnaṃ piyasamudāhāro. Sādhavo hi pare ‘‘bhonto’’ti vā, ‘‘devānaṃ piyā’’ti vā ‘‘āyasmanto’’ti vā samālapanti. Yaṃ kiñci pabbajjaṃ upagatā <hi rend="bold">samaṇā.</hi> Jātimattena <hi rend="bold">brāhmaṇā.</hi> Idaṃ vuttaṃ hoti – ussāhaṃ katvā mama vaṇṇaṃ vadamānopi puthujjano ‘‘pāṇātipātaṃ pahāya pāṇātipātā paṭivirato’’tiādinā parānuddesikanayena vā yathā paneke bhonto samaṇabrāhmaṇabhāvaṃ paṭijānamānā, parehi ca tathāsambhāviyamānā tadanurūpapaṭipattiṃ ajānanato, asamatthato ca na abhisambhuṇanti, na evamayaṃ, ayaṃ pana samaṇo gotamo sabbathāpi samaṇasāruppapaṭipadaṃ pūresiyevāti evaṃ aññuddesikanayena vā sabbathāpi ācārasīlamattameva vadeyyuṃ, na taduttarinti.</p>

<p rend="bodytext">Bījagāmabhūtagāmasamārambhapade <pb ed="M" n="1.0126" /> saddakkamena appadhānabhūtopi bījagāmabhūtagāmo niddisitabbatāya padhānabhāvaṃ paṭilabhati. Añño hi saddakkamo añño atthakkamoti āha <hi rend="bold">‘‘katamo so bījagāmabhūtagāmo’’</hi>ti. Tasmiñhi vibhatte tabbisayatāya samārambhopi vibhattova hotīti <pb ed="V" n="1.0112" />. Tenevāha bhagavā <hi rend="bold">‘‘mūlabīja’’</hi>ntiādi. Mūlameva bījaṃ <hi rend="bold">mūlabījaṃ,</hi> mūlaṃ bījaṃ etassātipi <hi rend="bold">mūlabījaṃ.</hi> Sesesupi eseva nayo. <hi rend="bold">Phaḷubīja</hi>nti pabbabījaṃ. Paccayantarasamavāye sadisaphaluppattiyā visesakāraṇabhāvato viruhaṇasamatthe sāraphale niruḷho <hi rend="bold">bīja</hi>-saddo tadatthasaṃsiddhiyā mūlādīsupi kesuci pavattatīti mūlādito nivattanatthaṃ ekena bīja-saddena visesetvā vuttaṃ <hi rend="bold">‘‘bījabīja’’</hi>nti. ‘‘Rūparūpaṃ <pb ed="P" n="1.0162" />, dukkhadukkha’’nti (saṃ. ni. 4.327) ca yathā. Kasmā panettha bījagāmabhūtagāmaṃ pucchitvā bījagāmo eva vibhattoti? Na kho panetaṃ evaṃ daṭṭhabbaṃ. Nanu avocumha ‘‘mūlameva bījaṃ mūlabījaṃ, mūlaṃ bījaṃ etassātipi mūlabījanti’’. Tattha purimena bījagāmo niddiṭṭho, dutiyena bhūtagāmo, duvidhopesa sāmaññaniddesena, mūlabījañca mūlabījañca mūlabījanti ekasesanayena vā pāḷiyaṃ niddiṭṭhoti veditabbo. Tenevāha <hi rend="bold">‘‘sabbañheta’’</hi>ntiādi.</p>

<p rend="bodytext" n="12"><hi rend="paranum">12</hi><hi rend="dot">.</hi><hi rend="bold">‘‘Sannidhikatassā’’</hi>ti etena ‘‘sannidhikāraparibhoga’’nti ettha <hi rend="bold">kāra</hi>-saddassa kammatthataṃ dasseti. Yathā vā ‘‘ācayaṃgamino’’ti vattabbe anunāsikalopena ‘‘ācayagāmino’’ti (dha. sa. 10) niddeso kato, evaṃ ‘‘sannidhikāraṃ paribhoga’’nti vattabbe anunāsikalopena ‘‘sannidhikāraparibhoga’’nti vuttaṃ, sannidhiṃ katvā paribhoganti attho.</p>

<p rend="bodytext">Sammā kilese likhatīti <hi rend="bold">sallekho,</hi> suttantanayena paṭipatti. Pariyāyati kappīyatīti <hi rend="bold">pariyāyo,</hi> kappiyavācānusārena paṭipatti. Kilesehi āmasitabbato <hi rend="bold">āmisaṃ,</hi> yaṃ kiñci upabhogārahaṃ vatthu. Tenevāha <hi rend="bold">‘‘āmisanti vuttāvasesa’’</hi>nti. Nayadassanañhetaṃ sannidhivatthūnaṃ. <hi rend="bold">Udakakaddame</hi>ti udake ca kaddame ca. <hi rend="bold">Acchathā</hi>ti nisīdatha. <hi rend="bold">Gīvāyāmaka</hi>nti gīvaṃ āyamitvā, yathā ca bhutte atibhuttatāya gīvā āyamitabbāva hoti, evanti attho. <hi rend="bold">Catubhāgamatta</hi>nti kuḍubamattaṃ. <hi rend="bold">‘‘Kappiyakuṭiya’’</hi>ntiādi vinayavasena vuttaṃ.</p>

<p rend="bodytext" n="13"><hi rend="paranum">13</hi><hi rend="dot">.</hi><hi rend="bold">Ettakampī</hi>ti <pb ed="M" n="1.0127" /> vinicchayavicāraṇāvatthukittanampi <pb ed="P" n="1.0163" />. <hi rend="bold">Payojanamattamevā</hi>ti padatthayojanamattameva. Yassa pana padassa vitthārakathaṃ vinā na sakkā attho viññātuṃ, tattha vitthārakathāpi padatthasaṅgahameva gacchati. Kutūhalavasena pekkhitabbato <hi rend="bold">pekkhā,</hi> naṭasatthavidhinā naṭānañca payogo. Naṭasamūhena pana janasamūhe karaṇavasena <hi rend="bold">‘‘naṭasamajja’’</hi>nti vuttaṃ, sārasamāse ‘‘pekkhā maha’’nti vuttaṃ. <hi rend="bold">Ghanatāḷaṃ</hi> nāma daṇḍamayatāḷaṃ, silāsalākatāḷaṃ vā. <hi rend="bold">Eke</hi>ti sārasamāsācariyā, uttaravihāravāsino ca. Yathā cettha, evaṃ ito paresupi ‘‘eke’’ti āgataṭṭhānesu. <hi rend="bold">Caturassaambaṇakatāḷaṃ</hi> nāma rukkhasāradaṇḍādīsu yena kenaci caturassaambaṇakaṃ katvā <pb ed="V" n="1.0113" /> catūsu passesu cammena onandhitvā katavāditaṃ. <hi rend="bold">Abbhokkiraṇaṃ</hi> raṅgabalīkaraṇaṃ, yā ‘‘nandī’’ti vuccati. <hi rend="bold">Sobhanakara</hi>nti sobhanakaraṇaṃ, ‘‘sobhanagharaka’’nti sārasamāse vuttaṃ. Caṇḍālānamidanti <hi rend="bold">caṇḍālaṃ.</hi> Sāṇe udakena temetvā aññamaññaṃ ākoṭanakīḷā <hi rend="bold">sāṇadhovanaṃ. Indajālenā</hi>ti aṭṭhidhovanamantaṃ parijappitvā yathā pare aṭṭhīniyeva passanti, evaṃ tacādīnaṃ antaradhāpanamāyāya. <hi rend="bold">Sakaṭabyūhādī</hi>ti <hi rend="bold">ādi</hi>-saddena cakkapadumakaḷīrabyūhādiṃ saṅgaṇhāti.</p>

<p rend="bodytext" n="14"><hi rend="paranum">14</hi><hi rend="dot">.</hi><hi rend="bold">Padānī</hi>ti <pb ed="P" n="1.0164" /> sārīnaṃ patiṭṭhānaṭṭhānāni. <hi rend="bold">Dasapadaṃ</hi> nāma dvīhi pantīhi vīsatiyā padehi kīḷanajūtaṃ. <hi rend="bold">Pāsakaṃ</hi> vuccati chasu passesu ekekaṃ yāva chakkaṃ dassetvā katakīḷanakaṃ, taṃ vaḍḍhetvā yathāladdhaṃ ekakādivasena sāriyo apanentā upanentā ca kīḷanti. Ghaṭena kīḷā <hi rend="bold">ghaṭikā</hi>ti eke. Bahūsu salākāsu visesarahitaṃ ekaṃ salākaṃ gahetvā tāsu pakkhipitvā puna tasseva uddharaṇaṃ <hi rend="bold">salākahattha</hi>nti eke. Paṇṇena vaṃsākārena katā <hi rend="bold">nāḷikā.</hi> Tenevāha <hi rend="bold">‘‘taṃ dhamantā’’</hi>ti. ‘‘Pucchantassa mukhāgataṃ akkharaṃ gahetvā naṭṭhamutti lābhālābhādijānanakīḷā <hi rend="bold">akkharikā’’</hi>tipi vadanti. ‘‘Vāditānurūpaṃ naccanaṃ gāyanaṃ vā <hi rend="bold">yathāvajjaṃ’’</hi> tipi vadanti. ‘‘Evaṃ kate jayo bhavissati, aññathā parājayo’’ti jayaparājaye purakkhatvā payogakaraṇavasena parihārapathādīnampi <hi rend="bold">jūtapamādaṭṭhānabhāvo</hi> veditabbo. Paṅgacīrādīhipi vaṃsādīhi kātabbakiccasiddhiasiddhijayaparājayāvaho payogo vuttoti daṭṭhabbaṃ. <hi rend="bold">‘‘Yathāvajja’’</hi>nti ca <pb ed="M" n="1.0128" /> kāṇādīhi sadisatākāradassanehi jayaparājayavasena jūtakīḷitabhāvena vuttaṃ.</p>

<p rend="bodytext" n="15"><hi rend="paranum">15</hi><hi rend="dot">.</hi><hi rend="bold">Vāḷarūpānī</hi>ti āharimāni vāḷarūpāni. ‘‘Akappiyamañcova <hi rend="bold">pallaṅko’’</hi>ti sārasamāse. <hi rend="bold">Vānavicitta</hi>nti bhitticchadādivasena vānena vicitraṃ. Rukkhatūlalatātūlapoṭakītūlānaṃ vasena <hi rend="bold">tiṇṇaṃ tūlānaṃ.</hi> Uddalomiyaṃ <hi rend="bold">kecī</hi>ti sārasamāsācariyā, uttaravihāravāsino ca. Tathā ekantalomiyaṃ. <hi rend="bold">Koseyyakaṭṭissamaya</hi>nti koseyyakassaṭamayaṃ. <hi rend="bold">Suddhakoseyya</hi>nti <pb ed="P" n="1.0165" /> ratanaparisibbanarahitaṃ. <hi rend="bold">‘‘Ṭhapetvā tūlika’’</hi>nti etena ratanaparisibbanarahitāpi tūlikā na vaṭṭatīti dīpeti. <hi rend="bold">‘‘Ratanaparisibbitānī’’</hi>ti iminā yāni ratanaparisibbitāni, tāni bhūmattharaṇavasena, yathānurūpaṃ mañcapīṭhādīsu ca upanetuṃ vaṭṭatīti dīpitaṃ hoti. <hi rend="bold">Ajinacammehī</hi>ti ajinamigacammehi. Tāni kira cammāni sukhumāni, tasmā dupaṭṭatipaṭṭāni katvā sibbanti. Tena vuttaṃ <hi rend="bold">‘‘ajinappaveṇī’’</hi>ti. <hi rend="bold">Vuttanayenā</hi>ti vinaye vuttanayena.</p>

<p rend="bodytext" n="16"><hi rend="paranum">16</hi><hi rend="dot">.</hi><hi rend="bold">Alaṅkārañjanameva</hi> na bhesajjaṃ maṇḍanānuyogassa adhippetattā. Mālā-saddo sāsane suddhapupphesupi <pb ed="V" n="1.0114" /> niruḷhoti āha <hi rend="bold">‘‘baddhamālā vā’’</hi>ti. <hi rend="bold">Mattikakakka</hi>nti osadhehi abhisaṅkhataṃ yogamattikakakkaṃ. <hi rend="bold">Calite</hi>ti kupite. <hi rend="bold">Lohite sannisinne</hi>ti duṭṭhalohite khīṇe.</p>

<p rend="bodytext" n="17"><hi rend="paranum">17</hi><hi rend="dot">.</hi> Duggatito saṃsārato ca niyyāti etenāti niyyānaṃ, saggamaggo mokkhamaggo ca. Taṃ niyyānaṃ arahati, niyyāne vā niyuttā, niyyānaṃ vā phalabhūtaṃ etissā atthīti niyyānikā, vacīduccaritasaṃkilesato niyyātīti vā ī-kārassa rassattaṃ, ya-kārassa ca ka-kāraṃ katvā niyyānikā, cetanāya saddhiṃ samphappalāpā veramaṇi. Tappaṭipakkhato aniyyānikā, tassā bhāvo aniyyānikattaṃ, tasmā <hi rend="bold">aniyyānikattā. Tiracchānabhūtā</hi>ti tirokaraṇabhūtā. <hi rend="bold">Kammaṭṭhānabhāve</hi>ti aniccatāpaṭisaṃyuttacatusaccakammaṭṭhānabhāve. Saha atthenāti <hi rend="bold">sātthakaṃ,</hi> hitapaṭisaṃyuttanti attho. <hi rend="bold">Visikhā</hi>ti gharasanniveso, visikhāgahaṇena ca tannivāsino gahitā ‘‘gāmo āgato’’tiādīsu viya. Tenevāha ‘‘sūrā samatthā’’ti, ‘‘saddhā pasannā’’ti ca. Kumbhaṭṭhānāpadesena <pb ed="M" n="1.0129" /><pb ed="P" n="1.0166" /> kumbhadāsiyo vuttāti āha <hi rend="bold">‘‘kumbhadāsīkathā vā’’</hi>ti. Uppattiṭhitisambhārādivasena lokaṃ akkhāyatīti <hi rend="bold">lokakkhāyikā.</hi></p>

<p rend="bodytext" n="18"><hi rend="paranum">18</hi><hi rend="dot">.</hi><hi rend="bold">Sahita</hi>nti pubbāparāviruddhaṃ.</p>

<p rend="bodytext" n="19"><hi rend="paranum">19</hi><hi rend="dot">.</hi> Dūtassa kammaṃ dūteyyaṃ, tassa kathā <hi rend="bold">dūteyyakathā.</hi></p>

<p rend="bodytext" n="20"><hi rend="paranum">20</hi><hi rend="dot">.</hi><hi rend="bold">Tividhenā</hi>ti sāmantajappanairiyāpathasannissitapaccayapaṭisevanabhedato tippakārena. <hi rend="bold">Vimhāpayantī</hi>ti ‘‘aho acchariyapuriso’’ti attani paresaṃ vimhayaṃ uppādenti. <hi rend="bold">Lapantī</hi>ti attānaṃ, dāyakaṃ vā ukkhipitvā yathā so kiñci dadāti, evaṃ ukkācetvā kathenti. Nimittena caranti, nimittaṃ vā karontīti <hi rend="bold">nemittikā</hi> nimittanti ca paresaṃ paccaya dānasaññuppādakaṃ kāyavacīkammaṃ vuccati. Nippiṃsantīti nippesā, nippesāyeva <hi rend="bold">nippesikā,</hi> nippesoti ca saṭhapuriso viya lābhasakkāratthaṃ akkosakhuṃsanuppaṇḍanaparapiṭṭhimaṃsikatādi.</p>

<p rend="centre">Majjhimasīlavaṇṇanā niṭṭhitā.</p>

<p rend="subhead">Mahāsīlavaṇṇanā</p>

<p rend="bodytext" n="21"><hi rend="paranum">21</hi><hi rend="dot">.</hi> Aṅgāni <pb ed="V" n="1.0115" /> ārabbha pavattattā aṅgasahacaritaṃ satthaṃ <hi rend="bold">‘‘aṅga’’</hi>nti vuttaṃ. <hi rend="bold">Nimitta</hi>nti etthāpi eseva nayo. Keci pana <hi rend="bold">‘‘aṅga</hi>nti aṅgavikāra’’nti vadanti, paresaṃ aṅgavikāradassanenāpi lābhālābhādivijjāti. <hi rend="bold">Paṇḍurājā</hi>ti dakkhiṇāmadhurādhipati. <hi rend="bold">‘‘Mahantāna’’</hi>nti etena appakaṃ nimittaṃ, mahantaṃ nimittaṃ uppātoti dasseti. <hi rend="bold">Idaṃ nāma passatī</hi>ti yo vasabhaṃ kuñjaraṃ pāsādaṃ pabbataṃ vā āruḷhaṃ supine attānaṃ passati, tassa idaṃ nāma phalaṃ hotīti. <hi rend="bold">Supinaka</hi>nti supinasatthaṃ. Aṅgasampattivipattidassanamattena <pb ed="P" n="1.0167" /> ādisanaṃ vuttaṃ <hi rend="bold">‘‘aṅga’’</hi>nti iminā, <hi rend="bold">‘‘lakkhaṇa’’</hi>nti iminā pana mahānubhāvatānipphādakaaṅgalakkhaṇavisesadassanenāti ayametesaṃ visesoti. <hi rend="bold">Ahate</hi>ti nave. <hi rend="bold">Ito paṭṭhāyā</hi>ti devarakkhasamanussādibhedena vividhavatthabhāge ito vā etto vā sañchinne idaṃ nāma bhogādi hotīti. <hi rend="bold">Dabbihomadīni</hi><pb ed="M" n="1.0130" /> homassupakaraṇādivisesehi phalavisesadassanavasena pavattāni. <hi rend="bold">Aggihomaṃ</hi> vuttāvasesasādhanavasena pavattaṃ homaṃ. <hi rend="bold">Aṅgalaṭṭhi</hi>nti sarīraṃ. Abbhino satthaṃ <hi rend="bold">abbheyyaṃ,</hi> māsurakkhena kato gantho <hi rend="bold">māsurakkho. Bhūrivijjā</hi> sassabuddhikaraṇavijjāti sārasamāse. <hi rend="bold">Sapakkhaka…pe… catuppadāna</hi>nti piṅgalamakkhikādisapakkhaka gharagolikādiapakkhakadevamanussakoñcādidvipadakakaṇṭakajambukādicatuppadānaṃ.</p>

<p rend="bodytext" n="23"><hi rend="paranum">23</hi><hi rend="dot">.</hi><hi rend="bold">‘‘Asukadivase’’</hi>ti ‘‘pakkhassa dutiye tatiye’’tiādi tithivasena vuttaṃ. <hi rend="bold">Asukanakkhattenā</hi>ti rohiṇīādinakkhattayogavasena.</p>

<p rend="bodytext" n="24"><hi rend="paranum">24</hi><hi rend="dot">.</hi><hi rend="bold">Ukkānaṃ patana</hi>nti ukkobhāsānaṃ patanaṃ. Vātasaṅghātesu hi vegena aññamaññaṃ saṅghaṭṭentesu dīpakobhāso viya obhāso uppajjitvā ākāsato patati, tatthāyaṃ ukkāpātavohāro. <hi rend="bold">Avisuddhatā</hi> abbhamahikādīhi.</p>

<p rend="bodytext" n="25"><hi rend="paranum">25</hi><hi rend="dot">.</hi><hi rend="bold">Dhārānupavecchanaṃ</hi> vassanaṃ. Hatthena adhippetaviññāpanaṃ <hi rend="bold">hatthamuddā,</hi> taṃ pana aṅgulisaṅkocanena <pb ed="P" n="1.0168" /> gaṇanāyeva. Pārasika milakkhakādayo viya navantavasena gaṇanā <hi rend="bold">acchiddakagaṇanā. Saṭuppādanādī</hi>ti <hi rend="bold">ādi</hi>-saddena vokalanabhāgahārādike saṅgaṇhāti. <hi rend="bold">Cintāvasenā</hi>ti vatthuṃ anusandhiñca sayameva cirena cintetvā karaṇavasena <hi rend="bold">cintākavi</hi> veditabbo, kiñci sutvā sutena assutaṃ anusandhetvā karaṇavasena <hi rend="bold">sutakavi,</hi> kañci atthaṃ upadhāretvā tassa <pb ed="V" n="1.0116" /> saṅkhipanavitthāraṇādivasena <hi rend="bold">atthakavi,</hi> yaṃ kiñci parena kataṃ kabbaṃ nāṭakaṃ vā disvā taṃ sadisameva aññaṃ attano ṭhānuppattikapaṭibhānena karaṇavasena <hi rend="bold">paṭibhānakavi</hi> veditabbo.</p>

<p rend="bodytext" n="26"><hi rend="paranum">26</hi><hi rend="dot">.</hi> Pariggahabhāvena dārikāya gaṇhāpanaṃ <hi rend="bold">āvāhanaṃ. </hi> Tathā dāpanaṃ <hi rend="bold">vivāhanaṃ.</hi> Desantare diguṇatiguṇādigahaṇavasena bhaṇḍappayojanaṃ <hi rend="bold">payogo.</hi> Tattha vā aññattha vā yathākālaparicchedaṃ vaḍḍhigahaṇavasena payojanaṃ <hi rend="bold">uddhāro. </hi> ‘‘Bhaṇḍamūlarahitānaṃ vāṇijjaṃ katvā ettakenudayena saha mūlaṃ dethāti dhanadānaṃ <hi rend="bold">payogo,</hi> tāvakālikadānaṃ <hi rend="bold">uddhāro’’</hi>ti ca vadanti. <hi rend="bold">Tīhi kāraṇehī</hi>ti ettha vātena, pāṇakehi vā gabbhe vinassante na purimakammunā okāso kato, tappaccayā kammaṃ vipaccati. Sayameva <pb ed="M" n="1.0131" /> pana kammunā okāse kate na ekantena vāto pāṇakā vā apekkhitabbāti kammassa visuṃ kāraṇabhāvo vuttoti daṭṭhabbaṃ. <hi rend="bold">Nibbāpanīya</hi>nti upasamakaraṃ. <hi rend="bold">Paṭikamma</hi>nti yathā te na khādanti, tathā paṭikaraṇaṃ. <hi rend="bold">Parivattanattha</hi>nti āvudhādinā saha ukkhittahatthassa ukkhipanavasena parivattanatthaṃ. Icchitatthassa devatāya kaṇṇe kathanavasena jappanaṃ <hi rend="bold">kaṇṇajappana</hi>nti. <hi rend="bold">Ādiccapāricariyā</hi>ti <pb ed="P" n="1.0169" /> karavīramālāhi pūjaṃ katvā sakaladivasaṃ ādiccābhimukhāvaṭṭhānena ādiccassa paricaraṇaṃ. ‘‘Siravhāyana’’nti keci paṭhanti, tassatthomantaṃ parijappitvā sirasā icchitassa atthassa avhāyananti.</p>

<p rend="bodytext" n="27"><hi rend="paranum">27</hi><hi rend="dot">.</hi><hi rend="bold">Samiddhikāle</hi>ti āyācitassa atthassa siddhikāle. <hi rend="bold">Santipaṭissavakamma</hi>nti devatāyācanāya yā santi paṭikattabbā, tassā paṭiññāpaṭissavakammakaraṇaṃ, santiyā āyācanappayogoti attho. <hi rend="bold">Tasmi</hi>nti paṭissavaphalabhūte yathābhipatthitakammasmiṃ, yaṃ ‘‘sace me idaṃ nāma samijjhissatī’’ti vuttaṃ. <hi rend="bold">Tassā</hi>ti santipaṭissavassa, yo ‘‘paṇidhī’’ti ca vutto. Yathāpaṭissavañhi upahāre kate paṇidhi āyācanā katā niyyātitā hotīti. <hi rend="bold">Acchandikabhāvamatta</hi>nti itthiyā akāmakabhāvamattaṃ. <hi rend="bold">Liṅga</hi>nti purisaliṅgaṃ. <hi rend="bold">Balikammakaraṇaṃ</hi> upaddavapaṭibāhanatthañceva vaḍḍhiāvahanatthañca. <hi rend="bold">Dosāna</hi>nti pittādidosānaṃ. Ettha ca <hi rend="bold">vamana</hi>nti pacchaṭṭanaṃ adhippetaṃ. <hi rend="bold">Uddhaṃvirecana</hi>nti vamanaṃ ‘‘uddhaṃ dosānaṃ nīharaṇa’’nti vuttattā. Tathā <hi rend="bold">virecana</hi>nti virecanameva. <hi rend="bold">Adhovirecana</hi>nti pana suddhivatthikasāvatthiādi vatthikiriyāpi adhippetā ‘‘adho dosānaṃ nīharaṇa’’nti vuttattā. <hi rend="bold">Sīsavirecanaṃ</hi> semhanīharaṇādi. <hi rend="bold">Paṭalānī</hi>ti akkhipaṭalāni. <hi rend="bold">Salākavejjakamma</hi>nti akkhivejjakammaṃ, idaṃ vuttāvasesasālākiyasaṅgahaṇatthaṃ vuttanti daṭṭhabbanti. Tappanādayopi hi sālākiyānevāti. Mūlāni <pb ed="P" n="1.0170" /> padhānāni rogūpasame samatthāni bhesajjāni <hi rend="bold">mūlabhesajjāni,</hi> mūlānaṃ vā byādhīnaṃ bhesajjāni <hi rend="bold">mūlabhesajjāni</hi>. Mūlānubandhavasena hi duvidho byādhi. Mūlaroge ca tikicchite yebhuyyena itaraṃ vūpasamatīti. <hi rend="bold">‘‘Kāyatikicchanaṃ</hi><pb ed="V" n="1.0117" /><hi rend="bold">dassetī’’</hi>ti idaṃ komārabhaccasallakattasālākiyādikaraṇavisesabhūtatantīnaṃ tattha tattha vuttattā pārisesavasena vuttaṃ, tasmā tadavasesāya tantiyāpi idha saṅgaho daṭṭhabbo. Sabbāni cetāni ājīvahetukāniyeva idhādhippetāni ‘‘micchājīvena jīvikaṃ kappentī’’ti vuttattā <pb ed="M" n="1.0132" />. Yaṃ pana tattha tattha pāḷiyaṃ <hi rend="bold">‘‘iti vā’’</hi>ti vuttaṃ, tattha <hi rend="bold">itī</hi>ti pakāratthe nipāto, <hi rend="bold">vā</hi>-iti vikappanatthe. Idaṃ vuttaṃ hoti iminā pakārena, ito aññe na vāti. Tena yāni ito bāhirakapabbajitā sippāyatanavijjāṭṭhānādīni jīvikopāyabhūtāni ājīvapakatā upajīvanti, tesaṃ pariggaho katoti veditabbo.</p>

<p rend="centre">Mahāsīlavaṇṇanā niṭṭhitā.</p>

<p rend="subhead">Pubbantakappikasassatavādavaṇṇanā</p>

<p rend="bodytext" n="28"><hi rend="paranum">28</hi><hi rend="dot">.</hi><hi rend="bold">Bhikkhusaṅghena vuttavaṇṇo</hi> nāma ‘‘yāvañcidaṃ tena bhagavatā’’tiādinā vuttavaṇṇo. Etthāyaṃ sambandho – na bhikkhave ettakā eva buddhaguṇā, ye tumhākaṃ pākaṭā, apākaṭā pana ‘‘atthi bhikkhave aññe dhammā’’ti vitthāro. Tattha ‘‘ime diṭṭhiṭṭhānā evaṃ gahitā’’tiādinā sassatādidiṭṭhiṭṭhānānaṃ yathāgahitākārasuññatabhāvappakāsanato, ‘‘tañca pajānanaṃ na parāmasatī’’ti sīlādīnañca aparāmāsaniyyānikabhāvadīpanena niccasārādivirahappakāsanato, yāsu vedanāsu avītarāgatāya bāhirakānaṃ etāni diṭṭhivipphanditāni sambhavanti, tesaṃ paccayabhūtānañca sammohādīnaṃ vedakakārakasabhāvābhāvadassanamukhena <pb ed="P" n="1.0171" /> sabbadhammānaṃ attattaniyatāvirahadīpanato, anupādāparinibbānadīpanato ca ayaṃ desanā suññatāvibhāvanappadhānāti āha <hi rend="bold">‘‘suññatāpakāsanaṃ ārabhī’’</hi>ti. <hi rend="bold">Pariyattī</hi>ti vinayādibhedabhinnā tanti. <hi rend="bold">Desanā</hi>ti tassā tantiyā manasāvavatthāpitāya vibhāvanā, yathādhammaṃ dhammābhilāpabhūtā vā paññāpanā, anulomādivasena vā kathananti pariyattidesanānaṃ viseso pubbeyeva vavatthāpitoti āha <hi rend="bold">‘‘desanāyaṃ pariyattiya’’</hi>nti. <hi rend="bold">Evaṃ ādīsū</hi>ti ettha <hi rend="bold">ādi</hi>-saddena saccasabhāvasamādhipaññāpakatipuññaāpattiñeyyādayo saṅgayhanti. Tathā hi ayaṃ dhamma-saddo ‘‘catunnaṃ bhikkhave dhammānaṃ ananubodhā’’tiādīsu (dī. ni. 2.186; a. ni. 4.1) sacce vattati, ‘‘kusalā dhammā akusalā dhammā’’tiādīsu (dha. sa. 1) sabhāve, ‘‘evaṃdhammā te bhagavanto ahesu’’ntiādīsu (saṃ. ni. 5.378) samādhimhi, ‘‘saccaṃ dhammo <pb ed="V" n="1.0118" /> dhiti cāgo, sa ve pecca na socatī’’tiādīsu (su. ni. 190) paññāya, ‘‘jātidhammānaṃ <pb ed="M" n="1.0133" /> bhikkhave sattānaṃ evaṃ icchā uppajjatī’’tiādīsu (ma. ni. 3.373; paṭi. ma. 1.33) pakatiyaṃ, ‘‘dhammo suciṇṇo sukhamāvahātī’’tiādīsu (su. ni. 184; theragā. 303; jā. 1.10.102) puññe, ‘‘cattāro <pb ed="P" n="1.0172" /> pārājikā dhammā’’tiādīsu (pārā. 233) āpattiyaṃ, ‘‘sabbe dhammā sabbākārena buddhassa bhagavato ñāṇamukhe āpāthaṃ āgacchantī’’tiādīsu (mahāni. 156; cūḷani. 85; paṭi. ma. 3.6) ñeyye vattati (ma. ni. aṭṭha. 1.suttanikkhepavaṇṇanā; abhi. aṭṭha. 1.tikamātikāpadavaṇṇanā; bu. vaṃ. aṭṭha. ratanacaṅkamanakaṇḍavaṇṇanā). <hi rend="bold">Dhammā hontī</hi>ti suññā dhammamattā hontīti attho.</p>

<p rend="bodytext"><hi rend="bold">‘‘Duddasā’’</hi>ti eteneva tesaṃ dhammānaṃ dukkhogāhatā pakāsitā hoti. Sace pana koci attano pamāṇaṃ ajānanto ñāṇena te dhamme ogāhituṃ ussāhaṃ kareyya, tassa taṃ ñāṇaṃ appatiṭṭhameva makasatuṇḍasūci viya mahāsamuddeti āha <hi rend="bold">‘‘alabbhaneyyapatiṭṭhā’’</hi>ti. Alabbhaneyyā patiṭṭhā etthāti alabbhaneyyapatiṭṭhāti padaviggaho veditabbo. Alabbhaneyyapatiṭṭhānaṃ ogāhituṃ asakkuṇeyyatāya ‘‘ettakā ete īdisā cā’’ti passituṃ na sakkāti vuttaṃ <hi rend="bold">‘‘gambhīrattā eva duddasā’’</hi>ti. Ye pana daṭṭhumeva na sakkā, tesaṃ ogāhitvā anubujjhane kathā eva natthīti āha <hi rend="bold">‘‘duddasattā eva duranubodhā’’</hi>ti. Sabbapariḷāhapaṭippassaddhimatthake samuppannattā, nibbutasabbapariḷāhasamāpattisamokiṇṇattā ca <hi rend="bold">nibbutasabbapariḷāhā. Santārammaṇāni</hi> maggaphalanibbānāni anupasantasabhāvānaṃ kilesānaṃ saṅkhārānañca abhāvato. Atha vā samūhatavikkhepatāya niccasamāhitassa manasikārassa vasena tadārammaṇadhammānaṃ santabhāvo veditabbo kasiṇugghāṭimākāsatabbisayaviññāṇānaṃ anantabhāvo viya. Avirajjhitvā nimittapaṭivedho viya issāsānaṃ avirajjhitvā dhammānaṃ yathābhūtasabhāvabodho sāduraso mahāraso ca hotīti āha <hi rend="bold">atittikaraṇaṭṭhenā</hi>ti. Paṭivedhappattānaṃ, tesu ca buddhānaṃyeva sabbākārena visayabhāvūpagamanato na takkabuddhiyā gocarāti āha <hi rend="bold">‘‘uttamañāṇavisayattā’’</hi>tiādi. <hi rend="bold">‘‘Nipuṇā’’</hi>ti ñeyyesu tikkhavisadavuttiyā chekā. Yasmā pana so chekabhāvo ārammaṇe appaṭihatavuttitāya sukhumañeyyagahaṇasamatthatāya supākaṭo hoti, tena vuttaṃ <hi rend="bold">‘‘saṇhasukhumasabhāvattā’’</hi>ti.</p>

<p rend="bodytext">Aparo nayo <pb ed="M" n="1.0134" /><pb ed="P" n="1.0173" /> – vinayapaṇṇattiādigambhīraneyyavibhāvanato <hi rend="bold">gambhīrā.</hi> Kadāci asaṅkhyeyyamahākappe atikkamitvāpi dullabhadassanatāya <hi rend="bold">duddasā.</hi> Dassanañcettha paññācakkhuvaseneva veditabbaṃ. Dhammanvayasaṅkhātassa anubodhassa kassacideva sambhavato <hi rend="bold">duranubodhā</hi><pb ed="V" n="1.0119" />. Santasabhāvato, veneyyānañca guṇasampadānaṃ pariyosānattā <hi rend="bold">santā.</hi> Attano ca paccayehi padhānabhāvaṃ nītatāya <hi rend="bold">paṇītā.</hi> Samadhigatasaccalakkhaṇatāya atakkehi, atakkena vā ñāṇena avacaritabbatāya <hi rend="bold">atakkāvacarā.</hi> Nipuṇaṃ, nipuṇe vā atthe saccappaccayākārādivasena vibhāvanato <hi rend="bold">nipuṇā. </hi> Loke aggapaṇḍitena sammāsambuddhena vedīyanti pakāsīyantīti <hi rend="bold">paṇḍitavedanīyā.</hi> Anāvaraṇañāṇapaṭilābhato hi bhagavā ‘‘sabbavidū haṃ asmi, (dha. pa. 353; mahāva. 11; kathā. 405) dasabalasamannāgato bhikkhave tathāgato’’tiādinā (saṃ. ni. 2.21) attano sabbaññutādiguṇe pakāseti. Tenevāha <hi rend="bold">‘‘sayaṃ abhiññā sacchikatvā pavedetī’’</hi>ti.</p>

<p rend="bodytext">Tattha kiñcāpi sabbaññutaññāṇaṃ phalanibbānāni viya sacchikātabbasabhāvaṃ na hoti, āsavakkhayañāṇe pana adhigate adhigatameva hotīti tassa paccakkhakaraṇaṃ sacchikiriyāti āha <hi rend="bold">‘‘abhivisiṭṭhena ñāṇena paccakkhaṃ katvā’’</hi>ti. <hi rend="bold">Abhivisiṭṭhena ñāṇenā</hi>ti ca hetuatthe karaṇavacanaṃ, abhivisiṭṭhañāṇādhigamahetūti attho. <hi rend="bold">Abhivisiṭṭhañāṇa</hi>nti vā paccavekkhaṇañāṇe adhippete karaṇavacanampi yujjatiyeva. Pavedanañcettha aññāvisayānaṃ saccādīnaṃ desanākiccasādhanato, ‘‘ekomhi sammāsambuddho’’tiādinā (mahāva. 11; kathā. 405) paṭijānanato ca veditabbaṃ. <hi rend="bold">Vadamānā</hi>ti <pb ed="P" n="1.0174" /> ettha sattiattho <hi rend="bold">māna</hi>-saddo, vattuṃ ussāhaṃ karontoti attho. Evaṃbhūtā ca vattukāmā nāma hontīti āha <hi rend="bold">‘‘vaṇṇaṃ vattukāmā’’</hi>ti. Sāvasesaṃ vadantopi viparītaṃ vadanto viya ‘‘sammā vadatī’’ti na vattabboti āha <hi rend="bold">‘‘ahāpetvā’’</hi>ti, tena anavasesattho idha <hi rend="bold">sammā</hi>-saddoti dasseti. <hi rend="bold">‘‘Vattuṃ sakkuṇeyyu’’</hi>nti iminā ‘‘vadeyyu’’nti sakatthadīpanabhāvamāha. Ettha ca kiñcāpi bhagavato dasabalādiñāṇānipi anaññasādhāraṇāni, sappadesavisayattā pana tesaṃ ñāṇānaṃ na tehi buddhaguṇā ahāpetvā gahitā nāma honti, nippadesavisayattā pana sabbaññutaññāṇassa <pb ed="M" n="1.0135" /> tasmiṃ gahite sabbepi buddhaguṇā gahitā eva nāma hontīti imamatthaṃ dasseti <hi rend="bold">‘‘yehi…pe… vadeyyu’’</hi>nti. Puthūni ārammaṇāni etassāti <hi rend="bold">puthuārammaṇaṃ,</hi> sabbārammaṇattāti adhippāyo. Atha vā puthuārammaṇārammaṇatoti etasmiṃ atthe ‘‘puthuārammaṇato’’ti vuttaṃ, ekassa ārammaṇa-saddassa lopaṃ katvā ‘‘oṭṭhamukho kāmāvacara’’nti ādīsu viya, tenassa puthuñāṇakiccasādhakataṃ dasseti. Tathā hetaṃ tīsu kālesu appaṭihatañāṇaṃ, catuyoniparicchedakañāṇaṃ, pañcagatiparicchedakañāṇaṃ, chasu asādhāraṇañāṇesu sesāsādhāraṇañāṇāni, sattaariyapuggalavibhāvakañāṇaṃ, aṭṭhasupi parisāsu akampanañāṇaṃ, navasattāvāsaparijānanañāṇaṃ, dasabalañāṇanti evamādīnaṃ anekasatasahassabhedānaṃ ñāṇānaṃ yathāsambhavaṃ kiccaṃ sādhetīti. <hi rend="bold">‘‘Punappunaṃ uppattivasenā’’</hi>ti etena <pb ed="V" n="1.0120" /> sabbaññutaññāṇassa kamavuttitaṃ dasseti. Kamenāpi hi taṃ visayesu pavattati, na sakiṃyeva yathā bāhirakā vadanti ‘‘sakiṃyeva sabbaññū sabbaṃ jānāti, na kamenā’’ti.</p>

<p rend="bodytext">Yadi evaṃ acinteyyāparimeyyabhedassa ñeyyassa paricchedavatā ekena ñāṇena niravasesato kathaṃ paṭivedhoti, ko <pb ed="P" n="1.0175" /> vā evamāha ‘‘paricchedavantaṃ buddhañāṇa’’nti. Anantañhi taṃ ñāṇaṃ ñeyyaṃ viya. Vuttañhetaṃ ‘‘yāvatakaṃ ñeyyaṃ tāvatakaṃ ñāṇaṃ. Yāvatakaṃ ñāṇaṃ, tāvatakaṃ ñeyya’’nti (mahāni. 156; cūḷani. 85; paṭi. ma. 3.5). Evampi jātibhūmisabhāvādivasena disādesakālādivasena ca anekabhedabhinne ñeyye kamena gayhamāne anavasesapaṭivedho na sambhavati yevāti, nayidamevaṃ. Kasmā? Yaṃ kiñci bhagavatā ñātuṃ icchitaṃ sakalaṃ ekadeso vā. Tattha appaṭihatacāratāya paccakkhato ñāṇaṃ pavattati, vikkhepābhāvato ca bhagavā sabbakālaṃ samāhitova ñātuṃ, icchitassa paccakkhabhāvo na sakkā nivāretuṃ ‘‘ākaṅkhāpaṭibaddhaṃ buddhassa bhagavato ñāṇa’’ntiādi (mahāni. 156; cūḷani. 85; paṭi. ma. 3.5) vacanato, na cettha dūrato cittapaṭaṃ passantānaṃ viya, ‘‘sabbe dhammā anattā’’ti vipassantānaṃ viya ca anekadhammāvabodhakāle anirūpitarūpena bhagavato ñāṇaṃ pavattatīti gahetabbaṃ acinteyyānubhāvatāya buddhañāṇassa. Tenevāha ‘‘buddhavisayo acinteyyo’’ti <pb ed="M" n="1.0136" /> (a. ni. 4.77). Idaṃ panettha sanniṭṭhānaṃsabbākārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇassa paṭilābhena bhagavā santānena sabbadhammapaṭivedhasamattho ahosi sabbaneyyāvaraṇassa pahānato, tasmā sabbaññū, na sakiṃyeva sabbadhammāvabodhato <pb ed="P" n="1.0176" />, yathā santānena sabbaindhanassa dahanasamatthatāya pāvako ‘‘sabbabhū’’ti vuccatīti.</p>

<p rend="bodytext"><hi rend="bold">Vavatthāpanavacana</hi>nti sanniṭṭhāpanavacanaṃ, avadhāraṇavacananti attho. <hi rend="bold">Aññe vā</hi>ti ettha avadhāraṇena nivattitaṃ dasseti <hi rend="bold">‘‘na pāṇātipātā veramaṇiādayo’’</hi>ti, ayañca <hi rend="bold">eva</hi>-saddo aniyatadesatāya ca-saddo viya yattha vutto, tato aññatthāpi vacanicchāvasena upatiṭṭhatīti āha <hi rend="bold">‘‘gambhīrā vā’’</hi>tiādi. <hi rend="bold">Sabbapadehī</hi>ti yāva ‘‘paṇḍitavedanīyā’’ti idaṃ padaṃ, tāva sabbapadehi. <hi rend="bold">Sāvakapāramiñāṇa</hi>nti sāvakānaṃ dānādipāripūriyā nipphannaṃ vijjattayachaḷabhiññācatuppaṭisambhidādibhedaṃ ñāṇaṃ. <hi rend="bold">Tato</hi>ti sāvakapāramiñāṇato. <hi rend="bold">Tatthā</hi>ti sāvakapāramiñāṇe. <hi rend="bold">Tatopī</hi>ti anantaraniddiṭṭhato paccekabuddhañāṇatopi, ko pana vādo sāvakapāramiñāṇatoti adhippāyo. Etthāyaṃ atthayojanā – kiñcāpi sāvakapāramiñāṇaṃ heṭṭhimasekkhañāṇaṃ puthujjanañāṇañca upādāya gambhīraṃ, paccekabuddhañāṇaṃ upādāya na tathā gambhīranti <pb ed="V" n="1.0121" /> ‘‘gambhīramevā’’ti na sakkā vattuṃ. Tathā paccekabuddhañāṇampi sabbaññutaññāṇaṃ upādāyāti tattha vavatthānaṃ na labbhati, sabbaññutaññāṇadhammā pana sāvakapāramiñāṇādīnaṃ viya kiñci upādāya agambhīrabhāvābhāvato gambhīrā vāti. Yathā cettha vavatthānaṃ dassitaṃ, evaṃ sāvakapāramiñāṇaṃ duddasaṃ, paccekabuddhañāṇaṃ pana tato duddasataranti tattha vavatthānaṃ natthītiādinā vavatthānasabbhāvo netabbo. Tenevāha <hi rend="bold">‘‘tathā duddasāva…pe… veditabba’’</hi>nti.</p>

<p rend="bodytext"><hi rend="bold">Kasmā panetaṃ evaṃ āraddhaṃ</hi>ti etthāyaṃ adhippāyo – bhavatu tāva niravasesabuddhaguṇavibhāvanūpāyabhāvato sabbaññutaññāṇaṃ ekampi puthunissayārammaṇañākiccasiddhiyā ‘‘atthi bhikkhave aññeva dhammā’’tiādinā bahuvacanena uddiṭṭhaṃ, tassa pana vissajjanaṃ saccapaccayākārādivisesavasena anaññasādhāraṇena vibhajananayena anārabhitvā sanissayānaṃ <pb ed="P" n="1.0177" /> diṭṭhīnaṃ vibhajanavasena kasmā āraddhanti. Tattha yathā saccapaccayākārādīnaṃ <pb ed="M" n="1.0137" /> vibhajanaṃ anaññasādhāraṇaṃ, sabbaññutaññāṇasseva visayo, evaṃ niravasesena diṭṭhigatavibhajanampīti dassetuṃ <hi rend="bold">‘‘buddhānañhī’’</hi>tiādi āraddhaṃ. Tattha <hi rend="bold">ṭhānānī</hi>ti kāraṇāni. <hi rend="bold">Gajjitaṃ mahantaṃ hotī</hi>ti desetabbassa atthassa anekavidhatāya, duviññeyyatāya ca nānānayehi pavattamānaṃ desanāgajjitaṃ mahantaṃ vipulaṃ, bahubhedañca hoti. <hi rend="bold">Ñāṇaṃ anupavisatī</hi>ti tato eva ca desanāñāṇaṃ desetabbadhamme vibhāgaso kurumānaṃ anupavisati, te anupavissa ṭhitaṃ viya hotīti attho.</p>

<p rend="bodytext"><hi rend="bold">Buddhañāṇassa mahantabhāvo paññāyatī</hi>ti evaṃvidhassa nāma dhammassa desakaṃ paṭivedhakañcāti buddhānaṃ desanāñāṇassa paṭivedhañāṇassa ca uḷārabhāvo pākaṭo hoti. Ettha ca kiñcāpi ‘‘sabbaṃ vacīkammaṃ buddhassa bhagavato ñāṇapubbaṅgamaṃ ñāṇānuparivattī’’ti (mahāni. 69; cūḷani. 85; paṭi. ma. 3.5; netti. 14) vacanato sabbāpi bhagavato desanā ñāṇarahitā natthi, sīhasamānavuttitāya ca sabbattha samānussāhappavatti desetabbadhammavasena pana desanā visesato ñāṇena anupaviṭṭhā gambhīratarā ca hotīti daṭṭhabbaṃ. Kathaṃ pana vinayapaṇṇattiṃ patvā desanā tilakkhaṇāhatā suññatāpaṭisaṃyuttā hotīti? Tatthāpi ca sannisinnaparisāya ajjhāsayānurūpaṃ pavattamānā desanā saṅkhārānaṃ aniccatādivibhāvanī, sabbadhammānaṃ attattaniyatābhāvappakāsanī ca hoti. Tenevāha <hi rend="bold">‘‘anekapariyāyena dhammiṃ kathaṃ katvā’’</hi>tiādi.</p>

<p rend="bodytext"><hi rend="bold">Bhūmantara</hi>nti dhammānaṃ avatthāvisesañca ṭhānavisesañca. Tattha <hi rend="bold">avatthāviseso</hi>satiādidhammānaṃ <pb ed="V" n="1.0122" /> satipaṭṭhānindriyabalabojjhaṅgamaggaṅgādibhedo. <hi rend="bold">Ṭhānaviseso</hi><pb ed="P" n="1.0178" /> kāmāvacarādibhedo. <hi rend="bold">Paccayākāra</hi>padassa attho heṭṭhā vuttoyeva. <hi rend="bold">Samayantara</hi>nti diṭṭhivisesā, nānāvihitā diṭṭhiyoti attho, aññasamayaṃ vā. <hi rend="bold">Evaṃ otiṇṇe vatthusmi</hi>nti evaṃ lahukagarukādivasena tadanurūpe otiṇṇe vatthusmiṃ <hi rend="bold">sikkhāpadapaññāpanaṃ.</hi></p>

<p rend="bodytext">Yadipi kāyānupassanādivasena satipaṭṭhānādayo suttantapiṭakepi (dī. ni. 2.374; ma. ni. 1.107) vibhattā, suttantabhājanīyādivasena pana abhidhammeyeva te savisesaṃ vibhattāti āha <hi rend="bold">‘‘ime cattāro satipaṭṭhānā…pe… abhidhammapiṭakaṃ vibhajitvā’’</hi>ti. Tattha <hi rend="bold">‘‘satta phassā’’</hi>ti sattaviññāṇadhātusampayogavasena vuttaṃ. Tathā <hi rend="bold">‘‘satta vedanā’’</hi>tiādīsupi. <hi rend="bold">Lokuttarā dhammā nāmā</hi>ti <pb ed="M" n="1.0138" /> ettha <hi rend="bold">iti</hi>-saddo ādiattho, pakārattho vā, tena vuttāvasesaṃ abhidhamme āgataṃ dhammānaṃ vibhajitabbākāraṃ saṅgaṇhāti. Catuvīsati samantapaṭṭhānāni etthāti <hi rend="bold">catuvīsatisamantapaṭṭhānaṃ,</hi> abhidhammapiṭakaṃ. Ettha paccayanayaṃ aggahetvā dhammavaseneva samantapaṭṭhānassa catuvīsatividhatā vuttā. Yathāha –</p>

<p rend="gatha1">‘‘Tikañca paṭṭhānavaraṃ dukuttamaṃ,</p>

<p rend="gatha2">Dukatikañceva tikadukañca;</p>

<p rend="gatha3">Tikatikañceva dukadukañca,</p>

<p rend="gathalast">Cha anulomamhi nayā sugambhīrā. (paṭṭhā. 1.paccayaniddesa 41, 44, 48, 52);</p>

<p rend="bodytext">Tathā –</p>

<p rend="gatha1">Tikañca…pe… cha paccanīyamhi nayā sugambhīrā;</p>

<p rend="gatha2">Tikañca…pe… cha anulomapaccanīyamhi nayā sugambhīrā;</p>

<p rend="gathalast">Tikañca…pe… paccanīyānulomamhi nayā sugambhīrā’’ti. (paṭṭhā. 1.paccayaniddesa 44, 52);</p>

<p rend="bodytext">Evaṃ dhammavasena catuvīsatibhedesu tikapaṭṭhānādīsu ekekaṃ paccayanayena anulomādivasena catubbidhaṃ hotīti channavuti samantapaṭṭhānāni. Tattha pana dhammānulome tikapaṭṭhāne kusalattike paṭiccavāre paccayānulome <pb ed="P" n="1.0179" /> hetumūlake hetupaccayavasena ekūnapaññāsa pucchānayā satta vissajjananayāti <pb ed="V" n="1.0123" /> ādinā dassiyamānā anantabhedā nayāti āha <hi rend="bold">‘‘anantanaya’’</hi>nti. Hoti cettha –</p>

<p rend="indent">‘‘Paṭṭhānaṃ nāma paccekaṃ dhammānaṃ anulomādimhi tikadukādīsu yā paccayamūlavisiṭṭhā catunayato sattadhā gatī’’ti.</p>

<p rend="bodytext"><hi rend="bold">Navahākārehī</hi>ti uppādādīhi navahi paccayākārehi. Tattha uppajjati etasmā phalanti <hi rend="bold">uppādo,</hi> uppattiyā kāraṇabhāvo. Sati ca avijjāya saṅkhārā uppajjanti, na asati, tasmā <hi rend="bold">avijjā saṅkhārānaṃ uppādo hutvā paccayo hoti.</hi> Tathā avijjāya sati saṅkhārā pavattanti dharanti, nivisanti ca, te avijjāya sati phalaṃ bhavādīsu khipanti, āyūhanti phaluppattiyā ghaṭanti, saṃyujjanti attano phalena, yasmiṃ santāne sayañca uppannā, taṃ palibundhanti, paccayantarasamavāye udayanti uppajjanti, hinoti ca saṅkhārānaṃ kāraṇabhāvaṃ gacchati, paṭicca avijjaṃ saṅkhārā ayanti pavattantīti evaṃ avijjāya saṅkhārānaṃ <pb ed="M" n="1.0139" /> kāraṇabhāvūpagamanavisesā uppādādayo veditabbā. Tathā saṅkhārādīnaṃ viññāṇādīsu.</p>

<p rend="bodytext"><hi rend="bold">Uppādaṭṭhitī</hi>tiādīsu ca tiṭṭhati etenāti ṭhiti, kāraṇaṃ. Uppādo eva ṭhiti <hi rend="bold">uppādaṭṭhiti.</hi> Esa nayo sesesupi. Yasmā ayonisomanasikāro, ‘‘āsavasamudayā avijjāsamudayo’’ti (ma. ni. 1.103) vacanato āsavā ca avijjāya paccayo, tasmā vuttaṃ <hi rend="bold">‘‘ubhopete dhammā paccayasamuppannā’’</hi>ti. <hi rend="bold">Paccayapariggahe paññā</hi>ti saṅkhārānaṃ avijjāya ca uppādādike paccayākāre paricchinditvā gahaṇavasena pavattā paññā. <hi rend="bold">Dhammaṭṭhitiñāṇa</hi>nti dhammānaṃ paccayuppannānaṃ paccayabhāvato dhammaṭṭhitisaṅkhāte paṭiccasamuppāde ñāṇaṃ. Paccayadhammā hi paṭiccasamuppāde ‘‘dvādasa paṭiccasamuppādā’’ti vacanato <pb ed="P" n="1.0180" /> dvādasa paccayā. Ayañca nayo na paccuppanne eva, atha kho atītānāgatakālepi, na ca avijjāya eva saṅkhāresu, atha kho saṅkhārādīnampi viññāṇādīsu labbhatīti paripuṇṇaṃ katvā paccayākārassa vibhattabhāvaṃ dassetuṃ <hi rend="bold">‘‘atītampi addhāna’’</hi>ntiādi pāḷiṃ ārabhi. Paṭṭhāne (paṭṭhā. 1.paccayaniddesa 1) dassitā hetādipaccayā evettha uppādādipaccayākārehi gahitāti te yathāsambhavaṃ nīharitvā yojetabbā, ativitthārabhayena pana na yojayimha.</p>

<p rend="bodytext"><hi rend="bold">Tassa tassa dhammassā</hi>ti tassa tassa saṅkhārādipaccayuppannadhammassa. <hi rend="bold">Tathā tathā paccayabhāvenā</hi>ti uppādādihetādipaccayabhāvena. Atītapaccuppannānāgatavasena tayo addhā kālā etassāti <pb ed="V" n="1.0124" /><hi rend="bold">tiyaddhaṃ.</hi> Hetuphalaphalahetuhetuphalavasena tayo sandhī etassāti <hi rend="bold">tisandhiṃ.</hi> Saṅkhippanti ettha avijjādayo viññāṇādayo cāti saṅkhepo, kammaṃ vipāko ca. Saṅkhippanti etthāti vā saṅkhepo, avijjādayo viññāṇādayo ca. Koṭṭhāsapariyāyo vā <hi rend="bold">saṅkhepa</hi>-saddo. Atīte kammasaṅkhepādivasena cattāro saṅkhepā etassāti <hi rend="bold">catusaṅkhepaṃ. </hi> Sarūpato avuttāpi tasmiṃ tasmiṃ saṅkhepe ākirīyanti avijjāsaṅkhārādiggahaṇehi pakāsīyantīti ākārā, atīte hetuādīnaṃ vā pakārā ākārā, te saṅkhepe pañca pañca katvā vīsatiākārā etassāti <hi rend="bold">vīsatākāraṃ.</hi></p>

<p rend="bodytext">Khattiyādibhedena anekabhedabhinnāpi sassatavādino jātisatasahassānussaraṇādino abhinivesahetuno vasena cattārova honti <pb ed="M" n="1.0140" />, na tato uddhaṃ adhoti sassatavādādīnaṃ parimāṇaparicchedassa anaññavisayataṃ dassetuṃ <hi rend="bold">‘‘cattāro janā’’</hi>tiādimāha. Tattha <hi rend="bold">cattāro janā</hi>ti cattāro janasamūhā. <hi rend="bold">Idaṃ nissāyā</hi>ti idaṃ idappaccayatāya sammā aggahaṇaṃ, tatthāpi ca hetuphalabhāvena sambandhānaṃ <pb ed="P" n="1.0181" /> santatighanassa abheditattā paramatthato vijjamānampi bhedanibandhanaṃ nānattanayaṃ anupadhāretvā gahitaṃ ekattaggahaṇaṃ nissāya. <hi rend="bold">Idaṃ gaṇhantī</hi>ti idaṃ sassataggahaṇaṃ abhinivissa voharanti, iminā nayena ekaccasassatavādādayopettha yathāsambhavaṃ yojetvā vattabbā. <hi rend="bold">Bhinditvā</hi>ti ‘‘ātappamanvāyā’’tiādinā vibhajitvā ‘‘tayidaṃ bhikkhave tathāgato pajānātī’’tiādinā vimadditvā <hi rend="bold">nijjaṭaṃ nigumbaṃ katvā</hi> diṭṭhijaṭāvijaṭanena diṭṭhigumbavivaraṇena ca.</p>

<p rend="bodytext"><hi rend="bold">‘‘Tasmā’’</hi>tiādinā buddhaguṇe ārabbha desanāya samuṭṭhitattā sabbaññutaññāṇaṃ uddisitvā desanākusalo bhagavā samayantaraviggāhaṇavasena sabbaññutaññāṇameva vissajjetīti dasseti. <hi rend="bold">‘‘Santī’’</hi>ti iminā tesaṃ diṭṭhigatikānaṃ vijjamānatāya avicchinnataṃ, tato ca nesaṃ micchāgāhato sithilakaraṇavivecanehi attano desanāya kiccakāritaṃ, avitathatañca dīpeti dhammarājā.</p>

<p rend="bodytext" n="29"><hi rend="paranum">29</hi><hi rend="dot">.</hi><hi rend="bold">Atthī</hi>ti ‘‘saṃvijjantī’’ti iminā samānattho puthuvacanavisayo eko nipāto ‘‘atthi imasmiṃ kāye kesā’’tiādīsu (dī. ni. 2.377; ma. ni. 1.110; ma. ni. 3.154; saṃ. ni. 4.127; khu. pā. 3.1) viya. Sassatādivasena pubbantaṃ kappentīti <hi rend="bold">pubbantakappikā.</hi> Yasmā pana te taṃ pubbantaṃ purimasiddhehi taṇhādiṭṭhikappehi kappetvā, āsevanabalavatāya vicittavuttitāya ca vikappetvā aparabhāgasiddhehi abhinivesabhūtehi taṇhādiṭṭhiggāhehi gaṇhanti abhinivisanti parāmasanti, tasmā vuttaṃ <hi rend="bold">‘‘pubbantaṃ</hi><pb ed="V" n="1.0125" /><hi rend="bold">kappetvā vikappetvā gaṇhantī’’</hi>ti. Taṇhupādānavasena vā kappanaggahaṇāni veditabbāni. Taṇhāpaccayā hi upādānaṃ. <hi rend="bold">Koṭṭhāsesū</hi>ti <pb ed="P" n="1.0182" /> ettha koṭṭhāsādīsūti attho veditabbo. Padapūraṇasamīpaummaggādīsupi hi <hi rend="bold">anta</hi>-saddo dissati. Tathā hi ‘‘iṅgha tvaṃ suttante vā gāthāyo vā abhidhammaṃ vā pariyāpuṇassu (pāci. 442), suttante okāsaṃ kārāpetvā’’ti (pāci. 1221) ca ādīsu padapūraṇe anta-saddo vattati, gāmantaṃ osareyya, (pārā. 409; cūḷava. 343) gāmantasenāsana’’ntiādīsu samīpe <pb ed="M" n="1.0141" />, ‘‘kāmasukhallikānuyogo eko anto, atthīti kho kaccāna ayameko anto’’tiādīsu (saṃ. ni. 2.15; 3.90) ummaggeti.</p>

<p rend="bodytext">Kappa-saddo mahākappasamantabhāvakilesakāmavitakkakālapaññattisadisabhāvādīsu vattatīti āha <hi rend="bold">‘‘sambahulesu atthesu vattatī’’</hi>ti. Tathā hesa ‘‘cattārimāni bhikkhave kappassa asaṅkhyeyyānī’’tiādīsu (a. ni. 4.156) mahākappe vattati, ‘‘kevalakappaṃ veḷuvanaṃ obhāsetvā’’tiādīsu (saṃ. ni. 1.94) samantabhāve, ‘‘saṅkappo kāmo, rāgo kāmo, saṅkapparāgo kāmo’’tiādīsu (mahāni. 1; cūḷani. 8) kilesakāme, ‘‘takko vitakko saṅkappo’’tiādīsu (dha. sa. 7) vitakke, ‘‘yena <pb ed="P" n="1.0183" /> sudaṃ niccakappaṃ viharāmī’’tiādīsu (ma. ni. 1.387) kāle, ‘‘iccāyasmā kappo’’tiādīsu (su. ni. 1090; cūḷani. 113) paññattiyaṃ, ‘‘satthukappena vata kira bho sāvakena saddhiṃ mantayamānā na jānimhā’’tiādīsu (ma. ni. 1.260) sadisabhāve vattatīti. <hi rend="bold">Vuttampi ceta</hi>nti mahāniddesaṃ (mahāni. 28) sandhāyāha. <hi rend="bold">Taṇhādiṭṭhivasenā</hi>ti diṭṭhiyā upanissayabhūtāya sahajātāya abhinandanabhūtāya ca taṇhāya, sassatādiākārena abhinivisantassa micchāgāhassa ca vasena. Pubbenivutthadhammavisayāya kappanāya adhippetattā atītakālavācako idha pubba-saddo, rūpādikhandhavinimuttassa kappanāvatthuno abhāvā anta-saddo ca bhāgavācakoti āha <hi rend="bold">‘‘atītaṃ khandhakoṭṭhāsa’’</hi>nti. <hi rend="bold">‘‘Kappetvā’’</hi>ti ca tasmiṃ pubbante taṇhāyanābhinivesānaṃ samatthanaṃ pariniṭṭhāpanamāha. <hi rend="bold">Ṭhitā</hi>ti tassā laddhiyā avijahanaṃ. <hi rend="bold">Ārabbhā</hi>ti ālambitvā. Visayo hi tassā diṭṭhiyā pubbanto. Visayabhāvato eva hi so tassā āgamanaṭṭhānaṃ, ārammaṇapaccayo cāti vuttaṃ <hi rend="bold">‘‘āgamma paṭiccā’’</hi>ti.</p>

<p rend="bodytext"><hi rend="bold">Adhivacanapadānī</hi>ti paññattipadāni. Dāsādīsu sirivaḍḍhakādi-saddā viya vacanamattameva adhikāraṃ katvā pavattiyā adhivacanaṃ paññatti. Atha vā adhi-saddo uparibhāve, vuccatīti vacanaṃ, upari vacanaṃ adhivacanaṃ, upādābhūtarūpādīnaṃ upari paññāpiyamānā upādāpaññattīti attho <pb ed="V" n="1.0126" />, tasmā paññattidīpakapadānīti attho daṭṭhabbo. Paññattimattañhetaṃ vuccati, yadidaṃ ‘‘attā, loko’’ti ca, na rūpavedanādayo viya paramattho. Adhikavuttitāya vā adhivuttiyoti diṭṭhiyo vuccanti. Adhikañhi <pb ed="P" n="1.0184" /> sabhāvadhammesu sassatādiṃ <pb ed="M" n="1.0142" /> pakatiādidabbādiṃ jīvādiṃ kāyādiñca abhūtamatthaṃ ajjhāropetvā diṭṭhiyo pavattantīti.</p>

<p rend="bodytext" n="30"><hi rend="paranum">30</hi><hi rend="dot">.</hi><hi rend="bold">Abhivadantī</hi>ti ‘‘idameva saccaṃ, moghamañña’’nti (ma. ni. 2.187, 203, 427; ma. ni. 3.27, 29) abhinivisitvā vadanti ‘‘ayaṃ dhammo, nāyaṃ dhammo’’tiādinā vivadanti. Abhivadanakiriyāya ajjāpi avicchedabhāvadassanatthaṃ vattamānakālavacanaṃ. Diṭṭhi eva <hi rend="bold">diṭṭhigataṃ</hi> ‘‘muttagataṃ, (ma. ni. 2.119; a. ni. 9.11) saṅkhāragata’’ntiādīsu (mahāni. 41) viya. Gantabbābhāvato vā diṭṭhiyā gatamattaṃ, diṭṭhiyā gahaṇamattanti attho. Diṭṭhippakāro vā <hi rend="bold">diṭṭhigataṃ.</hi> Lokiyā hi vidhayuttagatapakāra-sadde samānatthe icchanti. Ekekasmiñca ‘‘attā’’ti, ‘‘loko’’ti ca gahaṇavisesaṃ upādāya paññāpanaṃ hotīti āha <hi rend="bold">‘‘rūpādīsu aññataraṃ attā ca loko cāti gahetvā’’</hi>ti. <hi rend="bold">Amaraṃ niccaṃ dhuva</hi>nti sassatavevacanāni. Maraṇābhāvena vā <hi rend="bold">amaraṃ,</hi> uppādābhāvena sabbathāpi atthitāya <hi rend="bold">niccaṃ,</hi> thiraṭṭhena vikārābhāvena <hi rend="bold">dhuvaṃ. </hi><hi rend="bold">‘‘Yathāhā’’</hi>tiādinā yathāvuttamatthaṃ niddesapaṭisambhidāpāḷīhi vibhāveti. Ayañca attho ‘‘rūpaṃ attato samanupassati, vedanaṃ, saññaṃ, saṅkhāre, viññāṇaṃ attato samanupassatī’’ti imissā pañcavidhāya sakkāyadiṭṭhiyā vasena vutto. ‘‘Rūpavantaṃ attāna’’ntiādikāya pana pañcadasavidhāya sakkāyadiṭṭhiyā vasena cattāro cattāro khandhe ‘‘attā’’ti gahetvā tadaññaṃ ‘‘loko’’ti paññapentīti ayampi attho labbhati. Tathā ekaṃ khandhaṃ <pb ed="P" n="1.0185" />’’attā’’ti gahetvā tadaññe attano upabhogabhūto lokoti, sasantatipatite vā khandhe ‘‘attā’’ti gahetvā tadaññe ‘‘loko’’ti paññapentīti evampettha attho daṭṭhabbo. Etthāha – sassato vādo etesanti kasmā vuttaṃ, nanu tesaṃ attā loko ca sassatoti adhippeto, na vādo ti? Saccametaṃ, sassatasahacaritatāya pana ‘‘vādo sassato’’ti vuttaṃ yathā ‘‘kuntā pacarantī’’ti. Sassato iti vādo etesanti vā iti-saddalopo daṭṭhabbo. Atha vā sassataṃ vadanti ‘‘idameva sacca’’nti abhinivissa voharantīti sassatavādā, sassatadiṭṭhinoti evampettha attho daṭṭhabbo.</p>

<p rend="bodytext" n="31"><hi rend="paranum">31</hi><hi rend="dot">.</hi><hi rend="bold">Ātāpanaṃ</hi><pb ed="M" n="1.0143" /> kilesānaṃ vibādhanaṃ pahānaṃ. <hi rend="bold">Padahanaṃ</hi> kosajjapakkhe patituṃ adatvā cittassa ussahanaṃ. <hi rend="bold">Anuyogo</hi> yathā samādhi visesabhāgiyataṃ pāpuṇāti, evaṃ vīriyassa bahulīkaraṇaṃ. Idha upacārappanācittaparidamanavīriyānaṃ adhippetattā āha <hi rend="bold">‘‘tippabhedaṃ vīriya’’</hi>nti <pb ed="V" n="1.0127" />. Nappamajjati etenāti <hi rend="bold">appamādo,</hi> asammoso. Sammā upāyena manasi karoti kammaṭṭhānaṃ etenāti <hi rend="bold">sammāmanasikāro</hi> ñāṇanti āha <hi rend="bold">‘‘vīriyañca satiñca ñāṇañcā’’</hi>ti. <hi rend="bold">Etthā</hi>ti ‘‘ātappa…pe… manasikāraṃ anvāyā’’ti imasmiṃ pāṭhe. Sīlavisuddhiyā saddhiṃ catunnaṃ rūpāvacarajjhānānaṃ adhigamanapaṭipadā vattabbā, sā pana visuddhimagge vitthārato vuttāti āha <hi rend="bold">‘‘saṅkhepattho’’</hi>ti. <hi rend="bold">‘‘Tathārūpa’’</hi>nti cuddasavidhehi cittadamanehi rūpāvacaracatutthajjhānassa damitataṃ vadati.</p>

<p rend="bodytext">Samādhānādiaṭṭhaṅgasamannāgatarūpāvacaracatutthajjhānassa yogino samādhivijambhanabhūtā lokiyābhiññā <hi rend="bold">jhānānubhāvo. ‘‘Jhānādīna’’</hi>nti idaṃ jhānalābhissa visesena jhānadhammā āpāthaṃ āgacchanti, taṃmukhena sesadhammāti imamatthaṃ sandhāya vuttaṃ. <hi rend="bold">Janakabhāvaṃ paṭikkhipati.</hi> Sati hi janakabhāve rūpādidhammānaṃ viya sukhādidhammānaṃ viya, ca paccayāyattavuttitāya uppādavantatā <pb ed="P" n="1.0186" /> viññāyati, uppāde ca sati avassambhāvī nirodhoti anavakāsāva niccatā siyāti. <hi rend="bold">Kūṭaṭṭha</hi>-saddo vā loke accantanicce niruḷho daṭṭhabbo. <hi rend="bold">‘‘Esikaṭṭhāyiṭṭhito’’</hi>ti etena yathā esikā vātappahārādīhi na calati, evaṃ na kenaci vikāraṃ āpajjatīti vikārābhāvamāha, <hi rend="bold">‘‘kūṭaṭṭho’’</hi>ti iminā pana aniccatābhāvaṃ. Vikāropi vināsoyevāti āha, <hi rend="bold">‘‘ubhayenapi lokassa vināsābhāvaṃ dīpetī’’</hi>ti. <hi rend="bold">‘‘Vijjamānamevā’’</hi>ti etena kāraṇe phalassa atthibhāvadassanena abhibyattivādaṃ dīpeti. <hi rend="bold">Nikkhamatī</hi>ti ca abhibyattiṃ gacchatīti attho. Kathaṃ pana vijjamānoyeva pubbe anabhibyatto abhibyattiṃ gacchatīti? Yathā andhakārena paṭicchanno ghaṭo ālokena abhibyattiṃ gacchati.</p>

<p rend="bodytext">Idamettha vicāretabbaṃ – kiṃ karonto āloko ghaṭaṃ pakāsetīti vuccati, yadi ghaṭavisayaṃ buddhiṃ karonto, buddhiyā anuppannāya uppattidīpanato abhibyattivādo hāyati. Atha ghaṭabuddhiyā āvaraṇabhūtaṃ andhakāraṃ vidhamanto, evampi abhibyattivādo hāyatiyeva. Sati hi ghaṭabuddhiyā andhakāro kathaṃ tassā āvaraṇaṃ hotīti, yathā ghaṭassa <pb ed="M" n="1.0144" /> abhibyatti na yujjati, evaṃ attanopi. Tatthāpi hi yadi indriyavisayādisannipātena anuppannāya buddhiyā uppatti, uppattivacaneneva abhibyattivādo hāyati, tathā sassatavādo. Atha buddhippavattiyā āvaraṇabhūtassa andhakāraṭṭhāniyassa mohassa vidhamanena. Sati buddhiyā kathaṃ moho āvaraṇanti, kiñci bhedasambhavato. Na hi abhibyañjanakānaṃ candasūriyamaṇipadīpādīnaṃ bhedena abhibyañjitabbānaṃ ghaṭādīnaṃ bhedo hoti, hoti ca visayabhedena buddhibhedoti bhiyyopi abhibyatti na yujjatiyeva, na cettha vuttikappanā yuttā vuttiyā vuttimato ca anaññathānujānanatoti <pb ed="V" n="1.0128" />. <hi rend="bold">Te</hi><pb ed="P" n="1.0187" /><hi rend="bold">ca sattā sandhāvantī</hi>ti ye idha manussabhāvena avaṭṭhitā, teyeva devabhāvādiupagamanena ito aññattha gacchanti, aññathā katassa kammassa vināso, akatassa ca abbhāgamo āpajjeyyāti adhippāyo.</p>

<p rend="bodytext"><hi rend="bold">Aparāpara</hi>nti aparasmā bhavā aparaṃ bhavaṃ. <hi rend="bold">Evaṃ saṅkhyaṃ gacchantī</hi>ti attano niccasabhāvattā na cutūpapattiyo, sabbabyāpitāya nāpi sandhāvanasaṃsaraṇāni, dhammānaṃyeva pana pavattivisesena evaṃ saṅkhyaṃ gacchanti, evaṃ voharīyantīti adhippāyo. Etena avaṭṭhitasabhāvassa attano, dhammino ca dhammamattaṃ uppajjati ceva vinassati cāti imaṃ vipariṇāmavādaṃ dasseti. Yaṃ panettha vattabbaṃ, taṃ parato vakkhāma. <hi rend="bold">Attano vādaṃ bhindatī</hi>ti sandhāvanādivacanasiddhāya aniccatāya pubbe paṭiññātaṃ sassatavādaṃ bhindati, viddhaṃsetīti attho. <hi rend="bold">Sassatisama</hi>nti vā etassa sassataṃ thāvaraṃ niccakālanti attho daṭṭhabbo.</p>

<p rend="bodytext"><hi rend="bold">Hetuṃ dassento</hi>ti yesaṃ ‘‘sassato’’ti attānañca lokañca paññapeti ayaṃ diṭṭhigatiko, tesaṃ hetuṃ dassentoti attho. Na hi attano diṭṭhiyā paccakkhakatamatthaṃ attanoyeva sādheti, attano pana paccakkhakatena atthena attano appaccakkhabhūtampi atthaṃ sādheti. Attanā hi yathānicchitaṃ parehi viññāpeti, na anicchitaṃ. <hi rend="bold">‘‘Hetuṃ dassento’’</hi>ti ettha idaṃ hetudassanaṃ – etesu anekesu jātisatasahassesu ekovāyaṃ me attā, loko ca anussaraṇasabbhāvato. Yo hi yamatthaṃ anubhavati, so eva taṃ anussarati, na añño. Na hi aññena anubhūtamatthaṃ añño anussarituṃ sakkoti yathā taṃ buddharakkhitena anubhūtaṃ dhammarakkhito. Yathā cetāsu, evaṃ ito purimatarāsupi jātīsūti. Kasmā sassato me attā ca loko <pb ed="M" n="1.0145" /> ca. Yathā ca me, evaṃ aññesampi sattānaṃ sassato attā ca loko cāti? Sassatavasena diṭṭhigahanaṃ pakkhando <pb ed="P" n="1.0188" /> diṭṭhigatiko parepi tattha patiṭṭhapeti, pāḷiyaṃ pana ‘‘anekavihitāni adhivuttipadāni abhivadanti. So evaṃ āhā’’ti ca vacanato parānumānavasena idha hetudassanaṃ adhippetanti viññāyati. <hi rend="bold">Kāraṇa</hi>nti tividhaṃ kāraṇaṃ sampāpakaṃ nibbattakaṃ ñāpakanti. Tattha ariyamaggo nibbānassa sampāpakaṃ kāraṇaṃ, bījaṃ aṅkurassa nibbattakaṃ kāraṇaṃ, paccayuppannatādayo aniccatādīnaṃ ñāpakaṃ kāraṇaṃ, idhāpi ñāpakakāraṇameva adhippetaṃ. Ñāpako hi ñāpetabbatthavisayassa ñāṇassa hetubhāvato kāraṇanti. Tadāyattavuttitāya taṃ ñāṇaṃ tiṭṭhati tatthāti <hi rend="bold">‘‘ṭhāna’’</hi>nti, vasati tattha pavattatīti <hi rend="bold">‘‘vatthū’’</hi>ti ca vuccati. Tathā hi bhagavatā vatthu-saddena uddisitvāpi ṭhānasaddena niddiṭṭhanti.</p>

<p rend="bodytext" n="32-33"><hi rend="paranum">32-33</hi><hi rend="dot">.</hi> Dutiyatatiyavādānaṃ <pb ed="V" n="1.0129" /> paṭhamavādato natthi viseso ṭhapetvā kālavisesanti āha <hi rend="bold">‘‘upari vādadvayepi eseva nayo’’</hi>ti. Yadi evaṃ kasmā sassatavādo catudhā vibhatto, nanu adhiccasamuppannikavādo viya duvidheneva vibhajitabbo siyāti āha <hi rend="bold">‘‘mandapañño hi titthiyo’’</hi>tiādi.</p>

<p rend="bodytext" n="34"><hi rend="paranum">34</hi><hi rend="dot">.</hi><hi rend="bold">Takkayatī</hi>ti ūhayati, sassatādiākārena tasmiṃ tasmiṃ ārammaṇe cittaṃ abhiniropetīti attho. <hi rend="bold">Takko</hi>ti ākoṭanalakkhaṇo vinicchayalakkhaṇo vā diṭṭhiṭṭhānabhūto vitakko. <hi rend="bold">Vīmaṃsā</hi> nāma vicāraṇā, sā panettha atthato paññāpatirūpako lobhasahagatacittuppādo, micchābhiniveso vā ayonisomanasikāro, pubbabhāge vā diṭṭhivipphanditanti daṭṭhabbā. Tenevāha <hi rend="bold">‘‘tulanā ruccanā khamanā’’</hi>ti. Pariyāhananaṃ vitakkassa ārammaṇaūhanaṃ evāti āha <hi rend="bold">‘‘tena tena pakārena takketvā’’</hi>ti. <hi rend="bold">Anuvicarita</hi>nti <pb ed="P" n="1.0189" /> vīmaṃsāya anupavattitaṃ, vīmaṃsānugatena vā vicārena anumajjitaṃ. Paṭi paṭi bhātīti paṭibhānaṃ, yathāsamihitākāravisesavibhāvako cittuppādo. Paṭibhānato jātaṃ paṭibhānaṃ, sayaṃ attano paṭibhānaṃ <hi rend="bold">sayaṃ paṭibhānaṃ.</hi> Tenevāha <hi rend="bold">‘‘attano paṭibhānamattasañjāta’’</hi>nti. <hi rend="bold">Matta</hi>-saddena visesādhigamādayo nivatteti.</p>

<p rend="bodytext"><hi rend="bold">‘‘Anāgatepi</hi><pb ed="M" n="1.0146" /><hi rend="bold">evaṃ bhavissatī’’</hi>ti idaṃ na idhādhippetatakkīvaseneva vuttaṃ, lābhītakkino evampi sambhavatīti sambhavadassanavasena vuttanti daṭṭhabbaṃ. Yaṃ kiñci attanā paṭiladdhaṃ rūpādi sukhādi ca idha labbhatīti lābho, na jhānādiviseso. <hi rend="bold">‘‘Evaṃ sati idaṃ hotī’’</hi>ti aniccesu bhāvesu añño karoti, añño paṭisaṃvedetīti āpajjati, tathā ca sati katassa vināso, akatassa ca abbhāgamo siyā. Niccesu pana bhāvesu yo karoti, so paṭisaṃvedetīti na doso āpajjatīti takkikassa yuttigavesanākāraṃ dasseti.</p>

<p rend="bodytext"><hi rend="bold">Takkamattenevā</hi>ti āgamādhigamādīnaṃ anussavādīnañca abhāvā suddhatakkeneva. Nanu ca visesalābhinopi sassatavādino attano visesādhigamahetu anekesu jātisatasahassesu dasasu saṃvaṭṭavivaṭṭesu cattālīsāya saṃvaṭṭavivaṭṭesu yathānubhūtaṃ attano santānaṃ tappaṭibaddhañca ‘‘attā, loko’’ti ca anussaritvā tato purimapurimatarāsupi jātīsu tathābhūtassa atthitānuvitakkanamukhena sabbesampi sattānaṃ tathābhāvānuvitakkanavaseneva sassatābhinivesino jātā, evañca sati sabbopi sassatavādī anussutijātissaratakkikā viya attano upaladdhavatthunibandhanena takkanena pavattavādattā takkīpakkheyeva tiṭṭheyya, avassañca vuttappakāraṃ takkanamicchitabbaṃ <pb ed="V" n="1.0130" />, aññathā visesalābhī sassatavādī ekaccasassatikapakkhaṃ, adhiccasamuppannikapakkhaṃ vā bhajeyyāti <pb ed="P" n="1.0190" />? Na kho panetaṃ evaṃ daṭṭhabbaṃ, yasmā visesalābhīnaṃ khandhasantānassa dīghadīghataradīghatamakālānussaraṇaṃ sassataggāhassa asādhāraṇakāraṇaṃ. Tathā hi ‘‘anekavihitaṃ pubbenivāsaṃ anussarāmi. Imināmahametaṃ jānāmī’’ti anussaraṇameva padhānakāraṇabhāvena dassitaṃ. Yaṃ pana tassa ‘‘imināmahametaṃ jānāmī’’ti pavattaṃ takkanaṃ, na taṃ idha padhānaṃ anussaraṇaṃ pati tassa appadhānabhūtattā. Yadi evaṃ anussavādīnampi padhānabhāvo āpajjatīti ce? Na, tesaṃ sacchikiriyāya abhāvena takkapadhānattā, padhānakāraṇena ca niddeso niruḷho sāsane loke ca yathā ‘‘cakkhuviññāṇaṃ, yavaṅkuro’’ti ca.</p>

<p rend="bodytext">Atha vā visesādhigamanibandhanarahitassa takkanassa visuṃ sassataggāhe kāraṇabhāvadassanatthaṃ visesādhigamo visuṃ sassataggāhakāraṇaṃ vattabbo <pb ed="M" n="1.0147" />, so ca mandamajjhatikkhapaññāvasena tividhoti bhagavatā sabbatakkino takkībhāvasāmaññena ekajjhaṃ gahetvā catudhā vavatthāpito sassatavādo. Yadipi anussavādivasena takkikānaṃ viya mandapaññādīnampi hīnādivasena anekabhedasabbhāvato visesalābhīnampi bahudhā bhedo sambhavati, sabbe pana visesalābhino mandapaññādivasena tayo rāsī katvā tattha ukkaṭṭhavasena anekajātisatasahassadasasaṃvaṭṭavivaṭṭacattārīsasaṃvaṭṭavivaṭṭānussaraṇena ayaṃ vibhāgo vutto. Tīsupi rāsīsu ye hīnamajjhapaññā, te vuttaparicchedato ūnakameva anussaranti. Ye pana tattha ukkaṭṭhapaññā, te vuttaparicchedaṃ atikkamitvā nānussarantīti evaṃ panāyaṃ desanā. Tasmā aññatarabhedasaṅgahavaseneva <pb ed="P" n="1.0191" /> bhagavatā cattāriṭṭhānāni vibhattānīti vavatthitā sassatavādīnaṃ catubbidhatā. Na hi idha sāvasesaṃ dhammaṃ deseti dhammarājā.</p>

<p rend="bodytext" n="35"><hi rend="paranum">35</hi><hi rend="dot">.</hi><hi rend="bold">‘‘Aññatarenā’’</hi>ti etassa atthaṃ dassetuṃ <hi rend="bold">‘‘ekenā’’</hi>ti vuttaṃ. <hi rend="bold">Vā</hi>-saddassa pana aniyamatthataṃ dassetuṃ <hi rend="bold">‘‘dvīhi vā tīhi vā’’</hi>ti vuttaṃ. Tena catūsu ṭhānesu yathārahaṃ ekaccaṃ ekaccassa paññāpane sahakārīkāraṇanti dasseti. Kiṃ panetāni vatthūni abhinivesassa hetu, udāhu patiṭṭhāpanassa. Kiñcettha yadi tāva abhinivesassa, kasmā anussaraṇatakkanāniyeva gahitāni, na saññāvipallāsādayo. Tathāhi viparītasaññā ayonisomanasikāraasappurisūpanissayaasaddhammassavanādīni micchādiṭṭhiyā pavattanaṭṭhānāni. Atha patiṭṭhāpanassa adhigamayuttiyo viya āgamopi vatthubhāvena vattabbo, ubhayatthāpi ‘‘natthi ito bahiddhā’’ti vacanaṃ na yujjatīti? Na. Kasmā? Abhinivesapakkhe tāva ayaṃ diṭṭhigatiko <pb ed="V" n="1.0131" /> asappurisūpanissayaasaddhammassavanehi ayoniso ummujjitvā vipallāsasañño rūpādidhammānaṃ khaṇe khaṇe bhijjanasabhāvassa anavabodhato dhammayuttiṃ atidhāvanto ekattanayaṃ micchā gahetvā yathāvuttānussaraṇatakkehi khandhesu ‘‘sassato attā ca loko cā’’ti (dī. ni. 1.31) abhinivesaṃ janesi. Iti āsannakāraṇattā, padhānakāraṇattā, taggahaṇeneva ca itaresampi gahitattā anussaraṇatakkanāniyeva idha gahitāni. Patiṭṭhāpanapakkhe pana āgamopi yuttipakkheyeva ṭhito visesato bāhirakānaṃ takkagāhibhāvatoti anussaraṇatakkanāniyeva <pb ed="M" n="1.0148" /> diṭṭhiyā vatthubhāvena gahitāni. Kiñca bhiyyo duvidhaṃ lakkhaṇaṃ paramatthadhammānaṃ sabhāvalakkhaṇaṃ sāmaññalakkhaṇañcāti. Tattha sabhāvalakkhaṇāvabodho paccakkhañāṇaṃ, sāmaññalakkhaṇāvabodho <pb ed="P" n="1.0192" /> anumānañāṇaṃ, āgamo ca sutamayāya paññāya sādhanato anumānañāṇameva āvahati, sutānaṃ pana dhammānaṃ ākāraparivitakkanena nijjhānakkhantiyaṃ ṭhito cintāmayaṃ paññaṃ nibbattetvā anukkamena bhāvanāya paccakkhañāṇaṃ adhigacchatīti evaṃ āgamopi takkavisayaṃ nātikkamatīti taggahaṇena gahitovāti veditabbo. So aṭṭhakathāyaṃ anussutitakkaggahaṇena vibhāvitoti yuttaṃ evidaṃ ‘‘natthi ito bahiddhā’’ti. ‘‘Anekavihitāni adhivuttipadāni abhivadanti, sassataṃ attānañca lokañca paññapentī’’ti (dī. ni. 1.30) ca vacanato patiṭṭhāpanavatthūni idhādhippetānīti daṭṭhabbaṃ.</p>

<p rend="bodytext" n="36"><hi rend="paranum">36</hi><hi rend="dot">.</hi><hi rend="bold">Diṭṭhiyeva diṭṭhiṭṭhānaṃ</hi> paramavajjatāya anekavihitānaṃ anatthānaṃ hetubhāvato. Yathāha ‘‘micchādiṭṭhiparamāhaṃ bhikkhave vajjaṃ vadāmī’’ti (a. ni. 1.310) <hi rend="bold">‘‘yathāhā’’</hi>tiādinā paṭisambhidāpāḷiyā (paṭi. ma. 1.124) diṭṭhiyā ṭhānavibhāgaṃ dasseti. Tattha <hi rend="bold">khandhāpi diṭṭhiṭṭhānaṃ</hi> ārammaṇaṭṭhena ‘‘rūpaṃ attato samanupassatī’’tiādi (saṃ. ni. 3.81, 345) vacanato. <hi rend="bold">Avijjāpi diṭṭhiṭṭhānaṃ</hi> upanissayādibhāvena pavattanato. Yathāha ‘‘assutavā bhikkhave puthujjano ariyānaṃ adassāvī ariyadhammassa akovido’’tiādi (ma. ni. 1.2; paṭi. ma. 1.130). <hi rend="bold">Phassopi diṭṭhiṭṭhānaṃ. </hi> Yathā cāha ‘‘tadapi phassapaccayā, (dī. ni. 1.118 ādayo) phussa phussa paṭisaṃvedentī’’ti (dī. ni. 1.144) ca <pb ed="P" n="1.0193" />. <hi rend="bold">Saññāpi diṭṭhiṭṭhānaṃ.</hi> Vuttañcetaṃ ‘‘saññānidānā hi papañcasaṅkhā, (su. ni. 880; mahāni. 109) pathavito saññatvā’’ti (ma. ni. 1.2) ca ādi. <hi rend="bold">Vitakkopi diṭṭhiṭṭhānaṃ. </hi> Vuttampi cetaṃ ‘‘takkañca diṭṭhīsu pakappayitvā, saccaṃ musāti dvayadhammamāhū’’ti (su. ni. 892) ‘‘takkī hoti vīmaṃsī’’ti (dī. ni. 1.34) ca ādi. <hi rend="bold">Ayonisomanasikāropi diṭṭhiṭṭhānaṃ.</hi> Tenāha bhagavā ‘‘tassa evaṃ ayoniso manasi karoto channaṃ diṭṭhīnaṃ aññatarā diṭṭhi uppajjati. ‘Atthi me attā’ti vā assa saccato thetato <pb ed="V" n="1.0132" /> diṭṭhi uppajjatī’’tiādi (ma. ni. 1.19). Samuṭṭhāti etenāti samuṭṭhānaṃ samuṭṭhānabhāvo <hi rend="bold">samuṭṭhānaṭṭho. Pavattitā</hi>ti parasantānesu uppāditā. <hi rend="bold">Pariniṭṭhāpitā</hi>ti abhinivesassa pariyosānaṃ <pb ed="M" n="1.0149" /> matthakaṃ pāpitāti attho. <hi rend="bold">‘‘Ārammaṇavasenā’’</hi>ti aṭṭhasu diṭṭhiṭṭhānesu khandhe sandhāyāha. <hi rend="bold">Pavattanavasenā</hi>ti avijjādayo. <hi rend="bold">Āsevanavasenā</hi>ti pāpamittaparatoghosādīnampi sevanaṃ labbhatiyeva. Atha vā <hi rend="bold">evaṃgatikā</hi>ti evaṃgamanā, evaṃniṭṭhāti attho. Idaṃ vuttaṃ hoti – ime diṭṭhisaṅkhātā diṭṭhiṭṭhānā evaṃ paramatthato asantaṃ attānaṃ sassatabhāvañcassa ajjhāropetvā gahitā, parāmaṭṭhā ca bālalapanā yāva paṇḍitā na samanuyuñjanti, tāva gacchanti pavattanti. Paṇḍitehi samanuyuñjiyamānā pana anavaṭṭhitavatthukā avimaddakkhamā sūriyuggamane ussāvabindū <pb ed="P" n="1.0194" /> viya khajjopanakā viya ca bhijjanti vinassanti cāti.</p>

<p rend="bodytext">Tatthāyaṃ anuyuñjane saṅkhepakathā – yadi hi parena parikappito attā loko vā sassato siyā, tassa nibbikāratāya purimarūpāvijahanato kassaci visesādhānassa kātuṃ asakkuṇeyyatāya ahitato nivattanatthaṃ, hite ca paṭipattiatthaṃ upadeso eva nippayojano siyā sassatavādino, kathaṃ vā so upadeso pavattīyati vikārābhāvato, evañca attano ajaṭākāsassa viya dānādikiriyā hiṃsādikiriyā ca na sambhavati. Tathā sukhassa dukkhassa anubhavananibandho eva sassatavādino na yujjati kammabaddhābhāvato, jātiādīnañca asambhavato kuto vimokkho, atha pana dhammamattaṃ tassa uppajjati ceva vinassati ca, yassa vasenāyaṃ kiriyādivohāroti vadeyya, evampi purimarūpāvijahanena avaṭṭhitassa attano dhammamattanti na sakkā sambhāvetuṃ, te vā panassa dhammā avatthābhūtā aññe vā siyuṃ anaññe vā. Yadi aññe, na tāhi tassa uppannāhipi koci viseso atthi. Yāhi karoti paṭisaṃvedeti cavati upapajjati cāti icchitaṃ, tasmā tadavattho eva yathāvuttadoso. Kiñca dhammakappanāpi niratthikā siyā, athānaññe uppādavināsavantīhi avatthāhi anaññassa attano tāsaṃ viya uppādavināsasabbhāvato kuto niccatāvakāso, tāsampi vā attano viya niccatāti bandhavimokkhānaṃ asambhavo evāti na yujjatiyeva sassatavādo. Na cettha koci vādī dhammānaṃ sassatabhāve parisuddhaṃ yuttiṃ vattuṃ samattho, yuttirahitañca vacanaṃ <pb ed="P" n="1.0195" /> na paṇḍitānaṃ cittaṃ ārādhetīti. Tena vuttaṃ ‘‘yāva paṇḍitā na samanuyuñjanti, tāva gacchanti pavattantī’’ti. Kammavasena abhimukho sampareti etthāti <hi rend="bold">abhisamparāyo,</hi> paroloko.</p>

<p rend="bodytext"><hi rend="bold">‘‘Sabbaññutaññāṇañcā’’</hi>ti <pb ed="M" n="1.0150" /> idaṃ idha sabbaññutaññāṇassa vibhajiyamānattā vuttaṃ, tasmiṃ vā <pb ed="V" n="1.0133" /> vutte tadadhiṭṭhānato āsavakkhayañāṇaṃ, tadavinābhāvato sabbampi vā bhagavato dasabalādiñāṇaṃ gahitameva hotīti katvā. <hi rend="bold">Pajānantopī</hi>ti <hi rend="bold">pi</hi>-saddo sambhāvane, tena <hi rend="bold">‘‘tañcā’’</hi>ti ettha vuttaṃ ca-saddatthamāha. Idaṃ vuttaṃ hoti – taṃ diṭṭhigatato uttaritaraṃ sārabhūtaṃ sīlādiguṇavisesampi tathāgato nābhinivisati, ko pana vādo vaṭṭāmiseti. <hi rend="bold">‘‘Aha’’</hi>nti diṭṭhivasena vā taṃ parāmasanākāramāha. <hi rend="bold">Pajānāmī</hi>ti ettha <hi rend="bold">iti</hi>-saddo pakārattho, tena ‘‘mama’’nti taṇhāvasena parāmasanākāraṃ dasseti. Dhammasabhāvaṃ atikkamitvā parato āmasanaṃ <hi rend="bold">parāmāso.</hi> Na hi taṃ atthi, khandhesu yaṃ ‘‘aha’’nti vā, ‘‘mama’’nti vā gahetabbaṃ siyā. Yo pana parāmāso taṇhādayova, te ca bhagavato bodhimūleyeva pahīnāti āha <hi rend="bold">‘‘parāmāsakilesāna’’</hi>ntiādi. <hi rend="bold">Aparāmāsato</hi>ti vā nibbutivedanassa hetuvacanaṃ, <hi rend="bold">‘‘viditā’’</hi>ti idaṃ padaṃ apekkhitvā kattari sāmivacanaṃ, aparāmasanahetu parāmāsarahitāya paṭipattiyā tathāgatena sayameva asaṅkhatadhātu adhigatāti evaṃ vā ettha attho daṭṭhabbo.</p>

<p rend="bodytext"><hi rend="bold">‘‘Yāsu vedanāsū’’</hi>tiādinā bhagavato desanāvilāsaṃ dasseti. Tathā hi khandhāyatanādivasena anekavidhāsu catusaccadesanāsu sambhavantīsupi ayaṃ tathāgatānaṃ desanāsu paṭipatti, yaṃ diṭṭhigatikā micchāpaṭipattiyā diṭṭhigahanaṃ pakkhandāti dassanatthaṃ vedanāyeva pariññāya bhūmidassanatthaṃ <pb ed="P" n="1.0196" /> uddhaṭā. <hi rend="bold">Kammaṭṭhāna</hi>nti catusaccakammaṭṭhānaṃ. <hi rend="bold">Yathābhūtaṃ viditvā</hi>ti vipassanāpaññāya vedanāya samudayādīni ārammaṇapaṭivedhavasena maggapaññāya asammohapaṭivedhavasena jānitvā, paṭivijjhitvāti attho. <hi rend="bold">Paccayasamudayaṭṭhenā</hi>ti ‘‘imasmiṃ sati idaṃ hoti, imassuppādā idaṃ uppajjatī’’ti (ma. ni. 1.404; saṃ. ni. 2.21; udā. 1) vuttalakkhaṇena avijjādīnaṃ paccayānaṃ uppādena ceva maggena asamugghātena ca. <hi rend="bold">Nibbattilakkhaṇa</hi>nti uppādalakkhaṇaṃ, jātinti attho. <hi rend="bold">Pañcannaṃ lakkhaṇāna</hi>nti ettha catunnaṃ paccayānampi uppādalakkhaṇameva gahetvā vuttanti gahetabbaṃ, yasmā paccayalakkhaṇampi labbhatiyeva, tathā ceva saṃvaṇṇitaṃ. <hi rend="bold">Paccayanirodhaṭṭhenā</hi>ti etthāpi vuttanayānusārena attho veditabbo. <hi rend="bold">Ya</hi>nti yasmā, <hi rend="bold">yaṃ</hi> vā sukhaṃ somanassaṃ. <hi rend="bold">Paṭiccā</hi>ti ārammaṇapaccayādibhūtaṃ <pb ed="M" n="1.0151" /> vedanaṃ labhitvā. <hi rend="bold">Aya</hi>nti sukhasomanassānaṃ paccayabhāvo, sukhasomanassameva vā, ‘‘assādo’’ti padaṃ pana apekkhitvā pulliṅganiddeso. Ayañhettha saṅkhepattho – purimuppannaṃ vedanaṃ ārabbha somanassuppattiyaṃ yo purimavedanāya assādetabbākāro somanassassādanākāro, ayaṃ assādoti. Kathaṃ pana vedanaṃ ārabbha sukhaṃ uppajjatīti? Cetasikasukhassa adhippetattā nāyaṃ doso. Visesanaṃ hettha somanassaggahaṇaṃ sukhaṃ somanassanti ‘‘rukkho siṃsapā’’ti yathā.</p>

<p rend="bodytext"><hi rend="bold">‘‘Aniccā’’</hi>ti <pb ed="V" n="1.0134" /> iminā saṅkhāradukkhatāvasena upekkhāvedanāya, sabbavedanāsuyeva vā ādīnavamāha, itarehi itaradukkhatāvasena yathākkamaṃ dukkhasukhavedanānaṃ, avisesena vā tīṇipi padāni sabbāsampi vedanānaṃ vasena yojetabbāni. <hi rend="bold">Aya</hi>nti yo vedanāya hutvā abhāvaṭṭhena <pb ed="P" n="1.0197" /> aniccabhāvo, udayabbayapaṭipīḷanaṭṭhena dukkhabhāvo, jarāya maraṇena cāti dvedhā vipariṇāmetabbabhāvo ca, ayaṃ vedanāya ādīnavo, yato vā ādīnaṃ paramakāruññaṃ vāti pavattatīti. <hi rend="bold">Vedanāya nissaraṇa</hi>nti ettha <hi rend="bold">vedanāyā</hi>ti nissakkavacanaṃ, yāva vedanāpaṭibaddhaṃ chandarāgaṃ na pajahati, tāvāyaṃ puriso vedanaṃ allīnoyeva hoti. Yadā pana taṃ chandarāgaṃ pajahati, tadāyaṃ puriso vedanāya nissaṭo visaṃyutto hotīti chandarāgappahānaṃ vedanāya nissaraṇaṃ vuttaṃ. Ettha ca vedanāggahaṇena vedanāya sahajātanissayārammaṇabhūtā ca rūpārūpadhammā gahitā eva hontīti pañcannampi upādānakkhandhānaṃ gahaṇaṃ daṭṭhabbaṃ. Vedanāsīsena pana desanā āgatā, tattha kāraṇaṃ vuttameva, lakkhaṇahāranayena vā ayamattho vibhāvetabbo. Tattha vedanāggahaṇena gahitā pañcupādānakkhandhā dukkhasaccaṃ, vedanānaṃ samudayaggahaṇena gahitā avijjādayo samudayasaccaṃ, atthaṅgamanissaraṇapariyāyehi nirodhasaccaṃ, ‘‘yathābhūtaṃ viditvā’’ti etena maggasaccanti evamettha cattāri saccāni veditabbāni. Kāmupādānamūlakattā sesupādānānaṃ, pahīne ca kāmupādāne upādānasesābhāvato <hi rend="bold">‘‘vigatachandarāgatāya anupādāno’’</hi>ti vuttaṃ. <hi rend="bold">Anupādāvimutto</hi>ti attano maggaphalappattiṃ bhagavā dasseti. ‘‘Vedanāna’’ntiādinā hi yassā dhammadhātuyā suppaṭividdhattā imaṃ diṭṭhigataṃ sakāraṇaṃ sagatikaṃ pabhedato vibhajituṃ samattho ahosi <pb ed="M" n="1.0152" />, tassa sabbaññutaññāṇassa saddhiṃ pubbabhāgapaṭipadāya uppattibhūmiṃ dasseti dhammarājā.</p>

<p rend="centre">Paṭhamabhāṇavāravaṇṇanā niṭṭhitā.</p>

<p rend="subhead">Ekaccasassatavādavaṇṇanā</p>

<p rend="bodytext" n="38"><hi rend="paranum">38</hi><hi rend="dot">.</hi> Sattesu saṅkhāresu ca ekaccaṃ sassataṃ etassāti ekaccasassato, ekaccasassatavādo. So etesaṃ atthīti <hi rend="bold">ekaccasassatikā</hi><pb ed="P" n="1.0198" />. Te pana yasmā ekaccasassato vādo diṭṭhi etesanti ekaccasassatavādā nāma honti, tasmā tamatthaṃ dassento āha <hi rend="bold">‘‘ekaccasassatavādā’’</hi>ti. Iminā nayena <hi rend="bold">ekaccaasassatikā</hi> dipadassapi attho veditabbo. Nanu <pb ed="V" n="1.0135" /> ca ‘‘ekaccasassatikā’’ti vutte tadaññassa ekaccassa asassatatāsanniṭṭhānaṃ siddhameva hotīti? Saccaṃ siddhameva hoti atthato, na pana saddato. Tasmā supākaṭaṃ katvā dassetuṃ ‘‘ekaccaasassatikā’’ti vuttaṃ. Na hi idha sāvasesaṃ katvā dhammaṃ deseti dhammassāmī. <hi rend="bold">Idhā</hi>ti ‘‘ekaccasassatikā’’ti imasmiṃ pade. <hi rend="bold">Gahitā</hi>ti vuttā, tathā ceva attho dassito. <hi rend="bold">Idhā</hi>ti vā imissā desanāya. Tathā hi purimakā tayo vādā sattavasena, catuttho saṅkhāravasena vibhatto. <hi rend="bold">‘‘Saṅkhārekaccasassatikā’’</hi>ti idaṃ tehi sassatabhāvena gayhamānānaṃ dhammānaṃ yāthāvasabhāvadassanavasena vuttaṃ, na panekaccasassatikamatadassanavasena. Tassa hi sassatābhimataṃ asaṅkhatamevāti laddhi. Tenevāha ‘‘cittanti vā…pe… ṭhassatī’’ti. Na hi yassa bhāvassa paccayehi abhisaṅkhatabhāvaṃ paṭijānāti, tasseva niccadhuvādibhāvo anummattakena sakkā paṭiññātuṃ. Etena ‘‘uppādavayadhuvatāyuttabhāvā siyā niccā, siyā aniccā siyā na vattabbā’’tiādinā pavattassa sattabhaṅgavādassa ayuttatā vibhāvitā hoti.</p>

<p rend="bodytext">Tatthāyaṃ ayuttatāvibhāvanā – yadi ‘‘yena sabhāvena yo dhammo atthīti vuccati, teneva sabhāvena so dhammo natthī’’tiādinā vucceyya, siyā anekantavādo. Atha aññena, siyā na anekantavādo. Na cettha desantarādisambandhabhāvo yutto vattuṃ tassa sabbalokasiddhattā, vivādābhāvato <pb ed="M" n="1.0153" />. Ye pana vadanti ‘‘yathā suvaṇṇaghaṭena makuṭe kate ghaṭabhāvo nassati, makuṭabhāvo <pb ed="P" n="1.0199" /> uppajjati, suvaṇṇabhāvo tiṭṭhatiyeva, evaṃ sabbabhāvānaṃ koci dhammo nassati, koci dhammo uppajjati, sabhāvo pana tiṭṭhatī’’ti. Te vattabbā ‘‘kiṃ taṃ suvaṇṇaṃ, yaṃ ghaṭe makuṭe ca avaṭṭhitaṃ, yadi rūpādi, so saddo viya anicco. Atha rūpādi samūho, samūho nāma sammutimattaṃ. Na tassa atthitā natthitā niccatā vā labbhatī’’ti anekantavādo na siyā. Dhammānañca dhammino aññathānaññathāsu doso vuttoyeva sassatavādavicāraṇāyaṃ. Tasmā so tattha vuttanayeneva veditabbo. Apica niccāniccanavattabbarūpo attā loko ca paramatthato vijjamānatāpaṭijānanato yathā niccādīnaṃ aññataraṃ rūpaṃ, yathā vā dīpādayo. Na hi dīpādīnaṃ udayabbayasabhāvānaṃ niccāniccanavattabbasabhāvatā sakkā viññātuṃ, jīvassa niccādīsu aññataraṃ rūpaṃ viyāti evaṃ sattabhaṅgassa viya sesabhaṅgānampi asambhavoyevāti sattabhaṅgavādassa ayuttatā veditabbā.</p>

<p rend="bodytext">Ettha ca ‘‘issaro nicco, aññe sattā aniccā’’ti evaṃ pavattavādā sattekaccasassatikā seyyathāpi issaravādā. ‘‘Paramāṇavo niccā dhuvā, aṇukādayo aniccā’’ti evaṃ pavattavādā saṅkhārekaccasassatikā seyyathāpi kāṇādā. Nanu ‘‘ekacce dhammā <pb ed="V" n="1.0136" /> sassatā, ekacce asassatā’’ti etasmiṃ vāde cakkhādīnaṃ asassatatāsanniṭṭhānaṃ yathāsabhāvāvabodho eva, tayidaṃ kathaṃ micchādassananti, ko vā evamāha ‘‘cakkhādīnaṃ asassatabhāvasanniṭṭhānaṃ micchādassana’’nti? Asassatesuyeva pana kesañci dhammānaṃ sassatabhāvābhiniveso idha micchādassanaṃ. Tena pana ekavāre pavattamānena cakkhādīnaṃ asassatabhāvāvabodho <pb ed="P" n="1.0200" /> vidūsito saṃsaṭṭhabhāvato visasaṃsaṭṭho viya sappimaṇḍo sakiccakaraṇāsamatthatāya sammādassanapakkhe ṭhapetabbataṃ nārahatīti. Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi gayhantīti tadavabodhassa micchādassanabhāvo na sakkā nivāretuṃ. Tenevāha <hi rend="bold">‘‘cakkhuṃ itipi…pe… kāyo itipi ayaṃ me attā’’</hi>tiādi. Evañca katvā asaṅkhatāya saṅkhatāya ca dhātuyā vasena yathākkamaṃ ‘‘ekacce dhammā sassatā, ekacce asassatā’’ti evaṃ pavatto <pb ed="M" n="1.0154" /> vibhajjavādopi ekaccasassatavādo āpajjatīti evaṃpakārā codanā anavakāsā hoti aviparītadhammasabhāvasampaṭipattibhāvato.</p>

<p rend="bodytext">Kāmañcettha purimavādepi asassatānaṃ dhammānaṃ ‘‘sassatā’’ti gahaṇaṃ visesato micchādassanaṃ, sassatānaṃ pana ‘‘sassatā’’ti gāho na micchādassanaṃ yathāsabhāvaggahaṇabhāvato. Asassatesuyeva pana ‘‘kecideva dhammā sassatā, keci asassatā’’ti gahetabbadhammesu vibhāgappavattiyā imassa vādassa vādantaratā vuttā, na cettha ‘‘samudāyantogadhattā ekadesassa sappadesasassataggāho nippadesasassataggāhe samodhānaṃ gacchatī’’ti sakkā vattuṃ vādī tabbisayavisesavasena vādadvayassa pavattattā. Aññe eva hi diṭṭhigatikā ‘‘sabbe dhammā sassatā’’ti abhiniviṭṭhā, aññe ‘‘ekaccasassatā’’ti. Saṅkhārānaṃ anavasesapariyādānaṃ, ekadesapariggaho ca vādadvayassa paribyattoyeva. Kiñca bhiyyo anekavidhasamussaye ekavidhasamussaye ca khandhapabandhe abhinivesabhāvato. Catubbidhopi hi sassatavādī jātivisesavasena nānāvidharūpakāyasannissaye eva arūpadhammapuñje sassatābhinivesī jāto abhiññāṇena anussavādīhi ca rūpakāyabhedaggahaṇato. Tathā ca vuttaṃ ‘‘tato cuto amutra udapādi’’nti (dī. ni. 1.32) ‘‘cavanti upapajjantī’’ti ca ādi. Visesalābhī <pb ed="P" n="1.0201" /> ekaccasassatiko anupadhāritabhedasamussayeva dhammapabandhe sassatākāraggahaṇena abhinivisanaṃ janesi ekabhavapariyāpannakhandhasantānavisayattā tadabhinivesassa. Tathā ca tīsupi vādesu ‘‘taṃ pubbenivāsaṃ anussarati, tato paraṃ nānussaratī’’ti ettakameva vuttaṃ, takkīnaṃ pana sassatekaccasassatavādīnaṃ sassatābhinivesaviseso rūpārūpadhammavisayatāya supākaṭoyevāti.</p>

<p rend="bodytext" n="39"><hi rend="paranum">39</hi><hi rend="dot">.</hi><hi rend="bold">Dīghassa</hi><pb ed="V" n="1.0137" /><hi rend="bold">kālassa atikkamenā</hi>ti vivaṭṭavivaṭṭaṭṭhāyīnaṃ apagamena. Anekatthattā dhātūnaṃ <hi rend="bold">saṃ</hi>-saddena yutto <hi rend="bold">vaṭṭa</hi>-saddo vināsavācīti āha <hi rend="bold">‘‘vinassatī’’</hi>ti, saṅkhayavasena vattatīti attho. Vipattikaramahāmeghasamuppattito paṭṭhāya hi yāva aṇusahagatopi saṅkhāro na hoti, tāva loko saṃvaṭṭatīti vuccati. <hi rend="bold">Loko</hi>ti cettha pathavīādibhājanaloko adhippeto. <hi rend="bold">Uparibrahmalokesū</hi>ti parittasubhādīsu <pb ed="M" n="1.0155" /> rūpībrahmalokesu. Agginā hi kappavuṭṭhānaṃ idhādhippetaṃ bahulaṃ pavattanato. Tenevāha bhagavā ‘‘ābhassarasaṃvattanikā hontī’’ti. <hi rend="bold">Arūpesu</hi><hi rend="bold">vā</hi>ti <hi rend="bold">vā</hi>-saddena saṃvaṭṭamānalokadhātūhi aññalokadhātūsu vāti vikappanaṃ veditabbaṃ. Na hi ‘‘sabbe apāyasattā tadā rūpārūpabhavesu uppajjantī’’ti sakkā viññātuṃ apāyesu dīghatamāyukānaṃ manussalokūpattiyā asambhavato. Satipi sabbasattānaṃ abhisaṅkhāramanasā nibbattabhāve bāhirapaccayehi vinā manasāva nibbattattā ‘‘manomayā’’ti vuccanti rūpāvacarasattā. Yadi evaṃ kāmabhave opapātikasattānampi manomayabhāvo āpajjatīti? Nāpajjati adhicittabhūtena atisayamanasā nibbattasattesu manomayavohāratoti dassanto āha <hi rend="bold">‘‘jhānamanena nibbattattā manomayā’’</hi>ti. Evaṃ arūpāvacarasattānampi manomayabhāvo āpajjatīti ce? Na, tattha <pb ed="P" n="1.0202" /> bāhirapaccayehi nibbattetabbatāsaṅkāya eva abhāvato, ‘‘manasāva nibbattā’’ti avadhāraṇāsambhavato. Niruḷho vāyaṃ loke manomayavohāro rūpāvacarasattesu. Tathā hi ‘‘annamayo pānamayo manomayo ānandamayo viññāṇamayo’’ti pañcadhā attānaṃ vedavādino vadanti. Ucchedavādepi vakkhati ‘‘dibbo rūpī manomayo’’ti (dī. ni. 1.86). Sobhanā pabhā etesu santīti <hi rend="bold">subhā. ‘‘Ukkaṃsenā’’</hi>ti ābhassaradeve sandhāyāha, parittābhā appamāṇābhā pana dve cattāro ca kappe tiṭṭhanti. <hi rend="bold">Aṭṭhakappe</hi>ti aṭṭha mahākappe.</p>

<p rend="bodytext" n="40"><hi rend="paranum">40</hi><hi rend="dot">.</hi><hi rend="bold">Saṇṭhātī</hi>ti sampattikaramahāmeghasamuppattito paṭṭhāya pathavīsandhārakudakataṃsandhārakavāyumahāpathavīādīnaṃ samuppattivasena ṭhāti, ‘‘sambhavati’’ icceva vā attho anekatthattā dhātūnaṃ. <hi rend="bold">Pakatiyā</hi>ti sabhāvena, tassa ‘‘suñña’’nti iminā sambandho. Tattha kāraṇamāha <hi rend="bold">‘‘nibbattasattānaṃ natthitāyā’’</hi>ti, anuppannattāti attho, tena yathā ekaccāni vimānāni tattha nibbattasattānaṃ cutattā suññāni honti, na evamidanti dasseti. Brahmapārisajjabrahmapurohitamahābrahmāno brahmakāyikā, tesaṃ nivāso bhūmipi <hi rend="bold">‘‘brahmakāyikā’’</hi>ti vuttā. Kammaṃ upanissayavasena paccayo etissāti <hi rend="bold">kammapaccayā.</hi> Atha vā tattha nibbattasattānaṃ vipaccanakakammassa sahakārīpaccayabhāvato, kammassa paccayāti <hi rend="bold">kammapaccayā</hi><pb ed="M" n="1.0156" />. Utu samuṭṭhānaṃ etissāti <hi rend="bold">utusamuṭṭhānā. ‘‘Kammapaccayautusamuṭṭhānā’’</hi>ti vā pāṭho, kammasahāyo paccayo, kammassa vā sahāyabhūto paccayo kammapaccayo <pb ed="P" n="1.0203" />, sova utu kammapaccayautu, so samuṭṭhānaṃ etissāti <pb ed="V" n="1.0138" /> yojetabbaṃ. <hi rend="bold">Etthā</hi>ti ‘‘brahmavimāna’’nti vuttāya brahmakāyikabhūmiyā. Kathaṃ paṇītāya dutiyajjhānabhūmiyaṃ ṭhitānaṃ hīnāya paṭhamajjhānabhūmiyā upapatti hotīti āha <hi rend="bold">‘‘atha sattāna’’</hi>ntiādi. <hi rend="bold">Otarantī</hi>ti upapajjanavasena heṭṭhābhūmiṃ gacchanti.</p>

<p rend="bodytext"><hi rend="bold">Appāyuke</hi>ti yaṃ uḷāraṃ puññakammaṃ kataṃ, tassa uppajjanārahavipākapabandhato appaparimāṇāyuke. <hi rend="bold">Āyuppamāṇenevā</hi>ti paramāyuppamāṇeneva. Kiṃ panetaṃ paramāyu nāma, kathaṃ vā taṃ paricchinnapamāṇanti? Vuccate – yo tesaṃ tesaṃ sattānaṃ tasmiṃ tasmiṃ bhavavisese purimasiddhabhavapatthanūpanissayavasena sarīrāvayavavaṇṇasaṇṭhānapamāṇādivisesā viya taṃtaṃgatinikāyādīsu yebhuyyena niyataparicchedo gabbhaseyyakakāmāvacaradevarūpāvacarasattānaṃ sukkasoṇitautubhojanādi utuādipaccayuppannapaccayūpatthambhito vipākapabandhassa ṭhitikālaniyamo, so yathāsakaṃ khaṇamattāvaṭṭhāyīnampi attano sahajātānaṃ rūpārūpadhammānaṃ ṭhapanākāravuttitāya pavattakāni rūpārūpajīvitindriyāni yasmā na kevalaṃ nesaṃ khaṇaṭhitiyā eva kāraṇabhāvena anupālakāni, atha kho yāva bhavaṅgupacchedā anupabandhassa avicchedahetubhāvenāpi, tasmā āyuhetukattā kāraṇūpacārena āyu, ukkaṃsaparicchedavasena paramāyūti ca vuccati. Taṃ pana devānaṃ nerayikānaṃ uttarakurukānañca niyataparicchedaṃ, uttarakurukānaṃ pana ekantaniyataparicchedameva, avasiṭṭhamanussapetatiracchānānaṃ pana ciraṭṭhitisaṃvattanikakammabahule kāle taṃkammasahitasantānajanitasukkasoṇitappaccayānaṃ taṃmūlakānañca candasūriyasamavisamaparivattanādijanitautuāhārādisamavisama paccayānaṃ vasena <pb ed="P" n="1.0204" /> cirācirakālato aniyataparicchedaṃ, tassa ca yathā purimasiddhabhavapatthanāvasena taṃtaṃgatinikāyādīsu vaṇṇasaṇṭhānādivisesaniyamo siddho dassanānussavādīhi, tathā ādito gahaṇasiddhiyā. Evaṃ tāsu tāsu upapattīsu nibbattasattānaṃ yebhuyyena samappamāṇaṭṭhitikālaṃ dassanānussavehi labhitvā taṃ paramataṃ ajjhosāya pavattitabhavapatthanāvasena ādito paricchedaniyamo veditabbo. Yasmā pana kammaṃ tāsu <pb ed="M" n="1.0157" /> tāsu upapattīsu yathā taṃtaṃupapattiniyatavaṇṇādinibbattane samatthaṃ, evaṃ niyatāyuparicchedāsu upapattīsu paricchedātikkamena vipākanibbattane samatthaṃ na hoti, tasmā vuttaṃ <hi rend="bold">‘‘āyuppamāṇeneva cavantī’’</hi>ti. Yasmā pana upatthambhakasahāyehi anupālakappaccayehi upādinnakakkhandhānaṃ pavattetabbākāro atthato paramāyu, tassa yathāvuttaparicchedānatikkamanato satipi kammāvasese ṭhānaṃ na sambhavati, tena vuttaṃ <hi rend="bold">‘‘attano puññabaleneva ṭhātuṃ na sakkotī’’</hi>ti. <hi rend="bold">Kappaṃ vā</hi>ti asaṅkhyeyyakappaṃ vā tassa upaḍḍhaṃ vā upaḍḍhakappato ūnamadhikaṃ vāti vikappanattho <hi rend="bold">vā</hi>-saddo.</p>

<p rend="bodytext" n="41"><hi rend="paranum">41</hi><hi rend="dot">.</hi><hi rend="bold">Anabhiratī</hi>ti <pb ed="V" n="1.0139" /> ekavihārena anabhirati. Sā pana yasmā aññehi samāgamicchā hoti, tena vuttaṃ <hi rend="bold">‘‘aparassāpi sattassa āgamanapatthanā’’</hi>ti. Piyavatthuvirahena piyavatthualābhena vā cittavighāto <hi rend="bold">ukkaṇṭhitā,</hi> sā atthato domanassacittuppādo yevāti āha <hi rend="bold">‘‘paṭighasampayuttā’’</hi>ti. Dīgharattaṃ jhānaratiyā ramamānassa vuttappakāraṃ anabhiratinimittaṃ uppannā ‘‘mama’’nti ca ‘‘aha’’nti ca gahaṇassa kāraṇabhūtā taṇhādiṭṭhiyo idha <hi rend="bold">paritassanā.</hi> Tā pana cittassa purimāvatthāya calanaṃ kampananti <pb ed="P" n="1.0205" /> āha <hi rend="bold">‘‘ubbijjanā phandanā’’</hi>ti. Tenevāha <hi rend="bold">‘‘taṇhātassanāpi diṭṭhitassanāpi vaṭṭatī’’</hi>ti. Yaṃ pana atthuddhāre ‘‘aho vata aññepi sattā itthattaṃ āgaccheyyunti ayaṃ taṇhātassanā nāmā’’ti vuttaṃ, taṃ diṭṭhitassanāya visuṃ udāharaṇaṃ dassentena taṇhātassanaṃyeva tato niddhāretvā vuttaṃ, na pana tattha diṭṭhitassanāya abhāvatoti daṭṭhabbaṃ. <hi rend="bold">Tāsatassanā</hi> cittutrāso. <hi rend="bold">Bhayānaka</hi>nti bheravārammaṇanimittaṃ balavabhayaṃ. Tena sarīrassa thaddhabhāvo <hi rend="bold">chambhitattaṃ bhayaṃ saṃvega</hi>nti ettha <hi rend="bold">bhaya</hi>nti bhaṅgānupassanāya ciṇṇante sabbasaṅkhārato bhāyanavasena uppannaṃ bhayañāṇaṃ. <hi rend="bold">Saṃvega</hi>nti sahottappañāṇaṃ, ottappameva vā. <hi rend="bold">Santāsa</hi>nti ādīnavanibbidānupassanāhi saṅkhārehi santassanañāṇaṃ. Saha byāyati pavattati, dosaṃ vā chādetīti sahabyo, sahāyo, tassa bhāvaṃ <hi rend="bold">sahabyataṃ.</hi></p>

<p rend="bodytext" n="42"><hi rend="paranum">42</hi><hi rend="dot">.</hi><hi rend="bold">Abhibhavitvā ṭhito</hi> ime satteti adhippāyo. Yasmā pana so pāsaṃsabhāvena uttamabhāvena ca ‘‘te satte abhibhavitvā ṭhito’’ti attānaṃ maññati, tasmā vuttaṃ <hi rend="bold">‘‘jeṭṭhakohamasmī’’</hi>ti. <hi rend="bold">Aññadatthu daso</hi>ti <pb ed="M" n="1.0158" /> dassane antarāyābhāvavacanena, ñeyyavisesapariggāhikabhāvena ca anāvaraṇadassāvitaṃ paṭijānātīti āha <hi rend="bold">‘‘sabbaṃ passāmīti attho’’</hi>ti. <hi rend="bold">Bhūtabhabyāna</hi>nti ahesunti bhūtā, bhavanti bhavissantīti bhabyā, aṭṭhakathāyaṃ pana vattamānakālavaseneva bhabya-saddassa attho dassito. <hi rend="bold">Paṭhamacittakkhaṇe</hi>ti paṭisandhicittakkhaṇe. Kiñcāpi so brahmā anavaṭṭhitadassanattā puthujjanassa purimatarajātiparicitampi kammassakataññāṇaṃ vissajjetvā vikubbaniddhivasena cittuppattimattapaṭibaddhena <pb ed="P" n="1.0206" /> sattanimmānena vipallaṭṭho ‘‘ahaṃ issaro kattā nimmātā’’tiādinā issarakuttadassanaṃ pakkhandamāno abhinivisanavaseneva patiṭṭhito, na patiṭṭhāpanavasena ‘‘tassa evaṃ hotī’’ti vuttattā, patiṭṭhāpanakkameneva pana tassa so abhiniveso jātoti dassanatthaṃ <hi rend="bold">‘‘kāraṇato sādhetukāmo’’</hi>ti, <hi rend="bold">‘‘paṭiññaṃ katvā’’</hi>ti ca vuttaṃ. Tenāha bhagavā ‘‘taṃ kissa hetū’’tiādi. Tattha <hi rend="bold">manopaṇidhī</hi>ti manasā eva patthanā, tathā cittappavattimattamevāti attho, <hi rend="bold">itthabhāva</hi>nti idappakārataṃ. Yasmā pana itthanti brahmattabhāvo idhādhippeto, tasmā <hi rend="bold">‘‘brahmabhāvanti attho’’</hi>ti vuttaṃ. Nanu ca devānaṃ upapattisamanantaraṃ ‘‘imissā nāma gatiyā cavitvā iminā nāma kammunā <pb ed="V" n="1.0140" /> idhūpapannā’’ti paccavekkhaṇā hotīti? Saccaṃ hoti, sā pana purimajātīsu kammassakataññāṇe sammadeva niviṭṭhajjhāsayānaṃ. Ime pana sattā purimāsupi jātīsu issarakuttadassanavasena vinibandhābhinivesā ahesunti daṭṭhabbaṃ. Tena vuttaṃ <hi rend="bold">‘‘iminā maya’’</hi>ntiādi.</p>

<p rend="bodytext" n="43"><hi rend="paranum">43</hi><hi rend="dot">.</hi> Īsatīti īso, abhibhūti attho. Mahā īso maheso, suppatiṭṭhamahesatāya pana parehi ‘‘maheso’’ti akkhātabbatāya mahesakkho, atisayena mahesakkho <hi rend="bold">mahesakkhataro</hi>ti vacanattho daṭṭhabbo. Yasmā pana so mahesakkhabhāvo ādhipateyyaparivārasampattiyā viññāyati, tasmā <hi rend="bold">‘‘issariyaparivāravasena mahāyasataro’’</hi>ti vuttaṃ.</p>

<p rend="bodytext" n="44"><hi rend="paranum">44</hi><hi rend="dot">.</hi><hi rend="bold">Idheva āgacchatī</hi>ti imasmiṃ manussaloke eva paṭisandhivasena āgacchati. <hi rend="bold">Yaṃ aññataro satto</hi>ti ettha <hi rend="bold">ya</hi>nti nipātamattaṃ, karaṇe vā paccattaniddeso, yena ṭhānenāti attho, kiriyāparāmasanaṃ vā. <hi rend="bold">Itthattaṃ āgacchatī</hi>ti ettha yadetaṃ itthattassa āgamanaṃ, etaṃ ṭhānaṃ vijjatīti <pb ed="M" n="1.0159" /> attho. Esa nayo <hi rend="bold">‘‘pabbajati, cetosamādhiṃ phusati, pubbenivāsaṃ anussaratī’’</hi>ti etesupi padesu. ‘‘Ṭhānaṃ kho panetaṃ bhikkhave <pb ed="P" n="1.0207" /> vijjati, yaṃ aññataro satto’’ti imañhi padaṃ ‘‘pabbajatī’’tiādīhi padehi paccekaṃ yojetabbanti.</p>

<p rend="bodytext" n="45"><hi rend="paranum">45</hi><hi rend="dot">.</hi> Khiḍḍāya padussantīti khiḍḍāpadosino, khiḍḍāpadosino eva <hi rend="bold">khiḍḍāpadosikā,</hi> khiḍḍāpadoso vā etesaṃ atthīti <hi rend="bold">khiḍḍāpadosikā.</hi> Atikkantavelaṃ <hi rend="bold">ativelaṃ,</hi> āhārūpabhogakālaṃ atikkamitvāti attho. Methunasampayogena uppajjanakasukhaṃ <hi rend="bold">keḷihassasukhaṃ ratidhammo</hi> ratisabhāvo. <hi rend="bold">Āhāra</hi>nti ettha ko devānaṃ āhāro, kā āhāravelāti? Sabbesampi kāmāvacaradevānaṃ sudhā āhāro, sā heṭṭhimehi uparimānaṃ paṇītatamā hoti, taṃ yathāsakaṃ divasavasena divase divase bhuñjanti. Keci pana ‘‘biḷārapadappamāṇaṃ sudhāhāraṃ bhuñjanti, so jivhāya ṭhapitamatto yāva kesagganakhaggā kāyaṃ pharati, tesaṃyeva divasavasena sattadivase yāpanasamattho ca hotī’’ti vadanti. <hi rend="bold">‘‘Nirantaraṃ khādantā pivantā’’</hi>ti idaṃ parikappanavasena vuttaṃ. <hi rend="bold">Kammajatejassa balavabhāvo</hi> uḷārapuññanibbattattā, uḷāragarusiniddhasudhāhārajīraṇato ca. <hi rend="bold">Karajakāyassa mandabhāvo</hi> mudusukhumālabhāvato. Teneva hi bhagavā indasālaguhāyaṃ pakatipathaviyaṃ saṇṭhātuṃ asakkontaṃ sakkaṃ devarājānaṃ ‘‘oḷārikaṃ kāyaṃ adhiṭṭhehī’’ti āha. <hi rend="bold">Tesa</hi>nti manussānaṃ. <hi rend="bold">Vatthu</hi>nti karajakāyaṃ. <hi rend="bold">Kecīti</hi> abhayagirivāsino.</p>

<p rend="bodytext" n="47"><hi rend="paranum">47</hi><hi rend="dot">.</hi><hi rend="bold">Manenā</hi>ti <pb ed="V" n="1.0141" /><pb ed="P" n="1.0208" /> issāpakatattā paduṭṭhena manasā. Usūyāvasena manasova padoso manopadoso, so etesaṃ atthi vināsahetubhūtoti <hi rend="bold">manopadosikā</hi>ti evaṃ vā ettha attho daṭṭhabbo. <hi rend="bold">Akuddho rakkhatī</hi>ti kuddhassa so kodho itarasmiṃ akujjhante anupādāno ekavārameva uppattiyā anāsevano cāvetuṃ na sakkoti udakantaṃ patvā aggi viya nibbāyati, tasmā akuddho taṃ cavanato rakkhati, ubhosu pana kuddhesu bhiyyo bhiyyo aññamaññamhi parivaḍḍhanavasena tikhiṇasamudācāro nissayadahanaraso kodho uppajjamāno hadayavatthuṃ nidahanto accantasukhumālakarajakāyaṃ vināseti, tato sakalopi attabhāvo antaradhāyati. Tenāha <hi rend="bold">‘‘ubhosu panā’’</hi>tiādi <pb ed="M" n="1.0160" />. Tathā cāha bhagavā ‘‘aññamaññaṃ paduṭṭhacittā kilantakāyā…pe… cavantī’’ti. <hi rend="bold">Dhammatā</hi>ti dhammaniyāmo. So ca tesaṃ karajakāyassa mandatāya, tathāuppajjanakakodhassa ca balavatāya ṭhānaso cavanaṃ, tesaṃ rūpārūpadhammānaṃ sabhāvoti adhippāyo.</p>

<p rend="bodytext" n="49"><hi rend="paranum">49</hi><hi rend="dot">.</hi><hi rend="bold">Cakkhādīnaṃ bhedaṃ passatī</hi>ti virodhipaccayasannipāte vikārāpattidassanato, ante ca adassanūpagamanato vināsaṃ passati oḷārikattā rūpadhammabhedassa. <hi rend="bold">Paccayaṃ datvā</hi>ti anantarapaccayādivasena paccayo hutvā. <hi rend="bold">‘‘Balavatara’’</hi>nti cittassa lahutaraṃ bhedaṃ sandhāya vuttaṃ. Tathā hi ekasmiṃ rūpe dharanteyeva soḷasa cittāni bhijjanti. <hi rend="bold">Bhedaṃ na passatī</hi>ti khaṇe khaṇe bhijjantampi cittaṃ parassa anantarapaccayabhāveneva bhijjatīti purimacittassa abhāvaṃ paṭicchādetvā viya pacchimacittassa uppattito bhāvapakkho balavataro pākaṭo ca hoti, na abhāvapakkhoti cittassa vināsaṃ na passati, ayañca attho alātacakkadassanena supākaṭo viññāyati. Yasmā <pb ed="P" n="1.0209" /> pana takkīvādī nānattanayassa dūrataratāya ekattanayassapi micchāgahitattā ‘‘yadevidaṃ viññāṇaṃ sabbadāpi ekarūpena pavattati, ayameva attā nicco’’tiādinā abhinivesaṃ janeti, tasmā vuttaṃ <hi rend="bold">‘‘so taṃ apassanto’’</hi>tiādi.</p>

<p rend="subhead">Antānantavādavaṇṇanā</p>

<p rend="bodytext" n="53"><hi rend="paranum">53</hi><hi rend="dot">.</hi><hi rend="bold">Antānantikā</hi>ti ettha amati gacchati ettha sabhāvo osānanti anto, mariyādā. Tappaṭisedhena ananto, anto ca ananto ca antānanto ca nevantānānanto ca antānantā sāmaññaniddesena, ekasesena vā ‘‘nāmarūpapaccayā saḷāyatana’’ntiādīsu (ma. ni. 3.176; saṃ. ni. 2.1; udā. 1) viya. Kassa pana antānantoti? Lokīyati saṃsāranissaraṇatthikehi diṭṭhigatikehi, lokīyanti vā ettha tehi puññāpuññaṃ tabbipāko <pb ed="V" n="1.0142" /> cāti lokoti saṅkhyaṃ gatassa attano. Tenāha bhagavā ‘‘antānantaṃ lokassa paññapentī’’ti. Ko pana eso attāti? Jhānavisayabhūtakasiṇanimittaṃ. Tattha hi ayaṃ diṭṭhigatiko lokasaññī. Tathā ca vuttaṃ ‘‘taṃ lokoti gahetvā’’ti. Keci pana ‘‘jhānaṃ taṃsampayuttadhammā ca idha ‘attā <pb ed="M" n="1.0161" />, loko’ti ca gahitā’’ti vadanti. Antānantasahacaritavādo antānanto, yathā ‘‘kuntā pacarantī’’ti antānantasannissayo vā yathā ‘‘mañcā ghosantī’’ti. So etesaṃ atthīti <hi rend="bold">antānantikā.</hi> Te pana yasmā yathāvuttanayena antānanto vādo diṭṭhi etesanti <hi rend="bold">‘‘antānantavādā’’</hi>ti vuccanti. Tasmā aṭṭhakathāyaṃ ‘‘antānantavādā’’ti vatvā ‘‘antaṃ vā’’tiādinā attho vibhatto.</p>

<p rend="bodytext">Etthāha – yuttaṃ tāva purimānaṃ tiṇṇaṃ vādīnaṃ <pb ed="P" n="1.0210" /> antattañca anantattañca antānantattañca ārabbha pavattavādattā antānantikattaṃ, pacchimassa pana tadubhayapaṭisedhanavasena pavattavādattā katha antānantikattanti? Tadubhayapaṭisedhanavasena pavattavādattā eva. Yasmā antānantapaṭisedhavādopi antānantavisayo eva taṃ ārabbha pavattattā. Etadatthaṃyeva hi sandhāya aṭṭhakathāyaṃ ‘‘ārabbha pavattavādā’’ti vuttaṃ. Atha vā yathā tatiyavāde desabhedavasena ekasseva antavantatā anantatā ca sambhavati, evaṃ takkīvādepi kālabhedavasena ubhayasambhavato aññamaññapaṭisedhena ubhayaññeva vuccati. Kathaṃ? Antavantatāpaṭisedhena hi anantatā vuccati, anantatāpaṭisedhena ca antavantatā, antānantānañca na tatiyavādabhāvo kālabhedassa adhippetattā. Idaṃ vuttaṃ hoti – yasmā ayaṃ lokasaññito attā adhigatavisesehi mahesīhi ananto kadāci sakkhidiṭṭhoti anusuyyati, tasmā nevantavā. Yasmā pana tehiyeva kadāci antavā sakkhidiṭṭhoti anusuyyati, tasmā na pana anantoti. Yathā ca anussutitakkīvasena, evaṃ jātissaratakkī ādīnañca vasena yathāsambhavaṃ yojetabbaṃ. Ayañhi takkiko avaḍḍhitabhāvapubbakattā paṭibhāganimittānaṃ vaḍḍhitabhāvassa vaḍḍhitakālavasena appaccakkhakāritāya anussavādimatte ṭhatvā ‘‘nevantavā’’ti paṭikkhipati. Avaḍḍhitakālavasena pana ‘‘na panānanto’’ti, na pana antatānantatānaṃ accantamabhāvena yathā taṃ ‘‘nevasaññināsaññī’’ti. Purimavādattayapaṭikkhepo ca attanā yathādhippetappakāravilakkhaṇatāya tesaṃ, avassañcetaṃ evaṃ viññātabbaṃ, aññathā vikkhepapakkhaṃyeva bhajeyya catutthavādo. Na hi antatāanantatātadubhayavinimutto <pb ed="P" n="1.0211" /> attano pakāro atthi, takkīvādī ca yuttimaggako, kālabhedavasena ca tadubhayaṃ ekasmimpi na na yujjatīti.</p>

<p rend="bodytext">Keci <pb ed="V" n="1.0143" /><pb ed="M" n="1.0162" /> pana yadi panāyaṃ attā antavā siyā, dūradese upapajjanānussaraṇādi kiccanipphatti na siyā. Atha ananto, idha ṭhitassa devalokanirayādīsu sukhadukkhānubhavanampi siyā. Sace pana antavā ca ananto ca, tadubhayadosasamāyogo. Tasmā ‘‘antavā, ananto’’ti ca abyākaraṇīyo attāti evaṃ takkanavasena catutthavādappavattiṃ vaṇṇenti. Evampi yuttaṃ tāva pacchimavādīdvayassa antānantikattaṃ antānantānaṃ vasena ubhayavisayattā tesaṃ vādassa. Purimavādīdvayassa pana kathaṃ visuṃ antānantikattanti? Upacāravuttiyā. Samuditesu hi antānantavādīsu pavattamāno antānantika-saddo tattha niruḷhatāya paccekampi antānantikavādīsu pavattati, yathā arūpajjhānesu paccekaṃ aṭṭhavimokkhapariyāyo, yathā ca loke sattāsayoti. Atha vā abhinivesato purimakālappavattivasena ayaṃ tattha vohāro kato. Tesañhi diṭṭhigatikānaṃ tathārūpacetosamādhisamadhigamato pubbakālaṃ ‘‘antavā nu ayaṃ loko, ananto nū’’ti ubhayākārāvalambino parivitakkassa vasena niruḷho antānantikabhāvo visesalābhena tattha uppannepi ekaṃsaggāhe purimasiddharuḷhiyā voharīyatīti.</p>

<p rend="bodytext" n="54-60"><hi rend="paranum">54-60</hi><hi rend="dot">.</hi><hi rend="bold">Vuttanayenā</hi>ti ‘‘takkayatīti takkī’’tiādinā (dī. ni. aṭṭha. 1.34) saddato, ‘‘catubbidho takkī’’tiādinā <pb ed="P" n="1.0212" /> (dī. ni. aṭṭha. 1.34) atthato ca sassatavāde vuttavidhinā. <hi rend="bold">Diṭṭhapubbānusārenā</hi>ti dassanabhūtena viññāṇena upaladdhapubbassa antavantādino anussaraṇena. Evañca katvā anussutitakkīsuddhatakkīnampi idha saṅgaho siddho hoti. Atha vā diṭṭhaggahaṇeneva ‘‘naccagītavāditavisūkadassanā’’tiādīsu (dī. ni. 10, 194) viya sutādīnampi gahitatā veditabbā. ‘‘Antavā’’tiādinā icchitassa attano sabbadā bhāvaparāmasanavaseneva imesaṃ vādānaṃ pavattanato sassatadiṭṭhisaṅgaho daṭṭhabbo. Tathā hi vakkhati ‘‘sesā sassatadiṭṭhiyo’’ti (dī. ni. aṭṭha. 97-98).</p>

<p rend="subhead">Amarāvikkhepavādavaṇṇanā</p>

<p rend="bodytext" n="61"><hi rend="paranum">61</hi><hi rend="dot">.</hi><hi rend="bold">Na maratī</hi>ti na ucchijjati. ‘‘Evampi me no’’tiādinā <hi rend="bold">vividho</hi> nānappakāro <hi rend="bold">khepo</hi> parena paravādīnaṃ khipanaṃ <hi rend="bold">vikkhepo.</hi> Amarāya diṭṭhiyā <pb ed="M" n="1.0163" /> vācāya ca vikkhipantīti vā amarāvikkhepino. Amarāvikkhepino eva <hi rend="bold">amarāvikkhepikā. Ito cito ca sandhāvati</hi> ekasmiṃ sabhāve anavaṭṭhānato. Amarā viya vikkhipantīti vā purimanayeneva saddattho daṭṭhabbo.</p>

<p rend="bodytext" n="62"><hi rend="paranum">62</hi><hi rend="dot">.</hi> Vikkhepavādino <pb ed="V" n="1.0144" /> uttarimanussadhamme, akusaladhammepi sabhāvabhedavaseneva ñātuṃ ñāṇabalaṃ natthīti kusalākusalapadānaṃ kusalākusalakammapathavaseneva attho. Paṭhamanayavaseneva apariyantavikkhepatāya amarāvikkhepaṃ vibhāvetuṃ <hi rend="bold">‘‘evantipi me noti aniyamitavikkhepo’’</hi>ti vuttaṃ. Tattha <hi rend="bold">aniyamitavikkhepo</hi>ti sassatādīsu ekasmimpi pakāre aṭṭhatvā vikkhepakaraṇaṃ, paravādinā yasmiṃ kismiñci pucchite pakāre tassa paṭikkhepoti attho. Dutiyanayavasena amarāsadisāya amarāya vikkhepaṃ dassetuṃ <hi rend="bold">‘‘idaṃ kusalanti vā puṭṭho’’</hi>tiādimāha. Atha vā ‘‘evantipi <pb ed="P" n="1.0213" /> me no’’tiādinā aniyamatova sassatekaccasassatucchedatakkīvādānaṃ paṭisedhanena taṃ taṃ vādaṃ paṭikkhipateva apariyantavikkhepavādattā amarāvikkhepino. Attanā pana anavaṭṭhitavādattā na kismiñci pakkhe avatiṭṭhatīti āha <hi rend="bold">‘‘sayaṃ pana…pe… byākarotī’’</hi>ti. Idāni kusalādīnaṃ abyākaraṇena tameva anavaṭṭhānaṃ vibhāveti ‘‘idaṃ kusalanti vā puṭṭho’’tiādinā. Tenevāha <hi rend="bold">‘‘ekasmimpi pakkhe na tiṭṭhatī’’</hi>ti.</p>

<p rend="bodytext" n="63"><hi rend="paranum">63</hi><hi rend="dot">.</hi> Kusalākusalaṃ yathābhūtaṃ appajānantopi yesamahaṃ samayena kusalameva ‘‘kusala’’nti, akusalameva ca ‘‘akusala’’nti byākareyyaṃ, tesu tathā byākaraṇahetu ‘‘aho vata re paṇḍito’’ti sakkārasammānaṃ karontesu mama chando vā rāgo vā assāti evampettha attho sambhavati. <hi rend="bold">Doso vā paṭigho vā</hi>ti ettha vuttavipariyāyena yojetabbaṃ. Aṭṭhakathāyaṃ pana attano paṇḍitabhāvavisayānaṃ rāgādīnaṃ vasena yojanā katā. <hi rend="bold">‘‘Chandarāgadvayaṃ upādāna’’</hi>nti abhidhammanayena vuttaṃ. Abhidhamme hi taṇhādiṭṭhiyova ‘‘upādāna’’nti āgatā, suttante pana dosopi ‘‘upādāna’’nti vutto ‘‘kodhupādānavinibandhā vighātaṃ āpajjantī’’tiādīsu. Tena vuttaṃ <hi rend="bold">‘‘ubhayampi vā daḷhaggahaṇavasena upādāna’’</hi>nti <pb ed="M" n="1.0164" />. <hi rend="bold">Daḷhaggahaṇaṃ</hi> amuñcanaṃ. Paṭighopi hi upanāhādivasena pavatto ārammaṇaṃ na muñcati. <hi rend="bold">Vihananaṃ</hi> hiṃsanaṃ vibādhanaṃ. Rāgopi hi pariḷāhavasena sāraddhavuttitāya nissayaṃ vibādhatīti. Vināsetukāmatāya ārammaṇaṃ gaṇhātīti sambandho.</p>

<p rend="bodytext" n="64"><hi rend="paranum">64</hi><hi rend="dot">.</hi><hi rend="bold">Paṇḍiccenā</hi>ti paññāya. Yena hi dhammena yutto ‘‘paṇḍito’’ti <pb ed="P" n="1.0214" /> vuccati, so dhammo paṇḍiccaṃ, tena sutacintāmayaṃ paññaṃ dasseti, na pākatikakammanibbattaṃ sābhāvikapaññaṃ. Kata-saddassa kiriyāsāmaññavācakattā ‘‘katavijjo’’tiādīsu viya kata-saddo ñāṇānuyuttataṃ vadatīti āha <hi rend="bold">‘‘viññātaparappavādā’’</hi>ti. Sattadhā bhinnassa vālaggassa aṃsukoṭivedhako <hi rend="bold">‘‘vālavedhī’’</hi>ti adhippeto.</p>

<p rend="bodytext" n="65-6"><hi rend="paranum">65-6</hi><hi rend="dot">.</hi> Ettha <pb ed="V" n="1.0145" /> ca kiñcāpi purimānampi tiṇṇaṃ kusalādidhammasabhāvānavabodhato attheva mandabhāvo, tesaṃ pana attano kusalādidhammānavabodhassa avabodhaviseso atthi, tadabhāvā pacchimoyeva mandamomūhabhāvena vutto. Nanu ca pacchimassāpi ‘‘atthi paroloko’ti iti ce me assa, ‘atthi paroloko’ti iti te naṃ byākareyyaṃ, evantipi me no’’tiādi (dī. ni. 1.65) vacanato attano dhammānavabodhassa avabodho atthiyevāti? Kiñcāpi atthi, na tassa purimānaṃ viya apariññātadhammabyākaraṇanibandhanamusāvādādibhayaparijigucchanakāro atthi, atha kho mahāmūḷhoyeva. Atha vā ‘‘evantipi me no’’tiādinā pucchāya vikkhepakaraṇatthaṃ ‘‘atthi paroloko’ti iti ce maṃ pucchasī’’ti pucchāṭhapanameva tena dassīyati, na attano dhammānavabodhoti ayameva visesena ‘‘mando ceva momūho cā’’ti vutto. Teneva hi tathāvādinaṃ sañjayaṃ belaṭṭhaputtaṃ ārabbha ‘‘ayaṃ vā imesaṃ samaṇabrāhmaṇānaṃ sabbamando sabbamūḷho’’ti (dī. ni. 1.181) vuttaṃ. Tattha ‘‘atthi paroloko’’ti sassatadassanavasena <pb ed="P" n="1.0215" /> sammādiṭṭhivasena vā pucchā. ‘‘Natthi paroloko’’ti natthikadassanavasena sammādassanavasena vā pucchā. ‘‘Atthi ca natthi ca paroloko’’ti ucchedadassanavasena sammādiṭṭhivasena eva vā pucchā. ‘‘Neva atthi na natthi paroloko’’ti vuttappakārattayapaṭikkhepe sati pakārantarassa asambhavato atthitānatthitāhi navattabbākāro parolokoti <pb ed="M" n="1.0165" /> vikkhepaññeva purekkhārena sammādiṭṭhivasena vā pucchā. Sesacatukkattayepi vuttanayānusārena attho veditabbo. Puññasaṅkhārattiko viya hi kāyasaṅkhārattikena purimacatukkasaṅgahito eva attho. Sesacatukkattayena attaparāmāsapuññādi phalatācodanānayena saṅgahitoti.</p>

<p rend="bodytext">Amarāvikkhepiko sassatādīnaṃ attano aruccanatāya sabbattha ‘‘evantipi me no’’tiādinā vikkhepaññeva karoti. Tattha ‘‘evantipi me no’’tiādi tattha tattha pucchitākārapaṭisedhanavasena vikkhipanākāradassanaṃ. Nanu ca vikkhepavādino vikkhepapakkhassa anujānanaṃ vikkhepapakkhe avaṭṭhānaṃ yuttarūpanti? Na, tatthāpi tassa sammūḷhattā, paṭikkhepavaseneva ca vikkhepavādassa pavattanato. Tathā hi sañcayo belaṭṭhaputto raññā ajātasattunā sandiṭṭhikaṃ sāmaññaphalaṃ puṭṭho paralokattikādīnaṃ paṭisedhanamukhena vikkhepaṃ byākāsi.</p>

<p rend="bodytext">Etthāha – nanu cāyaṃ sabbopi amarāvikkhepiko kusalādayo dhamme, paralokattikādīni ca yathābhūtaṃ anavabujjhamāno tattha tattha pañhaṃ puṭṭho pucchāya vikkhepanamattaṃ āpajjati, tassa kathaṃ <pb ed="V" n="1.0146" /> diṭṭhigatikabhāvo. Na hi avattukāmassa viya pucchitamatthamajānantassa vikkhepakaraṇamattena diṭṭhigatikatā <pb ed="P" n="1.0216" /> yuttāti? Vuccate – na heva kho pucchāya vikkhepakaraṇamattena tassa diṭṭhigatikatā, atha kho micchābhinivesavasena. Sassatābhinivesena micchābhiniviṭṭhoyeva hi puggalo mandabuddhitāya kusalādidhamme paralokattikādīni ca yāthāvato appaṭipajjamāno attanā aviññātassa atthassa paraṃ viññāpetuṃ asakkuṇeyyatāya musāvādādibhayena ca vikkhepaṃ āpajjatīti. Tathā hi vakkhati ‘‘yāsaṃ satteva ucchedadiṭṭhiyo, sesā sassatadiṭṭhiyo’’ti (dī. ni. aṭṭha. 1.97-98) atha vā puññapāpānaṃ tabbipākānañca anavabodhena asaddahanena ca tabbisayāya pucchāya vikkhepakaraṇaṃyeva sundaranti khantiṃ ruciṃ uppādetvā abhinivisantassa uppannā visuṃyevesā ekā diṭṭhi sattabhaṅgadiṭṭhi viyāti daṭṭhabbaṃ. Tathā ca vuttaṃ ‘‘pariyantarahitā diṭṭhigatikassa diṭṭhi ceva vācā cā’’ti (dī. ni. aṭṭha. 1.61). Kathaṃ panassā sassatadiṭṭhisaṅgaho? Ucchedavasena anabhinivesato. Natthi koci dhammānaṃ yathābhūtavedī vivādabahulattā <pb ed="M" n="1.0166" /> lokassa, ‘‘evameva’’nti pana saddantarena ‘‘dhammanijjhānanā anādikālikā loke’’ti gāhavasena sassatalesopettha labbhatiyeva.</p>

<p rend="subhead">Adhiccasamuppannavādavaṇṇanā</p>

<p rend="bodytext" n="67"><hi rend="paranum">67</hi><hi rend="dot">.</hi> Adhicca yadicchakaṃ yaṃ kiñci kāraṇaṃ, kassaci vuddhipubbaṃ vā vinā samuppannoti attalokasaññitānaṃ khandhānaṃ adhiccuppattiākārārammaṇaṃ dassanaṃ tadākārasannissayena pavattito, tadākārasahacaritatāya ca ‘‘adhiccasamuppanna’’nti vuccati yathā ‘‘mañcā ghosanti, kuntā pacarantī’’ti ca <pb ed="P" n="1.0217" /> imamatthaṃ dassento āha <hi rend="bold">‘‘adhiccasamuppanno attā ca loko cāti dassanaṃ adhiccasamuppanna’’</hi>nti.</p>

<p rend="bodytext" n="68-73"><hi rend="paranum">68-73</hi><hi rend="dot">.</hi><hi rend="bold">Desanāsīsa</hi>nti desanāya jeṭṭhakabhāvena gahaṇaṃ, tena saññaṃyeva dhuraṃ katvā bhagavatā ayaṃ desanā katā, na pana tattha aññesaṃ arūpadhammānaṃ atthibhāvatoti dasseti. Tenevāha <hi rend="bold">‘‘acittuppādā’’</hi>tiādi. Bhagavā hi yathā lokuttaradhammaṃ desento samādhiṃ paññaṃ vā dhuraṃ karoti, evaṃ lokiyadhammaṃ desento cittaṃ saññaṃ vā dhuraṃ karoti. Tattha ‘‘yasmiṃ samaye lokuttaraṃ jhānaṃ bhāveti (dha. sa. 277) pañcaṅgiko sammāsamādhi [dī. ni. 3.355 (kha)] pañcañāṇiko sammāsamādhi, [dī. ni. 3.355 (ja); vibha. 2.804] paññāya cassa disvā āsavā parikkhīṇā hontī’’ti (ma. ni. 1.271) tathā ‘‘yasmiṃ samaye kāmāvacaraṃ <pb ed="V" n="1.0147" /> kusalaṃ cittaṃ uppannaṃ hoti, (dha. sa. 1) kiṃcitto tvaṃ bhikkhu (pārā. 146, 180) manopubbaṅgamā dhammā, (dha. pa. 1, 2; netti. 90; peṭako. 83) santi bhikkhave sattā nānattakāyā nānattasaññino, (dī. ni. 3.332, 342, 357; a. ni. 9.24; cūḷani. 83) na nevasaññānāsaññāyatana’’ntiādīni suttāni (dī. ni. 3.358) etassa atthassa sādhakāni daṭṭhabbāni. <hi rend="bold">Titthāyatane</hi>ti aññatitthiyasamaye. Titthiyā hi upapattivisese vimuttisaññino, saññāvirāgāvirāgesu ādīnavānisaṃsadassino vā hutvā asaññasamāpattiṃ nibbattetvā akkhaṇabhūmiyaṃ uppajjanti, na sāsanikā. <hi rend="bold">Vāyokasiṇe parikammaṃ katvā</hi>ti vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī hutvā <pb ed="M" n="1.0167" /> tato vuṭṭhāya catutthajjhānādhigamāya <pb ed="P" n="1.0218" /> parikammaṃ katvā. Tenevāha <hi rend="bold">‘‘catutthajjhānaṃ nibbattetvā’’</hi>ti.</p>

<p rend="bodytext">Kasmā panettha vāyokasiṇeyeva parikammaṃ vuttanti? Vuccate – yatheva hi rūpapaṭibhāgabhūtesu kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati, evaṃ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanāsaṅkhāto rūpasamāpattiviseso adhigamīyatīti ettha ‘‘saññā rogo saññā gaṇḍo’’tiādinā (ma. ni. 3.24) ‘‘dhi cittaṃ, dhibbate taṃ citta’’ntiādinā ca nayena arūpappavattiyā ādīnavadassanena, tadabhāve ca santapaṇītabhāvasanniṭṭhānena rūpasamāpattiyā abhisaṅkharaṇaṃ, rūpavirāgabhāvanā pana saddhiṃ upacārena arūpasamāpattiyo, tatthāpi visesena paṭhamāruppajjhānaṃ. Yadi evaṃ ‘‘paricchinnākāsakasiṇepī’’ti vattabbaṃ. Tassāpi hi arūpapaṭibhāgatā labbhatīti? Icchitamevetaṃ kesañci avacanaṃ panettha pubbācariyehi aggahitabhāvena. Yathā hi rūpavirāgabhāvanā virajjanīyadhammabhāvamattena parinipphannā, virajjanīyadhammapaṭibhāgabhūte ca visayavisese pātubhavati, evaṃ arūpavirāgabhāvanāpīti vuccamāne na koci virodho, titthiyeheva pana tassā samāpattiyā paṭipajjitabbatāya, tesañca visayapathesupanibandhanasseva tassa jhānassa paṭipattito diṭṭhivantehi pubbācariyehi catuttheyeva bhūtakasiṇe arūpavirāgabhāvanāparikammaṃ <pb ed="P" n="1.0219" /> vuttanti daṭṭhabbaṃ. Kiñca vaṇṇakasiṇesu viya purimabhūtakasiṇattayepi vaṇṇapaṭicchāyāva paṇṇatti ārammaṇaṃ jhānassa lokavohārānurodheneva pavattito. Evañca katvā visuddhimagge (visuddhi. 1.57) pathavīkasiṇassa ādāsacandamaṇḍalūpamāvacanañca samatthitaṃ hoti, catutthaṃ pana bhūtakasiṇaṃ bhūtappaṭicchāyameva jhānassa <pb ed="V" n="1.0148" /> gocarabhāvaṃ gacchatīti tasseva arūpapaṭibhāgatā yuttāti vāyokasiṇeyeva parikammaṃ vuttanti veditabbaṃ.</p>

<p rend="bodytext"><hi rend="bold">Idhevā</hi>ti pañcavokārabhaveyeva. <hi rend="bold">Tatthā</hi>ti asaññabhave. Yadi rūpakkhandhamattameva asaññabhave pātubhavati, kathamarūpasannissayena vinā tattha rūpaṃ pavattati, kathaṃ pana rūpasannissayena vinā arūpadhātuyaṃ arūpaṃ pavattati, idampi tena samānajātiyameva. Kasmā? Idheva adassanato. Yadi evaṃ kabaḷīkārāhārena vinā rūpadhātuyaṃ rūpena na pavattitabbaṃ, kiṃ kāraṇaṃ <pb ed="M" n="1.0168" />? Idheva adassanato. Api ca yathā yassa cittasantānassa nibbattikāraṇaṃ rūpe avigatataṇhaṃ, tassa saha rūpena sambhavato rūpaṃ nissāya pavatti, yassa pana nibbattikāraṇaṃ rūpe vigatataṇhaṃ, tassa vinā rūpena rūpanirapekkhatāya kāraṇassa, evaṃ yassa rūpappabandhassa nibbattikāraṇaṃ vigatataṇhaṃ arūpe, tassa vinā arūpena pavatti hotīti asaññabhave rūpakkhandhamattameva nibbattati. Kathaṃ pana tattha kevalo rūpappabandho paccuppannapaccayarahito cirakālaṃ pavattatīti paccetabbaṃ, kittakaṃ vā kālaṃ pavattatīti codanaṃ manasi katvā āha <hi rend="bold">‘‘yathā nāma jiyāvegukkhitto saro’’</hi>tiādi, tena na kevalamāgamoyeva ayamettha yuttīti dasseti. <hi rend="bold">Tattakameva kāla</hi>nti ukkaṃsato pañca mahākappasatānipi tiṭṭhanti asaññasattā. <hi rend="bold">Jhānavege</hi>ti asaññasamāpattiparikkhate kammavege. <hi rend="bold">Antaradhāyatī</hi>ti <pb ed="P" n="1.0220" /> paccayanirodhena nirujjhati nappavattati.</p>

<p rend="bodytext"><hi rend="bold">Idhā</hi>ti kāmabhave. Kathaṃ pana anekakappasatasamatikkamena ciraniruddhato viññāṇato idha viññāṇaṃ samuppajjati. Na hi niruddhe cakkhumhi cakkhuviññāṇamuppajjamānaṃ diṭṭhanti? Nayidamekantato daṭṭhabbaṃ. Ciraniruddhampi hi cittaṃ samānajātikassa antarānuppajjanato anantarapaccayamattaṃ hotiyeva, na bījaṃ, bījaṃ pana kammaṃ. Tasmā kammato bījabhūtato ārammaṇādīhi paccayehi asaññabhavato cutānaṃ kāmadhātuyā upapattiviññāṇaṃ hotiyeva. Tenāha <hi rend="bold">‘‘idha paṭisandhisaññā uppajjatī’’</hi>ti. Ettha ca yathā nāma utuniyāmena pupphaggahaṇe niyatakālānaṃ rukkhānaṃ vekhe dinne vekhabalena na yathā niyāmatā hoti pupphaggahaṇassa, evameva pañcavokārabhave avippayogena vattamānesu rūpārūpadhammesu rūpārūpavirāgabhāvanāvekhe dinne tassa samāpattivekhabalassa anurūpato arūpabhave asaññābhave ca yathākkamaṃ rūparahitā arūparahitā ca khandhānaṃ pavatti hotīti veditabbaṃ. Nanu ettha jātisatasahassadasasaṃvaṭṭādīnaṃ matthake, abbhantarato vā pavattāya asaññūpavattiyā vasena lābhīadhiccasamuppannikavādo lābhīsassatavādo viya anekabhedo sambhavatīti? Saccaṃ sambhavati, anantarattā pana āpannāya <pb ed="V" n="1.0149" /> asaññūpapattiyā vasena lābhīadhiccasamuppannikavādo nayadassanavasena ekova dassitoti daṭṭhabbaṃ. Atha vā sassatadiṭṭhisaṅgahato adhiccasamuppannikavādassa sassatavāde āgato sabbo desanānayo yathāsambhavaṃ adhiccasamuppannikavādepi <pb ed="M" n="1.0169" /> gahetabboti <pb ed="P" n="1.0221" /> imassa visesassa dassanatthaṃ bhagavatā lābhīadhiccasamuppannikavādo avibhajitvā desito. Avassañca sassatadiṭṭhisaṅgaho adhiccasamuppannikavādassa icchitabbo saṃkilesapakkhe sattānaṃ ajjhāsayassa duvidhattā. Tathā hi vuttaṃ aṭṭhakathāyaṃ ‘‘sassatucchedadiṭṭhi cā’’ti. Tathā ca vakkhati ‘‘yāsaṃ satteva ucchedadiṭṭhiyo, sesā sassatadiṭṭhiyo’’ti (dī. ni. aṭṭha. 1.97-98).</p>

<p rend="bodytext">Nanu ca adhiccasamuppannikavādassa sassatadiṭṭhisaṅgaho na yutto. ‘‘Ahañhi pubbe nāhosi’’ntiādivasena pavattanato, apubbasattapātubhāvaggāhattā, attano lokassa ca sadābhāvagāhinī ca sassatadiṭṭhi ‘‘atthitveva sassatisama’’nti pavattanato? No na yutto anāgate koṭiadassanato. Yadipi hi ayaṃ vādo ‘‘somhi etarahi ahutvā santatāya pariṇato’’ti (dī. ni. 1.68) attano lokassa ca atītakoṭiparāmasanavasena pavatto, tathāpi vattamānakālato paṭṭhāya na tesaṃ katthaci anāgate pariyantaṃ passati, visesena ca paccuppannānāgatakālesu pariyantādassanapabhāvito sassatavādo. Yathāha ‘‘sassatisamaṃ tatheva ṭhassatī’’ti. Yadi evaṃ imassa vādassa, sassatavādādīnañca pubbantakappikesu saṅgaho na yutto anāgatakālaparāmasanavasena pavattattāti? Na, samudāgamassa atītakoṭṭhāsikattā. Tathā hi nesaṃ samuppatti atītaṃsapubbenivāsañāṇehi, tappaṭirūpakānussavādippabhāvitatakkanehi ca saṅgahitāti, tathā ceva saṃvaṇṇitaṃ. Atha vā sabbattha appaṭihatañāṇena vādivarena dhammassāminā niravasesato agatiñca gatiñca yathābhūtaṃ sayaṃ abhiññā sacchikatvā paveditā etā diṭṭhiyo, tasmā yāvatikā diṭṭhiyo bhagavatā desitā, yathā ca desitā, tathā tathāva <pb ed="P" n="1.0222" /> sanniṭṭhānato sampaṭicchitabbā, na ettha yuttivicāraṇā kātabbā buddhavisayattā. Acinteyyo hi buddhavisayoti.</p>

<p rend="centre">Dutiyabhāṇavāravaṇṇanā niṭṭhitā.</p>

<p rend="subhead">Aparantakappikavādavaṇṇanā</p>

<p rend="bodytext" n="74"><hi rend="paranum">74</hi><hi rend="dot">.</hi> ‘‘Aparante <pb ed="V" n="1.0150" /><pb ed="M" n="1.0170" /> ñāṇaṃ, aparantānudiṭṭhino’’tiādīsu viya <hi rend="bold">apara</hi>-saddo idha anāgatakālavācakoti āha <hi rend="bold">‘‘anāgatakoṭṭhāsasaṅkhāta’’</hi>nti. <hi rend="bold">Aparantaṃ kappetvā</hi>tiādīsu ‘‘pubbantaṃ kappetvā’’tiādīsu vuttanayena attho veditabbo. Visesamattameva vakkhāma.</p>

<p rend="subhead">Saññīvādavaṇṇanā</p>

<p rend="bodytext" n="75"><hi rend="paranum">75</hi><hi rend="dot">.</hi> Uddhamāghātanāti pavatto vādo uddhamāghātano, so etesaṃ atthīti <hi rend="bold">uddhamāghātanikā.</hi> Yasmā pana te diṭṭhigatikā ‘‘uddhaṃ maraṇā attā nibbikāro’’ti vadanti, tasmā <hi rend="bold">‘‘uddhamāghātanā attānaṃ vadantīti uddhamāghātanikā’’</hi>ti vuttaṃ. Saññīvādo etesaṃ atthīti <hi rend="bold">saññīvādā</hi> ‘‘buddhaṃ assa atthīti buddho’’ti yathā. Atha vā saññīti pavatto vādo saññī sahacaraṇanayena, saññī vādo etesanti <hi rend="bold">saññīvādā.</hi></p>

<p rend="bodytext" n="76-77"><hi rend="paranum">76-77</hi><hi rend="dot">.</hi><hi rend="bold">Rūpī attā</hi>ti ettha nanu rūpavinimuttena attanā bhavitabbaṃ saññāya viya rūpassapi attaniyattā. Na hi ‘‘saññī attā’’ti ettha saññā attā. Teneva hi <hi rend="bold">‘‘tattha pavattasaññañcassa saññāti gahetvā’’</hi>ti vuttaṃ. Evaṃ sati kasmā kasiṇarūpaṃ ‘‘attā’’ti gahetvā vuttanti? Na kho panetaṃ evaṃ daṭṭhabbaṃ ‘‘rūpaṃ assa atthīti rūpī’’ti, atha kho ‘‘ruppanasīlo rūpī’’ti. Ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena visesāpatti, sā ca ‘‘natthī’’ti na sakkā vattuṃ parittavipulatādivisesasabbhāvato. Yadi evaṃ imassa vādassa sassatadiṭṭhisaṅgaho na yujjatīti? No na yujjati kāyabhedato uddhaṃ attano nibbikāratāya tena adhippetattā. Tathā hi vuttaṃ <hi rend="bold">‘‘arogo</hi><pb ed="P" n="1.0223" /><hi rend="bold">paraṃ maraṇā’’</hi>ti. Atha vā ‘‘rūpaṃ assa atthīti rūpī’’ti vuccamānepi na doso. Kappanāsiddhenapi hi bhedena abhedassāpi niddesadassanato, yathā ‘‘silāputtakassa sarīra’’nti. Ruppanaṃ vā rūpasabhāvo rūpaṃ, taṃ etassa atthīti <hi rend="bold">rūpī,</hi> attā ‘‘rūpino dhammā’’tiādīsu (dha. sa. dukamātikā 11) viya. Evañca katvā rūpasabhāvattā attano ‘‘rūpī attā’’ti vacanaṃ ñāyāgatamevāti <hi rend="bold">‘‘kasiṇarūpaṃ ‘attā’ti gahetvā’’</hi>ti vuttaṃ. Niyatavāditāya kammaphalapaṭikkhepato natthi ājīvakesu jhānasamāpattilābhoti <pb ed="M" n="1.0171" /> āha <hi rend="bold">‘‘ājīvakādayo viya takkamatteneva vā rūpī attā’’</hi>ti. Tathā hi kaṇhābhijātiādīsu chaḷābhijātīsu aññataraṃ attānaṃ ekacce ājīvakā paṭijānanti. Natthi etassa rogo bhaṅgoti <hi rend="bold">arogo</hi>ti aroga-saddassa niccapariyāyatā <pb ed="V" n="1.0151" /> veditabbā, rogarahitatāsīsena vā nibbikāratāya niccataṃ paṭijānāti diṭṭhigatikoti āha <hi rend="bold">‘‘arogoti nicco’’</hi>ti.</p>

<p rend="bodytext">Kasiṇugghāṭimākāsapaṭhamāruppaviññāṇanatthibhāvaākiñcaññāyatanāni <hi rend="bold">arūpasamāpattinimittaṃ</hi> nimbapaṇṇe tittakaraso viya sarīraparimāṇo arūpī attā tattha tiṭṭhatīti nigaṇṭhāti āha <hi rend="bold">‘‘nigaṇṭhādayo viyā’’</hi>ti. <hi rend="bold">Missakagāhavasenā</hi>ti rūpārūpasamāpattīnaṃ nimittāni ekajjhaṃ katvā ‘‘eko attā’’ti, tattha pavattasaññañcassa ‘‘saññā’’ti gahaṇavasena. Ayañhi diṭṭhigatiko rūpārūpasamāpattilābhitāya tannimittaṃ rūpabhāvena arūpabhāvena ca attā upatiṭṭhati, tasmā ‘‘rūpī ca arūpī cā’’ti abhinivesaṃ janesi ajjhattavādino viya, takkamatteneva vā rūpārūpadhammānaṃ missakaggahaṇavasena ‘‘rūpī arūpī ca attā hotī’’ti.</p>

<p rend="bodytext"><hi rend="bold">Takkagāhenevā</hi>ti saṅkhārāvasesasukhumabhāvappattadhammā <pb ed="P" n="1.0224" /> viya accantasukhumabhāvappattiyā sakiccasādhanāsamatthatāya thambhakuṭṭahatthapādādisaṅghāto viya neva rūpī, rūpasabhāvānativattanato na arūpīti evaṃ pavattatakkagāhena. Atha vā antānantikacatukkavāde viya aññamaññapaṭikkhepavasena attho veditabbo. Kevalaṃ pana tattha desakālabhedavasena tatiyacatutthavādā dassitā, idha kālavatthubhedavasenāti ayameva visesoti. Kālabhedavasena cettha tatiyavādassa pavatti rūpārūpanimittānaṃ saha anupaṭṭhānato. Catutthavādassa pana vatthubhedavasena pavatti rūpārūpadhammānaṃ samūhato ‘‘eko attā’’ti takkanavasenāti tattha vuttanayānusārena veditabbaṃ.</p>

<p rend="bodytext">Dutiyacatukke yaṃ vattabbaṃ, taṃ ‘‘amati gacchati ettha bhāvo osāna’’ntiādinā antānantikavāde vuttanayena veditabbaṃ.</p>

<p rend="bodytext">Yadipi aṭṭhasamāpattilābhino diṭṭhigatikassa vasena samāpattibhedena saññābhedasambhavato ‘‘nānattasaññī attā’’ti ayampi vādo samāpannakavasena <pb ed="M" n="1.0172" /> labbhati. Tathāpi samāpattiyaṃ ekarūpeneva saññāya upaṭṭhānato samāpannakavasena <hi rend="bold">‘‘ekattasaññī’’</hi>ti āha. Tenevettha samāpannakaggahaṇaṃ kataṃ. Ekasamāpattilābhino eva vā vasena attho veditabbo. Samāpattibhedena saññābhedasambhavepi bahiddhā puthuttārammaṇe saññānānattena oḷārikena nānattasaññitaṃ dassetuṃ <hi rend="bold">‘‘asamāpannakavasena nānattasaññī’’</hi>ti vuttaṃ. <hi rend="bold">‘‘Parittakasiṇavasena parittasaññī’’</hi>ti iminā satipi saññāvinimutte dhamme ‘‘saññāyeva attā’’ti vadatīti dassitaṃ <pb ed="V" n="1.0152" /> hoti. Kasiṇaggahaṇañcettha saññāya visayadassanaṃ, evaṃ <hi rend="bold">vipulakasiṇavasenā</hi>ti etthāpi attho veditabbo. Evañca katvā antānantikavāde <pb ed="P" n="1.0225" />, idha ca antānantikacatukke paṭhamadutiyavādehi imesaṃ dvinnaṃ vādānaṃ viseso siddho hoti, aññathā vuttappakāresu vādesu pubbantāparantakappanabhedena satipi kehici visese kehici natthi yevāti. Atha vā ‘‘aṅguṭṭhappamāṇo attā, yavappamāṇo, aṇumatto vā attā’’ti ādidassanavasena paritto saññī cāti <hi rend="bold">parittasaññī,</hi> kapilakaṇādādayo viya attano sabbagatabhāvapaṭijānanavasena appamāṇo saññī cāti <hi rend="bold">appamāṇasaññī</hi>ti evampettha attho daṭṭhabbo.</p>

<p rend="bodytext">Dibbacakkhuparibhaṇḍatāya yathākammūpagañāṇassa dibbacakkhupabhāvajanitena yathākammūpagañāṇena dissamānāpi sattānaṃ sukhādisamaṅgitā dibbacakkhunāva diṭṭhā hotīti āha <hi rend="bold">‘‘dibbena cakkhunā’’</hi>tiādi. Nanu ca ‘‘ekantasukhī attā’’tiādivādānaṃ aparantadiṭṭhibhāvato ‘‘nibbattamānaṃ disvā’’ti vacanaṃ anupannanti? Nānupapannaṃ, anāgatassa ekantasukhibhāvādikassa pakappanaṃ paccuppannāya nibbattiyā dassanena adhippetanti. Tenevāha ‘‘nibbattamānaṃ disvā ‘ekantasukhī’ti gaṇhātī’’ti. Ettha ca tassaṃ tassaṃ bhūmiyaṃ bahulaṃ sukhādisahitadhammappavattidassanena tesaṃ ‘‘ekantasukhī’’ti gāho daṭṭhabbo. Atha vā hatthidassakaandhā viya diṭṭhigatikā yaṃ yadeva passanti, taṃ tadeva abhinivissa voharantīti na ettha yutti maggitabbā.</p>

<p rend="subhead">Asaññī nevasaññīnāsaññīvādavaṇṇanā</p>

<p rend="bodytext" n="78-83"><hi rend="paranum">78-83</hi><hi rend="dot">.</hi> Asaññīvāde asaññabhave nibbattasattavasena paṭhamavādo, ‘‘saññaṃ attato samanupassatī’’ti ettha vuttanayena saññaṃyeva ‘‘attā’’ti gahetvā tassa kiñcanabhāvena ṭhitāya aññāya <pb ed="P" n="1.0226" /> saññāya abhāvato ‘‘asaññī’’ti <pb ed="M" n="1.0173" /> pavatto dutiyavādo, tathā saññāya saha rūpadhamme, sabbe eva vā rūpārūpadhamme ‘‘attā’’ti gahetvā pavatto tatiyavādo, takkagāhavaseneva catutthavādo pavatto. Tassa pubbe vuttanayeneva attho veditabbo. Dutiyacatukkepi kasiṇarūpassa asañjānanasabhāvatāya asaññīti katvā antānantikavāde vuttanayeneva cattāropi veditabbā. Tathā nevasaññīnāsaññīvādepi nevasaññīnāsaññībhave nibbattasattasseva cutipaṭisandhīsu, sabbattha vā paṭusaññākiccaṃ kātuṃ asamatthāya sukhumāya saññāya atthibhāvapaṭijānanavasena paṭhamavādo, asaññīvāde vuttanayena sukhumāya saññāya vasena, sañjānanasabhāvatāpaṭijānena ca dutiyavādādayo pavattāti evaṃ ekena pakārena satipi <pb ed="V" n="1.0153" /> kāraṇapariyesanassa sambhave diṭṭhigatikavādānaṃ anādaraṇīyabhāvadassanatthaṃ <hi rend="bold">‘‘tattha na ekantena kāraṇaṃ pariyesitabba’’</hi>nti vuttanti daṭṭhabbaṃ. Etesañca saññīasaññīnevasaññīnāsaññīvādānaṃ ‘‘arogo paraṃ maraṇā’’ti vacanato sassatadiṭṭhisaṅgaho pākaṭoyeva.</p>

<p rend="subhead">Ucchedavādavaṇṇanā</p>

<p rend="bodytext" n="84"><hi rend="paranum">84</hi><hi rend="dot">.</hi> Asato vināsāsambhavato atthibhāvanibandhano ucchedoti vuttaṃ <hi rend="bold">‘‘sato’’</hi>ti. Yathā hetuphalabhāvena pavattamānānaṃ sabhāvadhammānaṃ satipi ekasantānapariyāpannānaṃ bhinnasantatipatitehi visese hetuphalānaṃ paramatthato bhinnasabhāvattā bhinnasantānapatitānaṃ viya accantabhedasanniṭṭhānena nānattanayassa micchāgahaṇaṃ ucchedābhinivesassa kāraṇaṃ, evaṃ hetuphalabhūtānaṃ dhammānaṃ vijjamānepi sabhāvabhede ekasantatipariyāpannatāya ekattanayena accantamabhedaggahaṇampi kāraṇaṃ evāti dassetuṃ ‘‘sattassā’’ti vuttaṃ pāḷiyaṃ. Santānavasena hi vattamānesu khandhesu ghanavinibbhogābhāvena sattagāho, sattassa ca atthibhāvagāhanibandhano ucchedagāho yāvāyaṃ attā na ucchijjati, tāvāyaṃ vijjatiyevāti gahaṇato, nirudayavināso vā idha ucchedoti adhippetoti āha <hi rend="bold">‘‘upaccheda’’</hi>nti. Visesena <pb ed="P" n="1.0227" /> nāso <hi rend="bold">vināso,</hi> abhāvo. So pana maṃsacakkhupaññācakkhūnaṃ dassanapathātikkamoyeva hotīti āha <hi rend="bold">‘‘adassana’’</hi>nti. Adassane hi nāsa-saddo loke niruḷhoti. <hi rend="bold">Bhāvavigama</hi>nti sabhāvāpagamaṃ. Yo hi nirudayavināsavasena ucchijjati, na so attano sabhāvena tiṭṭhatīti. <hi rend="bold">Lābhī</hi>ti dibbacakkhuñāṇalābhī. <hi rend="bold">Cutimattamevā</hi>ti <pb ed="M" n="1.0174" /> sekkhaputhujjanānampi cutimattameva. <hi rend="bold">Na upapāta</hi>nti pubbayogābhāvena, parikammākaraṇena vā upapātaṃ daṭṭhuṃ na sakkoti. <hi rend="bold">‘‘Alābhī ca ko paralokaṃ na jānātī’’</hi>ti natthikavādavasena, mahāmūḷhabhāveneva vā ‘‘ito añño paraloko atthī’’ti anavabodhamāha. Ettakoyeva visayo, yo yaṃ indriyagocaroti. Attano dhītuyā hatthagaṇhanakarājādi viya <hi rend="bold">kāmasukhagiddhatāya</hi> vā. <hi rend="bold">‘‘Na puna viruhantī’’</hi>ti patitapaṇṇānaṃ vaṇṭena appaṭisandhikabhāvamāha. <hi rend="bold">Evameva sattā</hi>ti yathā paṇḍupalāso bandhanā pavutto na paṭisandhiyati, evaṃ sabbe sattā appaṭisandhikamaraṇameva nigacchantīti. Jalapubbūḷakūpamā hi sattāti tassa laddhi. <hi rend="bold">Tathā</hi>ti vuttappakārena. Lābhinopi cutito uddhaṃ adassaneneva imā diṭṭhiyo uppajjantīti āha <hi rend="bold">‘‘vikappetvā vā’’</hi>ti.</p>

<p rend="bodytext">Etthāha – yathā amarāvikkhepikavādā ekantaalābhīvaseneva dassitā, yathā ca uddhamāghātanikasaññīvādacatukko <pb ed="V" n="1.0154" /> ekantalābhīvaseneva, na evamayaṃ. Ayaṃ pana sassatekaccasassatavādādayo viya lābhīalābhīvasena pavatto. Tathā hi vuttaṃ <hi rend="bold">‘‘tattha dve janā’’</hi>tiādi. Yadi evaṃ kasmā sassatavādādidesanāhi idha aññathā desanā pavattāti? Vuccate – desanāvilāsappattito. Desanāvilāsappattā hi buddhā bhagavanto, te veneyyajjhāsayānurūpaṃ <pb ed="P" n="1.0228" /> vividhenākārena dhammaṃ desenti, aññathā idhāpi ca evaṃ bhagavā deseyya ‘‘idha bhikkhave ekacco samaṇo vā brāhmaṇo vā ātappamanvāya…pe… yathāsamāhite citte sattānaṃ cutūpapātañāṇāya cittaṃ abhininnāmeti, so dibbena cakkhunā visuddhena atikkantamānusakena arahato cuticittaṃ passati, puthūnaṃ vā parasattānaṃ, na heva kho taduddhaṃ upapattiṃ, so evamāha ‘yathā kho bho ayaṃ attā’’’ tiādinā visesalābhino, takkino ca visuṃ katvā, tasmā desanāvilāsena veneyyajjhāsayānurūpaṃ sassatavādādidesanāhi aññathāyaṃ desanā pavattāti daṭṭhabbaṃ.</p>

<p rend="bodytext">Atha vā ekaccasassatavādādīsu viya na idha takkīvādito visesalābhīvādo bhinnākāro, atha kho samānabhedatāya samānākāroyevāti imassa visesassa pakāsanatthaṃ bhagavatā ayamucchedavādo purimavādehi visiṭṭhākāro desito. Sambhavati hi takkinopi <pb ed="M" n="1.0175" /> anussavādivasena adhigamavato viya idha abhiniveso. Atha vā na imā diṭṭhiyo bhagavatā anāgate evaṃ bhāvīvasena desitā, nāpi parikappavasena, atha kho yathā yathā diṭṭhigatikehi ‘‘idameva saccaṃ, moghamañña’’nti paññattā, tathā tathā yathābhuccaṃ sabbaññutaññāṇena paricchinditvā pakāsitā. Yehi gambhīrādippakārā aputhujjanagocarā buddhadhammā pakāsanti, yesañca parikittanena tathāgatā sammadeva thomitā honti. Ucchedavādīhi ca diṭṭhigatikehi yathā uttaruttarabhavadassīhi aparabhavadassīnaṃ tesaṃ vādapaṭisedhavasena sakasakavādā patiṭṭhāpitā, tathāyaṃ desanā pavattāti purimadesanāhi imissā desanāya pavattibhedo na codetabbo. Evañca katvā arūpabhavabhedavasena viya kāmarūpabhavabhedavasenāpi ucchedavādo vibhajitvā daṭṭhabbo. Atha vā paccekaṃ kāmarūpabhavabhedavasena viya arūpabhavavasenāpi na vibhajitvā vattabbo, evañca sati bhagavatā <pb ed="P" n="1.0229" /> vuttasattakato bahutarabhedo, appatarabhedo vā ucchedavādo āpajjatīti evaṃ pakārāpi codanā anavakāsāvāti.</p>

<p rend="bodytext">Etthāha – yuttaṃ tāva purimesu tīsu vādesu ‘‘kāyassa bhedā’’ti vuttaṃ pañcavokārabhavapariyāpannaṃ attabhāvaṃ ārabbha pavattattā tesaṃ vādānaṃ, catuvokārabhavapariyāpannaṃ pana attabhāvaṃ nissāya pavattesu catutthādīsu catūsu vādesu kasmā ‘‘kāyassa bhedā’’ti vuttaṃ <pb ed="V" n="1.0155" />. Na hi arūpīnaṃ kāyo vijjatīti? Saccametaṃ, rūpattabhāve pavattavohāreneva pana diṭṭhigatiko arūpattabhāvepi kāyavohāraṃ āropetvā āha ‘‘kāyassa bhedā’’ti. Yathā ca diṭṭhigatikā diṭṭhiyo paññāpenti, tathā ca bhagavā dassetīti, arūpakāyabhāvato vā phassādidhammasamūhabhūte arūpattabhāve kāyaniddeso daṭṭhabbo. Ettha ca kāmadevattabhāvādiniravasesavibhavapatiṭṭhāpakānaṃ dutiyavādādīnaṃ yutto aparantakappikabhāvo anāgataddhavisayattā tesaṃ vādānaṃ, na pana diṭṭhigatikapaccakkhabhūtamanussattabhāvasamucchedapatiṭṭhāpakassa paṭhamavādassa paccuppannavisayattā. Dutiyavādādīnañhi purimapurimavādasaṅgahitasseva attano taduttaruttaribhavopapannassa samucchedato yujjati aparantakappikatā, tathā ca ‘‘no ca kho <pb ed="M" n="1.0176" /> bho ayaṃ attā ettāvatā sammā samucchinno hotī’’tiādi vuttaṃ, yaṃ pana tattha vuttaṃ ‘‘atthi kho bho añño attā’’ti, taṃ manussakāyavisesāpekkhāya vuttaṃ, na sabbathā aññabhāvatoti? No na yutto, idhalokapariyāpannattepi ca paṭhamavādavisayassa anāgatakālasseva tassa adhippetattā paṭhamavādinopi aparantakappikatāya na koci virodhoti.</p>

<p rend="subhead">Diṭṭhadhammanibbānavādavaṇṇanā</p>

<p rend="bodytext" n="93"><hi rend="paranum">93</hi><hi rend="dot">.</hi><hi rend="bold">Diṭṭhadhammo</hi>ti <pb ed="P" n="1.0230" /> dassanabhūtena ñāṇena upaladdhadhammo. Tattha yo anindriyavisayo, sopi supākaṭabhāvena indriyavisayo viya hotīti āha <hi rend="bold">‘‘diṭṭhadhammoti paccakkhadhammo vuccatī’’</hi>ti. Teneva ca <hi rend="bold">‘‘tattha tattha paṭiladdhattabhāvassetaṃ adhivacana’’</hi>nti vuttaṃ.</p>

<p rend="bodytext" n="95"><hi rend="paranum">95</hi><hi rend="dot">.</hi><hi rend="bold">Antonijjhāyanalakkhaṇo</hi>ti ñātibhogarogasīladiṭṭhibyasanehi phuṭṭhassa cetaso anto abbhantaraṃ nijjhāyanaṃ socanaṃ antonijjhāyanaṃ, taṃ lakkhaṇaṃ etassāti antonijjhāyanalakkhaṇo. <hi rend="bold">Tannissitalālappanalakkhaṇo</hi>ti taṃ sokaṃ samuṭṭhānahetuṃ nissitaṃ tannissitaṃ, bhusaṃ vilāpanaṃ lālappanaṃ, tannissitañca lālappanañca tannissitalālappanaṃ, taṃ lakkhaṇaṃ etassāti tannissitalālappanalakkhaṇo. Ñātibyasanādinā phuṭṭhassa paridevenāpi asakkuṇantassa antogatasokasamuṭṭhito bhuso āyāso <hi rend="bold">upāyāso.</hi> So pana yasmā cetaso appasannākāro hoti, tasmā <hi rend="bold">‘‘visādalakkhaṇo’’</hi>ti vutto.</p>

<p rend="bodytext" n="96"><hi rend="paranum">96</hi><hi rend="dot">.</hi> Vitakkanaṃ <hi rend="bold">vitakkitaṃ,</hi> taṃ pana abhiniropanasabhāvo vitakkoyevāti āha <hi rend="bold">‘‘abhi…pe… vitakko’’</hi>ti. Esa nayo <hi rend="bold">vicārita</hi>nti etthāpi. Khobhakarasabhāvattā vitakkavicārānaṃ <pb ed="V" n="1.0156" /> taṃsahitaṃ jhānaṃ saubbilanaṃ viya hotīti vuttaṃ <hi rend="bold">‘‘sakaṇḍakaṃ viya khāyatī’’</hi>ti.</p>

<p rend="bodytext" n="97"><hi rend="paranum">97</hi><hi rend="dot">.</hi> Yāya ubbilāpanapītiyā uppannāya cittaṃ ‘‘ubbilāvita’’nti vuccati, sā pīti <hi rend="bold">ubbilāvitattaṃ</hi> yasmā pana cittassa ubbilabhāvo tassā pītiyā sati hoti, nāsati, tasmā sā <hi rend="bold">‘‘ubbilabhāvakāraṇa’’</hi>nti vuttā.</p>

<p rend="bodytext" n="98"><hi rend="paranum">98</hi><hi rend="dot">.</hi><hi rend="bold">Ābhogo</hi>ti <pb ed="M" n="1.0177" /> vā cittassa ābhuggabhāvo, ārammaṇe oṇatabhāvoti attho. Sukhena hi cittaṃ ārammaṇe abhinataṃ hoti, na dukkhena viya apanataṃ, nāpi adukkhamasukhena <pb ed="P" n="1.0231" /> viya anabhinataṃ anapanatañca. Tattha ‘‘khuppipāsādiabhibhūtassa viya manuññabhojanādīsu kāmehi viveciyamānassupādārammaṇapatthanā visesato abhivaḍḍhati, uḷārassa pana kāmarasassa yāvadatthaṃ tittassa manuññarasabhojanaṃ bhuttāvino viya suhitassa bhottukāmatā kāmesu pātabyatā na hoti, visayassāgiddhatāya visayehi dummociyehipi jalūkā viya sayameva muñcatī’’ti ca ayoniso ummujjitvā kāmaguṇasantappitatāya saṃsāradukkhavūpasamaṃ byākāsi paṭhamavādī. Kāmādīnaṃ ādīnavadassitāya, paṭhamādijjhānasukhassa santabhāvadassitāya ca paṭhamādijjhānasukhatittiyā saṃsāradukkhupacchedaṃ byākaṃsu dutiyādivādino, idhāpi ucchedavāde vuttappakāro vicāro yathāsambhavaṃ ānetvā vattabbo. Ayaṃ panettha viseso – ekasmiñhi attabhāve pañca vādā labbhanti. Teneva hi pāḷiyaṃ ‘‘añño attā’’ti aññaggahaṇaṃ na kataṃ. Kathaṃ panettha accantanibbānapaññāpakassa attano diṭṭhadhammanibbānavādassa sassatadiṭṭhiyā saṅgaho, na pana ucchedadiṭṭhiyāti? Taṃtaṃsukhavisesasamaṅgitāpaṭiladdhena bandhavimokkhena suddhassa attano sakarūpe avaṭṭhānadīpanato.</p>

<p rend="bodytext"><hi rend="bold">Sesā</hi>ti sesā pañcapaññāsa diṭṭhiyo. Tāsu antānantikavādādīnaṃ sassatadiṭṭhibhāvo tattha tattha pakāsitoyeva.</p>

<p rend="bodytext" n="101-3"><hi rend="paranum">101-3</hi><hi rend="dot">.</hi> Kiṃ pana kāraṇaṃ pubbantāparantā eva diṭṭhābhinivesassa visayabhāvena dassitā, na pana tadubhayamekajjhanti? Asambhavato. Na hi pubbantāparantesu viya tadubhayavinimutte majjhante diṭṭhikappanā sambhavati ittarakālattā, atha pana paccuppannabhavo tadubhayavemajjhaṃ, evaṃ sati diṭṭhikappanakkhamo tassa <pb ed="P" n="1.0232" /> ubhayasabhāvo pubbantāparantesuyeva antogadhoti kathamadassitaṃ. Atha vā pubbantāparantavantatāya ‘‘pubbantāparanto’’ti majjhanto vuccati <pb ed="V" n="1.0157" />, so ca ‘‘pubbantāparantakappikā vā pubbantāparantānudiṭṭhino’’ti vadantena pubbantāparantehi visuṃ katvā vuttoyevāti daṭṭhabbo. Aṭṭhakathāyampi ‘‘sabbepi te aparantakappike pubbantāparantakappike’’ti etena sāmaññaniddesena, ekasesena vā saṅgahitāti daṭṭhabbaṃ, aññathā <pb ed="M" n="1.0178" /> saṅkaḍḍhitvā vuttavacanassa anatthakatā āpajjeyyāti. Ke pana te pubbantāparantakappikā? Ye antānantikā hutvā diṭṭhadhammanibbānavādāti evaṃ pakārā veditabbā.</p>

<p rend="bodytext">Ettha ca ‘‘sabbe te imeheva dvāsaṭṭhiyā vatthūhi, etesaṃ vā aññatarena, natthi ito bahiddhā’’ti vacanato, pubbantakappikādittayavinimuttassa ca kassaci diṭṭhigatikassa abhāvato yāni tāni sāmaññaphalādi (dī. ni. 1.166) suttantaresu vuttappakārāni akiriyāhetukanatthikavādādīni, yāni ca issarapajāpatipurisakālasabhāvaniyatiyadicchāvādādippabhedāni diṭṭhigatāni (visuddhi. ṭī. 2.563; vibha. anuṭī. 189 passitabbaṃ) bahiddhāpi dissamānāni, tesaṃ ettheva saṅgaho, antogadhatā ca veditabbā. Kathaṃ? Akiriyavādo tāva ‘‘vañjho kūṭaṭṭho’’tiādinā kiriyābhāvadīpanato sassatavāde antogadho, tathā ‘‘sattime kāyā’’tiādi <pb ed="P" n="1.0233" /> (dī. ni. 1.174) nayappavatto pakudhavādo, ‘‘natthi hetu natthi paccayo sattānaṃ saṃkilesāyā’’tiādi (dī. ni. 1.168) vacanato ahetukavādo adhiccasamuppannikavāde antogadho. ‘‘Natthi paro loko’’tiādi (dī. ni. 1.171) vacanato natthikavādo ucchedavāde antogadho. Tathā hi tattha ‘‘kāyassa bhedā ucchijjatī’’tiādi (dī. ni. 1.86) vuttaṃ. Paṭhamena <hi rend="bold">ādi</hi>-saddena nigaṇṭhavādādayo saṅgahitā.</p>

<p rend="bodytext">Yadipi pāḷiyaṃ nāṭaputtavāda (dī. ni. 1.178) bhāvena cātuyāmasaṃvaro āgato, tathāpi sattavatātikkamena vikkhepavāditāya nāṭaputtavādopi sañcayavādo viya amarāvikkhepavādesu antogadho. ‘‘Taṃ jīvaṃ taṃ sarīraṃ, aññaṃ jīvaṃ aññaṃ sarīra’’nti (dī. ni. 1.377; ma. ni. 2.122; saṃ. ni. 2.35) evaṃ pakārā vādā ‘‘rūpī attā hoti arogo paraṃ maraṇā’’tiādivādesu saṅgahaṃ gacchanti, ‘‘hoti tathāgato paraṃ maraṇā, ‘‘atthi sattā opapātikā’’ti evaṃ pakārā sassatavāde. ‘‘Na hoti tathāgato paraṃ maraṇā, natthi sattā opapātikā’’ti evaṃ pakārā ucchedavādena saṅgahitā. ‘‘Hoti ca na hoti ca tathāgato paraṃ maraṇā, atthi ca natthi ca sattā opapātikā’’ti evaṃ pakārā ekaccasassatavāde antogadhā. ‘‘Neva hoti na na hoti tathāgato paraṃ maraṇā, nevatthi na natthi <pb ed="V" n="1.0158" /> sattā opapātikā’’ti ca <pb ed="P" n="1.0234" /> evaṃ pakārā amarāvikkhepavāde <pb ed="M" n="1.0179" /> antogadhā. Issarapajāpatipurisakālavādā ekaccasassatavāde antogadhā, tathā kaṇādavādo. Sabhāvaniyatiyadicchāvādā adhiccasamuppannikavādena saṅgahitā. Iminā nayena suttantaresu, bahiddhā ca dissamānānaṃ diṭṭhigatānaṃ imāsu dvāsaṭṭhiyā diṭṭhīsu antogadhatā veditabbā.</p>

<p rend="bodytext"><hi rend="bold">Ajjhāsaya</hi>nti diṭṭhijjhāsayaṃ. Sassatucchedadiṭṭhivasena hi sattānaṃ saṃkilesapakkhe duvidho ajjhāsayo, tañca bhagavā aparimāṇāsu lokadhātūsu aparimāṇānaṃ sattānaṃ aparimāṇe eva ñeyyavisese uppajjanavasena anekabhedabhinnānampi ‘‘cattāro janā sassatavādā’’tiādinā dvāsaṭṭhiyā pabhedehi saṅgaṇhanavasena sabbaññutaññāṇena paricchinditvā dassento pamāṇabhūtāya tulāya dhārayamāno viya hotīti āha <hi rend="bold">‘‘tulāya tulayanto viyā’’</hi>ti. Tathā hi vakkhati ‘‘anto jālīkatā’’tiādi (dī. ni. 1.146). <hi rend="bold">‘‘Sinerupādato vālukaṃ uddharanto viyā’’</hi>ti etena sabbaññutaññāṇato aññassa imissā desanāya asakkuṇeyyataṃ dasseti.</p>

<p rend="bodytext">Anusandhānaṃ anusandhi, pucchāya kato anusandhi <hi rend="bold">pucchānusandhi.</hi> Atha vā anusandhayatīti anusandhi, pucchā anusandhi etassāti <hi rend="bold">pucchānusandhi.</hi> Pucchāya anusandhiyatīti vā <hi rend="bold">pucchānusandhi. Ajjhāsayānusandhi</hi>mhipi eseva nayo. <hi rend="bold">Yathānusandhī</hi>ti ettha pana anusandhīyatīti anusandhi, yā yā anusandhi yathānusandhi, anusandhianurūpaṃ vā <hi rend="bold">yathānusandhī</hi>ti saddattho veditabbo, so ‘‘yena pana dhammena ādimhi desanā uṭṭhitā, tassa dhammassa anurūpadhammavasena vā paṭipakkhavasena vā yesu suttesu upari desanā āgacchati, tesaṃ <pb ed="P" n="1.0235" /> vasena yathānusandhi veditabbo. Seyyathidaṃ? Ākaṅkheyyasutte (ma. ni. 1.64-69) heṭṭhā sīlena desanā uṭṭhitā, upari cha abhiññā āgatā…pe… kakacūpame (ma. ni. 1.222) heṭṭhā akkhantiyā uṭṭhitā, upari kakacūpamā āgatā’’tiādinā aṭṭhakathāyaṃ (dī. ni. aṭṭha. 1.100-104) vutto.</p>

<p rend="bodytext"><hi rend="bold">Iti kirā</hi>ti bhagavato yathādesitāya attasuññatāya attano aruccanabhāvadīpanaṃ. <hi rend="bold">Bho</hi>ti dhammālapanaṃ. <hi rend="bold">Anattakatānī</hi>ti attanā na katāni, anattakehi vā khandhehi katāni. <hi rend="bold">Kamattānaṃ phusissantī</hi>ti asati attani <pb ed="M" n="1.0180" /> khandhānañca khaṇikattā kammāni kaṃ attānaṃ attano phalena phusissanti, ko kammaphalaṃ paṭisaṃvedetīti attho. <hi rend="bold">Avidvā</hi>ti sutādivirahena ariyadhammassa akovidatāya na vidvā. <hi rend="bold">Avijjāgato</hi>ti avijjāya upagato, ariyadhamme avinītatāya appahīnāvijjoti attho. <hi rend="bold">Taṇhādhipateyyena cetasā</hi>ti ‘‘yadi ahaṃ nāma koci natthi <pb ed="V" n="1.0159" />, mayā katassa kammassa ko phalaṃ paṭisaṃvedeti, sati pana tasmiṃ siyā phalūpabhogo’’ti taṇhādhipatito <hi rend="bold">āgato taṇhādhipateyyo,</hi> tena. Attavādupādānasahagata <hi rend="bold">cetasā. Atidhāvitabba</hi>nti khaṇikattepi saṅkhārānaṃ yasmiṃ santāne kammaṃ kataṃ, tattheva phaluppattito dhammapuñjamattasseva ca siddhe kammaphalasambandhe ekattanayaṃ micchā gahetvā ekena kārakavedakabhūtena bhavitabbaṃ, aññathā ‘‘kammaphalānaṃ sambandho na siyā’’ti attattaniyasuññatāpakāsanaṃ satthusāsanaṃ atikkamitabbaṃ maññeyyāti attho.</p>

<p rend="bodytext"><hi rend="bold">‘‘Upari cha abhiññā āgatā’’</hi>ti anurūpadhammavasena yathānusandhiṃ dasseti, itarehi paṭipakkhavasena. <hi rend="bold">Kilesenā</hi>ti ‘‘lobho cittassa upakkileso’’tiādinā kilesavasena. <hi rend="bold">Imasmimpī</hi>ti <hi rend="bold">pi</hi>-saddena yathā vuttasuttādīsu paṭipakkhavasena yathānusandhi, evaṃ imasmimpi <pb ed="P" n="1.0236" /> sutteti dasseti. Tathā hi niccasārādipaññāpakānaṃ diṭṭhigatānaṃ vasena uṭṭhitā ayaṃ desanā niccasārādisuññatāpakāsanena niṭṭhāpitāti.</p>

<p rend="subhead">Paritassitavipphanditavāravaṇṇanā</p>

<p rend="bodytext" n="105-117"><hi rend="paranum">105-117</hi><hi rend="dot">.</hi><hi rend="bold">Mariyādavibhāgadassanattha</hi>nti sassatādidiṭṭhidassanassa sammādassanena saṅkarābhāvavibhāvanatthaṃ. Tadapi vedayitanti sambandho. <hi rend="bold">Ajānataṃ apassata</hi>nti ‘‘sassato attā ca loko cā’’ti ‘‘idaṃ diṭṭhiṭṭhānaṃ evaṃgahikaṃ evaṃparāmaṭṭhaṃ evaṃgahitaṃ hoti evaṃabhisamparāya’’nti yathābhūtaṃ ajānantānaṃ apassantānaṃ. Tathā yasmiṃ vedayite avītataṇhatāya evaṃ diṭṭhigataṃ upādiyanti, taṃ vedayitaṃ samudayādito yathābhūtaṃ ajānantānaṃ apassantānaṃ, etena anāvaraṇañāṇasamantacakkhūhi yathā tathāgatānaṃ yathābhūtamettha ñāṇadassanaṃ, na evaṃ diṭṭhigatikānaṃ, atha kho taṇhādiṭṭhiparāmāsoyevāti dasseti. Teneva cāyaṃ desanā mariyādavibhāgadassanatthā jātā. Aṭṭhakathāyaṃ pana ‘‘yathābhūtaṃ dhammānaṃ <pb ed="M" n="1.0181" /> sabhāvaṃ ajānantānaṃ apassantāna’’nti avisesena vuttaṃ. Na hi saṅkhatadhammasabhāvaṃ ajānanamattena micchā abhinivisantīti. Sāmaññajotanā visese avatiṭṭhatīti ayaṃ visesayojanā katā. <hi rend="bold">Vedayita</hi>nti ‘‘sassato attā ca loko cā’’ti diṭṭhipaññāpanavasena pavattaṃ diṭṭhiyā anubhūtaṃ anubhavanaṃ. <hi rend="bold">Taṇhāgatāna</hi>nti taṇhāya gatānaṃ upagatānaṃ, pavattānaṃ vā. <hi rend="bold">Tañca kho paneta</hi>nti ca yathāvuttaṃ vedayitaṃ paccāmasati. Tañhi vaṭṭāmisabhūtaṃ diṭṭhitaṇhāsallānuviddhatāya saubbilattā cañcalaṃ, na maggaphalasukhaṃ viya ekarūpena avatiṭṭhatīti. Tenevāha <hi rend="bold">‘‘paritassitenā’’</hi>tiādi.</p>

<p rend="bodytext">Atha <pb ed="V" n="1.0160" /> vā evaṃ visesakāraṇato dvāsaṭṭhi diṭṭhigatāni vibhajitvā idāni avisesakāraṇato tāni dassetuṃ <hi rend="bold">‘‘tatra bhikkhave’’</hi>tiādikā desanā āraddhā. Sabbesañhi diṭṭhigatikānaṃ vedanā avijjā taṇhā ca avisiṭṭhakāranti. Tattha <hi rend="bold">tadapī</hi>ti ‘‘sassataṃ attānañca lokañca paññapenti’’ti ettha yadetaṃ <pb ed="P" n="1.0237" /> ‘‘sassato attā ca loko cā’’ti paññāpanaṃ, tadapi. Sukhādibhedaṃ tividhavedayitaṃ yathākkamaṃ dukkhasallāniccato, avisesena samudayatthaṅgamassādādīnavanissaraṇato vā yathābhūtaṃ ajānantānaṃ apassantānaṃ, tato eva ca sukhādipatthanāsambhavato taṇhāya upagatattā taṇhāgatānaṃ taṇhāparitassitena diṭṭhivipphanditameva diṭṭhicalanameva, ‘‘asati attani ko vedanaṃ anubhavatī’’ti kāyavacīdvāresu diṭṭhiyā copanappattimattameva vā, na pana diṭṭhiyā paññāpetabbo sassato koci dhammo atthīti attho. Ekaccasassatavādādīsupi eseva nayo.</p>

<p rend="subhead">Phassapaccayavāravaṇṇanā</p>

<p rend="bodytext" n="118"><hi rend="paranum">118</hi><hi rend="dot">.</hi> Yena taṇhāparitassitena etāni diṭṭhigatāni pavattanti, tassa vedayitaṃ paccayo, vedayitassāpi phasso paccayoti desanā diṭṭhiyā paccayaparamparaniddhāraṇanti āha <hi rend="bold">‘‘paramparapaccayadassanattha’’</hi>nti, tena yathā paññāpanadhammo diṭṭhi, tappaccayadhammā ca yathāsakaṃ paccayavaseneva uppajjanti, na paccayehi vinā, evaṃ paññāpetabbā dhammāpi rūpavedanādayo, na ettha koci attā vā loko vā sassatoti ayamattho dassitoti daṭṭhabbaṃ.</p>

<p rend="subhead">Netaṃṭhānaṃvijjativāravaṇṇanā</p>

<p rend="bodytext" n="131"><hi rend="paranum">131</hi><hi rend="dot">.</hi><hi rend="bold">Tassa</hi><pb ed="M" n="1.0182" /><hi rend="bold">paccayassā</hi>ti phassapaccayassa <hi rend="bold">diṭṭhivedayite</hi>ti diṭṭhiyā paccayabhūte vedayite, phassapadhānehi attano paccayehi nipphādetabbeti attho. Vināpi cakkhādivatthūhi, sampayuttadhammehi ca kehici vedanā uppajjati, na pana kadāci phassena vināti phasso vedanāya balavakāraṇanti āha <hi rend="bold">‘‘balavabhāvadassanattha’’</hi>nti. Sannihitopi hi visayo sace phusanākārarahito hoti cittuppādo, na tassa ārammaṇapaccayena paccayo hotīti phassova sampayuttadhammānaṃ visesapaccayo. Tathā hi bhagavatā cittuppādaṃ vibhajantena phassoyeva paṭhamaṃ uddhaṭo, vedanāya pana adhiṭṭhānameva.</p>

<p rend="subhead">Diṭṭhigatikādhiṭṭhānavaṭṭakathāvaṇṇanā</p>

<p rend="bodytext" n="144"><hi rend="paranum">144</hi><hi rend="dot">.</hi> Heṭṭhā <pb ed="V" n="1.0161" /> tīsupi vāresu adhikatattā, upari ca ‘‘paṭisaṃvedentī’’ti vakkhamānattā vedayitamettha padhānanti āha <hi rend="bold">‘‘sabbadiṭṭhivedayitāni sampiṇḍetī’’</hi>ti. <hi rend="bold">Sampiṇḍetī</hi>ti ca ‘‘yepi te’’ti tattha tattha āgatassa pi-saddassa atthaṃ dasseti. Vedayitassa phasse pakkhipanaṃ phassapaccayatādassanameva ‘‘chahi ajjhattikāyatanehi <pb ed="P" n="1.0238" /> chaḷārammaṇapaṭisaṃvedanaṃ ekantato chaphassahetukamevā’’ti. Sañjāyanti etthāti adhikaraṇattho sañjāti-saddoti āha <hi rend="bold">‘‘sañjātiṭṭhāne’’</hi>ti. Evaṃ samosaraṇasaddopi daṭṭhabbo. Āyatati ettha phalaṃ tadāyattavuttitāya, āyabhūtaṃ vā attano phalaṃ tanoti pavattetīti <hi rend="bold">āyatanaṃ,</hi> kāraṇaṃ. Rukkhagacchasamūhe araññavohāro araññameva araññāyatananti āha <hi rend="bold">‘‘paṇṇattimatte’’</hi>ti. <hi rend="bold">Atthattayepī</hi>ti <hi rend="bold">pi</hi>-saddena avuttatthasampiṇḍanaṃ daṭṭhabbaṃ, tena ākāranivāsādhiṭṭhānatthe saṅgaṇhāti. Hiraññāyatanaṃ suvaṇṇāyatanaṃ, vāsudevāyatanaṃ kammāyatananti ādīsu ākaranivāsādhiṭṭhānesu āyatanasaddo. Cakkhādīsu ca phassādayo ākiṇṇā, tāni ca nesaṃ nivāso, adhiṭṭhānañca nissayapaccayabhāvatoti. Tiṇṇampi visayindriyaviññāṇānaṃ saṅgatibhāvena gahetabbo phassoti <hi rend="bold">‘‘saṅgatī’’</hi>ti vutto. Tathā hi so ‘‘sannipātapaccupaṭṭhāno’’ti vuccati. <hi rend="bold">Iminā nayenā</hi>ti vijjamānesupi aññesu sampayuttadhammesu yathā ‘‘cakkhuñca…pe… phasso’’ti <pb ed="M" n="1.0183" /> (ma. ni. 1.204; ma. ni. 3.421, 425, 426; saṃ. ni. 2.43-45; saṃ. ni. 4.60; kathā. 465) etasmiṃ sutte vedanāya padhānakāraṇabhāvadassanatthaṃ phassasīsena desanā katā, evamidhāpi brahmajāle ‘‘phassapaccayā vedanā’’tiādinā phassaṃ ādiṃ katvā aparantapaṭiccasamuppādadīpanena paccayaparamparaṃ dassetuṃ ‘‘phassāyatanehi phussa phussā’’ti phassamukhena vuttaṃ.</p>

<p rend="bodytext">Phasso arūpadhammopi samāno ekadesena ārammaṇe anallīyamānopi phusanākārena pavattati phusanto viya hotīti āha <hi rend="bold">‘‘phassova taṃ taṃ ārammaṇaṃ phusatī’’</hi>ti, yena so ‘‘phusanalakkhaṇo, saṅghaṭṭanaraso’’ti ca <pb ed="P" n="1.0239" /> vuccati. ‘‘Phassāyatanehi phussa phussā’’ti aphusanakiccānipi āyatanāni ‘‘mañcā ghosantī’’tiādīsu viya nissitavohārena phusanakiccāni katvā dassitānīti āha <hi rend="bold">‘‘phasse upanikkhipitvā’’</hi>ti, phassagatikāni katvā phassūpacāraṃ āropetvāti attho. Upacāro hi nāma vohāramattaṃ, na tena atthasiddhi hotīti āha <hi rend="bold">‘‘tasmā’’</hi>tiādi.</p>

<p rend="bodytext">Attano <pb ed="V" n="1.0162" /> paccayabhūtānaṃ channaṃ phassānaṃ vasena cakkhusamphassajā yāva manosamphassajāti saṅkhepato chabbidhā vedanā, vitthārato pana aṭṭhasatapariyāyena aṭṭhasatabhedā. <hi rend="bold">Rūpataṇhādibhedāyā</hi>ti rūpataṇhā yāva dhammataṇhāti saṅkhepato chappabhedāya, vitthārato aṭṭhasatabhedāya. <hi rend="bold">Upanissayakoṭiyā</hi>ti upanissayasīsena. Kasmā panettha upanissayapaccayova uddhaṭo, nanu sukhā vedanā, adukkhamasukhā vedanā ca taṇhāya ārammaṇamattaārammaṇādhipatiārammaṇūpanissayapakatūpanissayavasena catudhā paccayo, dukkhā ca ārammaṇamattapakatūpanissayavasena dvidhāti? Saccametaṃ, upanissaye eva pana taṃ sabbaṃ antogadhaṃ. Yuttaṃ tāva ārammaṇūpanissayassa upanissayasāmaññato upanissayena saṅgaho, ārammaṇamattaārammaṇādhipatīnaṃ pana kathanti? Tesampi ārammaṇasāmaññato ārammaṇūpanissayena saṅgahova kato, na pakatūpanissayenāti daṭṭhabbaṃ. Etadatthamevettha <hi rend="bold">‘‘upanissayakoṭiyā’’</hi>ti vuttaṃ, na ‘‘upanissayenā’’ti.</p>

<p rend="bodytext"><hi rend="bold">Catubbidhassā</hi>ti kāmupādānaṃ yāva attavādupādānanti catubbidhassa. Nanu ca taṇhāva kāmupādānanti? Saccametaṃ. Tattha dubbalā <pb ed="P" n="1.0240" /> taṇhā taṇhāva, balavatī <pb ed="M" n="1.0184" /> taṇhā kāmupādānaṃ. Atha vā appattavisayapatthanā taṇhā tamasi corānaṃ karapasāraṇaṃ viya. Sampattavisayaggahaṇaṃ upādānaṃ, corānaṃ karappattadhanaggahaṇaṃ viya. Appicchatāpaṭipakkhā taṇhā, santosapaṭipakkhā upādānaṃ. Pariyesanadukkhamūlaṃ taṇhā, ārakkhadukkhamūlaṃ upādānanti ayametesaṃ viseso. <hi rend="bold">Upādānassā</hi>ti asahajātassa upādānassa upanissayakoṭiyā, itarassa sahajātakoṭiyāti daṭṭhabbaṃ. Tattha anantarassa anantarasamanantaraanantarūpanissayanatthivigatāsevanapaccayehi, anānantarassa upanissayena, ārammaṇabhūtā pana ārammaṇādhipatiārammaṇūpanissayehi, ārammaṇamatteneva vāti taṃ sabbaṃ upanissayeneva gahetvā <hi rend="bold">‘‘upanissayakoṭiyā’’</hi>ti vuttaṃ. Yasmā ca taṇhāya rūpādīni assādetvā kāmesu pātabyataṃ āpajjati, tasmā taṇhā kāmupādānassa upanissayo. Tathā rūpādibhedeva sammūḷho ‘‘natthi dinna’’ntiādinā (dī. ni. 1.171; ma. ni. 1.445; ma. ni. 2.94, 95, 225; ma. ni. 3.91, 116, 136; saṃ. ni. 3.210; dha. sa. 1221; vibha. 938) micchādassanaṃ, saṃsārato muccitukāmo asuddhimagge suddhimaggaparāmasanaṃ, khandhesu attattaniyagāhabhūtaṃ sakkāyadassanaṃ gaṇhāti, tasmā itaresampi taṇhā upanissayoti daṭṭhabbaṃ. Sahajātassa pana sahajātaaññamaññanissayasampayuttaatthiavigatahetuvasena taṇhā paccayo hoti. Taṃ sabbaṃ sandhāya <hi rend="bold">‘‘sahajātakoṭiyā’’</hi>ti vuttaṃ.</p>

<p rend="bodytext"><hi rend="bold">Tathā</hi>ti <pb ed="V" n="1.0163" /> upanissayakoṭiyā ceva sahajātakoṭiyā cāti attho. <hi rend="bold">Bhavassā</hi>ti kammabhavassa ceva upapattibhavassa ca. Tattha cetanādisaṅkhā taṃ sabbaṃ bhavagāmikammaṃ kammabhavo, kāmabhavādiko navavidho upapattibhavo, tesaṃ upapattibhavassa catubbidhampi upādānaṃ upapattibhavakāraṇakammabhavakāraṇabhāvato <pb ed="P" n="1.0241" />, tassa ca sahāyabhāvūpagamanato pakatūpanissayavasena paccayo hoti. Kammārammaṇakaraṇakāle pana kammasahajātakāmupādānaṃ upapattibhavassa ārammaṇapaccayena paccayo hoti. Kammabhavassa pana sahajātassa sahajātaṃ upādānaṃ sahajātaaññamaññanissayasampayuttaatthiavigatavasena ceva hetumaggavasena ca anekadhā paccayo hoti, asahajātassa anantarasamanantaraanantarūpanissayanatthivigatāsevanavasena, itarassa pakatūpanissayavasena, sammasanādikālesu ārammaṇavasena ca paccayo hoti. Tattha anantarādike <pb ed="M" n="1.0185" /> upanissayapaccaye, sahajātādike sahajātapaccaye pakkhipitvā vuttaṃ <hi rend="bold">‘‘upanissayakoṭiyā ceva sahajātakoṭiyā cā’’</hi>ti.</p>

<p rend="bodytext"><hi rend="bold">Bhavo jātiyā</hi>ti ettha <hi rend="bold">bhavo</hi>ti kammabhavo adhippeto. So hi jātiyā paccayo, na upapattibhavo. Upapattibhavo hi paṭhamābhinibbattā khandhā jātiyeva. Tena vuttaṃ ‘‘jātīti panettha savikārā pañcakkhandhā daṭṭhabbā’’ti. <hi rend="bold">Savikārā</hi>ti ca nibbattivikārena savikārā, te ca atthato upapattibhavoyeva. Na hi tadeva tassa kāraṇaṃ bhavituṃ yuttanti. Kammabhavo ca upapattibhavassa kammapaccayena ceva upanissayapaccayena ca paccayo hotīti āha ‘‘bhavo jātiyā upanissayakoṭiyā paccayo’’ti.</p>

<p rend="bodytext">Yasmā ca sati jātiyā jarāmaraṇaṃ, jarāmaraṇādinā phuṭṭhassa bālassa sokādayo ca sambhavanti, nāsati, tasmā <hi rend="bold">‘‘jāti…pe… paccayo hotī’’</hi>ti vuttaṃ. Sahajātūpanissayasīsena paccayavicāraṇāya dassitattā, aṅgavicāraṇāya ca anāmaṭṭhattā āha <hi rend="bold">‘‘ayamettha saṅkhepo’’</hi>ti. Mahāvisayattā paṭiccasamuppādavicāraṇāya sā niravasesā kuto laddhabbāti āha <hi rend="bold">‘‘vitthārato’’</hi>tiādi. Ekadesena cettha kathitassa paṭiccasamuppādassa tathā kathane saddhiṃ udāharaṇena kāraṇaṃ dassento <hi rend="bold">‘‘bhagavā hī’’</hi>tiādimāha. Tattha <hi rend="bold">koṭi na paññāyatī</hi>ti asukassa nāma sammāsambuddhassa, cakkavattino vā kāle avijjā uppannā, na tato pubbeti avijjāya ādimariyādā appaṭihatassa mama sabbaññutaññāṇassāpi na paññāyati avijjamānattāyevāti attho. Ayaṃ paccayo idappaccayo, tasmā <hi rend="bold">idappaccayā,</hi> imasmā kāraṇā <pb ed="P" n="1.0242" /> āsavapaccayāti attho. <hi rend="bold">Bhavataṇhāyā</hi>ti bhavasaṃyojanabhūtāya taṇhāya. <hi rend="bold">Bhavadiṭṭhiyā</hi>ti <pb ed="V" n="1.0164" /> sassatadiṭṭhiyā. <hi rend="bold">‘‘Ito ettha etto idhā’’</hi>ti apariyantaṃ aparāparuppattiṃ dasseti.</p>

<p rend="subhead">Vivaṭṭakathādivaṇṇanā</p>

<p rend="bodytext" n="145"><hi rend="paranum">145</hi><hi rend="dot">.</hi> ‘‘Vedanānaṃ samudaya’’ntiādipāḷi <hi rend="bold">vedanākammaṭṭhāna</hi>nti daṭṭhabbā. <hi rend="bold">Ta</hi>nti ‘‘phassasamudayā phassanirodhā’’ti vuttaphassaṭṭhānaṃ. <hi rend="bold">Āhāro</hi>ti kabaḷīkāro āhāro veditabbo. So hi ‘‘kabaḷīkāro āhāro imassa <pb ed="M" n="1.0186" /> kāyassa āhārapaccayena paccayo’’ti (paṭṭhā. 1.paccayaniddesa 429) vacanato kammasamuṭṭhānānampi upatthambhakapaccayo hotiyeva. Yadipi sotāpannādayo yathābhūtaṃ pajānanti, ukkaṃsagativijānanavasena pana desanā arahattanikūṭena niṭṭhāpitā. Ettha ca ‘‘yato kho bhikkhave bhikkhu…pe… yathābhūtaṃ pajānātī’’ti etena dhammassa niyyānikabhāvena saddhiṃ saṅghassa suppaṭipattiṃ dasseti. Teneva hi aṭṭhakathāyamettha ‘‘ko evaṃ jānātīti? Khīṇāsavo jānāti, yāva āraddhavipassako jānātī’’ti paripuṇṇaṃ katvā bhikkhusaṅgho dassito, tena yaṃ vuttaṃ ‘‘bhikkhusaṅghavasenapi dīpetuṃ vaṭṭatī’’ti, (dī. ni. aṭṭha. 1.8) taṃ yathārutavaseneva dīpitaṃ hotīti daṭṭhabbaṃ.</p>

<p rend="bodytext" n="146"><hi rend="paranum">146</hi><hi rend="dot">.</hi> Anto jālassāti antojālaṃ, antojāle katāti <hi rend="bold">antojālīkatā.</hi> Apāyūpapattivasena adho osīdanaṃ, sampattibhavavasena uddhaṃ uggamanaṃ. Tathā parittabhūmimahaggatabhūmivasena, olīnatā’tidhāvanavasena, pubbantānudiṭṭhiaparantānudiṭṭhivasena ca yathākkamaṃ adho osīdanaṃ uddhaṃ uggamanaṃ yojetabbaṃ. <hi rend="bold">‘‘Dasasahassilokadhātū’’</hi>ti <pb ed="P" n="1.0243" /> jātikhettaṃ sandhāyāha.</p>

<p rend="bodytext" n="147"><hi rend="paranum">147</hi><hi rend="dot">.</hi><hi rend="bold">Apaṇṇattikabhāva</hi>nti dharamānakapaṇṇattiyā apaṇṇattikabhāvaṃ. Atītabhāvena pana tathā paṇṇatti yāva sāsanantaradhānā, tato uddhampi aññabuddhuppādesu vattati eva. Tathā hi vakkhati ‘‘vohāramattameva bhavissatī’’ti (dī. ni. aṭṭha. 1.147). <hi rend="bold">Kāyo</hi>ti attabhāvo, yo rūpārūpadhammasamūho. Evaṃ hissa ambarukkhasadisatā, tadavayavānañca rūpakkhandhacakkhādīnaṃ ambapakkasadisatā yujjatīti. Ettha ca vaṇṭacchede vaṇṭūpanibandhānaṃ ambapakkānaṃ ambarukkhato vicchedo viya bhavanettichede tadupanibandhānaṃ rūpakkhandhādīnaṃ santānato vicchedoti ettāvatā opammaṃ daṭṭhabbaṃ.</p>

<p rend="bodytext" n="148"><hi rend="paranum">148</hi><hi rend="dot">.</hi><hi rend="bold">Dhammapariyāye</hi>ti <pb ed="V" n="1.0165" /> pāḷiyaṃ. <hi rend="bold">Idhattho</hi>ti diṭṭhadhammahitaṃ. <hi rend="bold">Parattho</hi>ti samparāyahitaṃ. Saṅgāmaṃ vijināti etenāti <hi rend="bold">saṅgāmavijayo.</hi> Atthasampattiyā <hi rend="bold">atthajālaṃ. </hi> Byañjanasampattiyā, sīlādianavajjadhammaniddesato ca <hi rend="bold">dhammajālaṃ.</hi> Seṭṭhaṭṭhena brahmabhūtānaṃ maggaphalanibbānānaṃ vibhattattā <hi rend="bold">brahmajālaṃ.</hi> Diṭṭhivivecanamukhena suññatāpakāsanena sammādiṭṭhiyā vibhāvitattā <hi rend="bold">diṭṭhijālaṃ.</hi> Titthiyavādanimmaddanūpāyattā <hi rend="bold">anuttaro saṅgāmavijayo</hi>ti evampettha yojanā veditabbā.</p>

<p rend="bodytext" n="149"><hi rend="paranum">149</hi><hi rend="dot">.</hi><hi rend="bold">Attamanā</hi>ti <pb ed="M" n="1.0187" /> pītiyā gahitacittā. Tenevāha <hi rend="bold">‘‘buddhagatāyā’’</hi>tiādi. Yathā pana anattamanā attano anatthacaratāya paramanā verimanā nāma honti. Yathāha ‘‘diso disa’’nti (dha. pa. 42; udā. 33) gāthā, na evaṃ attamanā. Ime pana attano atthacaratāya <pb ed="P" n="1.0244" /> sakamanā hontīti āha <hi rend="bold">‘‘attamanāti sakamanā’’</hi>ti. Atha vā <hi rend="bold">attamanā</hi>ti samattamanā, imāya desanāya paripuṇṇamanasaṅkappāti attho. <hi rend="bold">Abhinandatī</hi>ti taṇhāyatīti atthoti āha <hi rend="bold">‘‘taṇhāyampi āgato’’</hi>ti. Anekatthattā dhātūnaṃ <hi rend="bold">abhinandantī</hi>ti upagacchanti sevantīti atthoti āha <hi rend="bold">‘‘upagamanepi āgato’’</hi>ti. Tathā <hi rend="bold">abhinandantī</hi>ti sampaṭicchantīti atthoti āha <hi rend="bold">‘‘sampaṭicchanepi āgato’’</hi>ti. <hi rend="bold">‘‘Abhinanditvā’’</hi>ti iminā padena vuttoyeva attho <hi rend="bold">‘‘anumoditvā’’</hi>ti iminā pakāsīyatīti abhinandanasaddo idha anumodanasaddatthoti āha <hi rend="bold">‘‘anumodanepi āgato’’</hi>ti. ‘‘Katamañca taṃ bhikkhave’’tiādinā (dī. ni. 1.7) tattha tattha pavattāya kathetukamyatāpucchāya vissajjanavasena pavattattā idaṃ suttaṃ <hi rend="bold">veyyākaraṇaṃ</hi> hoti. Yasmā pana pucchāvissajjanavasena pavattampi sagāthakaṃ suttaṃ geyyaṃ nāma hoti, niggāthakattameva pana aṅganti gāthārahitaṃ veyyākaraṇaṃ, tasmā vuttaṃ <hi rend="bold">‘‘niggāthakattā hi idaṃ veyyākaraṇanti vutta’’</hi>nti.</p>

<p rend="bodytext"><hi rend="bold">Aparesupī</hi>ti ettha <hi rend="bold">pi</hi>saddena pāramiparicayampi saṅgaṇhāti. Vuttañhi buddhavaṃse –</p>

<p rend="gatha1">‘‘Ime dhamme sammasato, sabhāvasarasalakkhaṇe;</p>

<p rend="gathalast">Dhammatejena vasudhā, dasasahassī pakampathā’’ti. (bu. vaṃ. 2.166);</p>

<p rend="bodytext"><hi rend="bold">Vīriyabalenā</hi>ti <hi rend="bold">mahābhinikkhamane</hi> cakkavattisiripariccāgahetubhūtavīriyappabhāvena, <hi rend="bold">bodhimaṇḍūpasaṅkamane</hi> ‘‘kāmaṃ taco ca nhāru ca, aṭṭhi ca avasissatū’’tiādinā (ma. ni. 2.184; saṃ. ni. 2.22; mahāni. 196) vuttacaturaṅgasamannāgatavīriyānubhāvena. <hi rend="bold">Acchariyavegābhihatā</hi>ti vimhayāvahakiriyānubhāvaghaṭṭitā <pb ed="P" n="1.0245" />. <hi rend="bold">Paṃsukūladhovane</hi> keci ‘‘puññatejenā’’ti vadanti <pb ed="V" n="1.0166" />, acchariyavegābhihatāti yuttaṃ viya dissati, <hi rend="bold">vessantarajātake</hi> pāramiparipūraṇapuññatejena anekakkhattuṃ kampitattā <hi rend="bold">‘‘akālakampanenā’’</hi>ti vuttaṃ. <hi rend="bold">Sādhukāradānavasena akampittha</hi><pb ed="M" n="1.0188" /> yathā taṃ dhammacakkappavattane (saṃ. ni. 5.1081; mahāva. 13; paṭi. ma. 2.30). Saṅgītikālādīsupi sādhukāradānavasena akampitthāti veditabbaṃ. Ayaṃ tāvettha aṭṭhakathāya līnatthavaṇṇanā.</p>

<p rend="subhead">Pakaraṇanayavaṇṇanā</p>

<p rend="bodytext">Ayaṃ pana pakaraṇanayena pāḷiyā atthavaṇṇanā – sā panāyaṃ atthavaṇṇanā yasmā desanāya samuṭṭhānappayojanabhājanesu piṇḍatthesu ca niddhāritesu sukarā hoti suviññeyyā ca, tasmā suttadesanāya samuṭṭhānādīni paṭhamaṃ niddhārayissāma. Tattha <hi rend="bold">samuṭṭhānaṃ</hi> tāva vuttaṃ ‘‘vaṇṇāvaṇṇabhaṇana’’nti. Apica nindāpasaṃsāsu vineyyāghātānandādibhāvānāpatti, tattha ca ādīnavadassanaṃ <hi rend="bold">samuṭṭhānaṃ.</hi> Tathā nindāpasaṃsāsu paṭipajjanakkamassa, pasaṃsāvisayassa khuddakādivasena anekavidhassa sīlassa, sabbaññutaññāṇassa sassatādidiṭṭhiṭṭhānesu tatuttari ca appaṭihatacāratāya, tathāgatassa ca katthaci apariyāpannatāya anavabodho <hi rend="bold">samuṭṭhānaṃ.</hi></p>

<p rend="bodytext">Vuttavipariyāyena <hi rend="bold">payojanaṃ</hi> veditabbaṃ. Vineyyāghātānandādibhāvāpatti ādikañhi imaṃ desanaṃ payojetīti. Tathā kuhanalapanādinānāvidhamicchājīvaviddhaṃsanaṃ, dvāsaṭṭhidiṭṭhijālaviniveṭhanaṃ, diṭṭhisīsena paccayākāravibhāvanaṃ, chaphassāyatanavasena catusaccakammaṭṭhānaniddeso, sabbadiṭṭhigatānaṃ anavasesapariyādānaṃ, attano anupādāparinibbānadīpanañca <hi rend="bold">payojanāni.</hi></p>

<p rend="bodytext">Vaṇṇāvaṇṇanimittaṃ anurodhavirodhavantacittā kuhanādivividhamicchājīvaniratā sassatādidiṭṭhipaṅkaṃ nimuggā, sīlakkhandhādīsu aparipūrakāritāya anavabuddhaguṇavisesañāṇā vineyyā imissā dhammadesanāya <hi rend="bold">bhājanaṃ.</hi></p>

<p rend="bodytext"><hi rend="bold">Piṇḍatthā</hi><pb ed="P" n="1.0246" /> pana āghātādīnaṃ akaraṇīyatāvacanena paṭiññānurūpaṃ samaṇasaññāya niyojanaṃ, khantisoraccānuṭṭhānaṃ, brahmavihārabhāvanānuyogo, saddhāpaññāsamāyogo, satisampajaññādhiṭṭhānaṃ, paṭisaṅkhānabhāvanābalasiddhi, pariyuṭṭhānānusayappahānaṃ, ubhayahitapaṭipatti, lokadhammehi anupalepo ca dassitā honti. Tathā pāṇātipātādīhi paṭivirativacanena sīlavisuddhi <pb ed="V" n="1.0167" /> dassitā, tāya ca hirottappasampatti, mettākaruṇāsamaṅgitā <pb ed="M" n="1.0189" />, vītikkamappahānaṃ, tadaṅgapahānaṃ, duccaritasaṃkilesappahānaṃ, viratittayasiddhi, piyamanāpagarubhāvanīyatānipphatti, lābhasakkārasilokasamudāgamo, samathavipassanānaṃ adhiṭṭhānabhāvo, akusalamūlatanukaraṇaṃ, kusalamūlaropanaṃ, ubhayānatthadūrīkaraṇaṃ, parisāsu visāradatā, appamādavihāro,parehi duppadhaṃsiyatā, avippaṭisārādisamaṅgitā ca dassitā honti.</p>

<p rend="bodytext"><hi rend="bold">‘‘Gambhīrā’’</hi>tiādivacanehi gambhīradhammavibhāvanaṃ, alabbhaneyyapatiṭṭhatā, kappānaṃ asaṅkhyeyyenāpi dullabhapātubhāvatā, sukhumenapi ñāṇena paccakkhato paṭivijjhituṃ asakkuṇeyyatā, dhammanvayasaṅkhātena anumānañāṇenāpi duradhigamanīyatā, passaddhasabbadarathatā, santadhammavibhāvanaṃ, sobhanapariyosānatā, atittikarabhāvo, padhānabhāvappatti, yathābhūtañāṇagocaratā, sukhumasabhāvatā, mahāpaññāvibhāvanā ca dassitā honti. Diṭṭhidīpakapadehi samāsato sassatucchedadiṭṭhiyo pakāsitāti olīnatātidhāvanavibhāvanaṃ, upāyavinibaddhaniddeso, micchābhinivesakittanaṃ, kummaggapaṭipattiyā pakāsanā, vipariyesaggāhapaññāpanaṃ, parāmāsapariggaho, pubbantāparantānudiṭṭhipatiṭṭhāpanaṃ, bhavavibhavadiṭṭhivibhāgo, taṇhāvijjāpavatti, antavānantavādiṭṭhiniddeso, antadvayāvatāraṇaṃ, āsavoghayogakilesaganthasaṃyojanūpādānavisesavibhajjanañca dassitāni honti. Tathā <hi rend="bold">‘‘vedanānaṃ samudaya’’</hi>ntiādivacanehi catunnaṃ ariyasaccānaṃ anubodhapaṭivedhasiddhi, vikkhambhanasamucchedappahānaṃ <pb ed="P" n="1.0247" />, taṇhāvijjāvigamo, saddhammaṭṭhitinimittapariggaho, āgamādhigamasampatti, ubhayahitapaṭipatti, tividhapaññāpariggaho, satisampajaññānuṭṭhānaṃ, saddhāpaññāsamāyogo, sammāvīriyasamathānuyojanaṃ, samathavipassanānipphatti ca dassitā honti.</p>

<p rend="bodytext"><hi rend="bold">‘‘Ajānataṃ apassata’’</hi>nti avijjāsiddhi, <hi rend="bold">‘‘taṇhāgatānaṃ paritassitavipphandita</hi>nti taṇhāsiddhi, tadubhayena ca nīvaraṇasaṃyojanadvayasiddhi, anamataggasaṃsāravaṭṭānucchedo, pubbantāharaṇaaparantapaṭisandhānāni, atītapaccuppannakālavasena hetuvibhāgo, avijjātaṇhānaṃ aññamaññānativattanaṭṭhena aññamaññūpakāritā, paññāvimutticetovimuttīnaṃ paṭipakkhaniddeso ca dassitā honti. <hi rend="bold">‘‘Tadapi phassapaccayā’’</hi>ti sassatādipaññāpanassa paccayādhīnavuttitākathanena <pb ed="M" n="1.0190" /> dhammānaṃ niccatāpaṭisedho, aniccatāpatiṭṭhāpanaṃ, paramatthato kārakādipaṭikkhepo, evaṃdhammatādiniddeso, suññatāpakāsanaṃ, samattaniyāmapaccayalakkhaṇavibhāvanañca dassitāni honti.</p>

<p rend="bodytext"><hi rend="bold">‘‘Ucchinnabhavanettiko’’</hi>tiādinā <pb ed="V" n="1.0168" /> bhagavato pahānasampatti, vijjādhimutti, vasībhāvo, sikkhattayanipphatti, nibbānadhātudvayavibhāgo, caturadhiṭṭhānaparipūraṇaṃ, bhavayoniādīsu apariyāpannatā ca dassitā honti. Sakalena pana suttapadena iṭṭhāniṭṭhesu bhagavato tādibhāvo, tattha ca paresaṃ patiṭṭhāpanaṃ, kusaladhammānaṃ ādibhūtadhammadvayassa niddeso, sikkhattayūpadeso, attantapādipuggalacatukkasiddhi, kaṇhākaṇhavipākādikammacatukkavibhāgo, caturappamaññāvisayaniddeso, samudayādipañcakassa yathābhūtāvabodho, chasāraṇīyadhammavibhāvanā <pb ed="P" n="1.0248" />, dasanāthakaradhammapatiṭṭhāpanti evamādayo niddhāretabbā.</p>

<p rend="subhead">Soḷasahāravaṇṇanā</p>

<p rend="subhead">Desanāhāravaṇṇanā</p>

<p rend="bodytext">Tattha ‘‘attā, loko’’ti ca diṭṭhiyā adhiṭṭhānabhāvena, vedanāphassāyatanādimukhena ca gahitesu pañcasu upādānakkhandhesu taṇhāvajjā pañcupādānakkhandhā <hi rend="bold">dukkhasaccaṃ.</hi> Taṇhā <hi rend="bold">samudayasaccaṃ.</hi> Sā pana paritassanāggahaṇena ‘‘taṇhāgatāna’’nti, ‘‘vedanāpaccayā taṇhā’’ti ca sarūpeneva samudayaggahaṇena, bhavanettiggahaṇena ca pāḷiyaṃ gahitāva. Ayaṃ tāva suttantanayo. Abhidhammanayena pana āghātānandādivacanehi, ātappādipadehi, cittappadosavacanena, sabbadiṭṭhidīpakapadehi, kusalākusalaggahaṇena, bhavaggahaṇena, sokādiggahaṇena, tattha tattha samudayaggahaṇena cāti saṅkhepato sabbalokiyakusalākusaladhammavibhāvanapadehi gahitā kammakilesā <hi rend="bold">samudayasaccaṃ.</hi> Ubhinnaṃ appavatti <hi rend="bold">nirodhasaccaṃ.</hi> Tassa tattha tattha vedanānaṃ atthaṅgamanissaraṇapariyāyehi, paccattaṃ nibbutivacanena, anupādāvimuttivacanena ca pāḷiyaṃ gahaṇaṃ veditabbaṃ. Nirodhapajānanā paṭipadā <hi rend="bold">maggasaccaṃ.</hi> Tassāpi tattha tattha vedanānaṃ samudayādiyathābhūtavedanāpadesena, channaṃ phassāyatanānaṃ samudayādiyathābhūtapajānanapariyāyena, bhavanettiyā ucchedapariyāyena ca gahaṇaṃ veditabbaṃ. Tattha samudayena <hi rend="bold">assādo,</hi> dukkhena <hi rend="bold">ādīnavo,</hi> magganirodhehi <pb ed="M" n="1.0191" /><hi rend="bold">nissaraṇa</hi>nti evaṃ catusaccavasena, yāni <hi rend="bold">pāḷiyaṃ</hi> (netti. 9) sarūpeneva āgatāni assādādīnavanissaraṇāni, tesañca vasena idha assādādayo veditabbā. Vineyyānantādibhāvāpattiādikaṃ yathāvuttavibhāgaṃ payojanameva <hi rend="bold">phalaṃ.</hi> Āghātādīnaṃ akaraṇīyatā, āghātādiphalassa ca anaññasantānabhāvitā, nindāpasaṃsāsu yathāsabhāvapaṭijānananibbeṭhanāti evaṃ taṃtaṃpayojanādhigamahetu <hi rend="bold">upāyo. </hi> Āghātādīnaṃ <pb ed="P" n="1.0249" /> karaṇapaṭisedhanādiapadesena dhammarājassa <hi rend="bold">āṇatti</hi> veditabbāti ayaṃ <hi rend="bold">desanāhāro.</hi></p>

<p rend="subhead">Vicayahāravaṇṇanā</p>

<p rend="bodytext">Kappanābhāvepi <pb ed="V" n="1.0169" /> vohāravasena, anuvādavasena ca ‘‘mama’’nti vuttaṃ, niyamābhāvato vikappanatthaṃ vāggahaṇaṃ kataṃ, guṇasamaṅgitāya, abhimukhīkaraṇāya ca <hi rend="bold">‘‘bhikkhave’’</hi>ti āmantanaṃ. Aññabhāvato, paṭiviruddhabhāvato ca <hi rend="bold">‘‘pare’’</hi>ti vuttaṃ, vaṇṇapaṭipakkhato, avaṇṇanīyato ca ‘‘avaṇṇa’’nti vuttaṃ. Byattivasena, vitthāravasena ca ‘‘bhāseyyu’’nti vuttaṃ, dhāraṇabhāvato, adhammapaṭipakkhato ca ‘‘dhammassā’’ti vuttaṃ, diṭṭhisīlehi saṃhatabhāvato, kilesānaṃ saṅghātakaraṇato ca ‘‘saṅghassā’’ti vuttaṃ. Vuttapaṭiniddesato, vacanupanyāsanato ca ‘‘tatrā’’ti vuttaṃ, sammukhabhāvato, puthubhāvato ca ‘‘tumhehī’’ti vuttaṃ. Cittassa hananato, ārammaṇābhighātato ca ‘‘āghāto’’ti vuttaṃ, ārammaṇe saṅkocavuttiyā, atuṭṭhākāratāya ca ‘‘appaccayo’’ti vuttaṃ, ārammaṇacintanato, nissayato ca ‘‘cetaso’’ti vuttaṃ, atthāsādhanato, anu anu ‘‘anatthasādhanato’’ ca ‘‘anabhiraddhī’’ti vuttaṃ, kāraṇānarahattā, satthusāsane ṭhitehi kātuṃ asakkuṇeyyattā ca ‘‘na karaṇīyā’’ti vuttanti. Iminā nayena sabbapadesu vinicchayo kātabbo. Iti anupadavicayato <hi rend="bold">vicayo hāro</hi> ativitthārabhayena, sakkā ca aṭṭhakathaṃ tassā līnatthavaṇṇanañca anugantvā ayamattho viññunā vibhāvetunti na vitthārayimha.</p>

<p rend="subhead">Yuttihāravaṇṇanā</p>

<p rend="bodytext">Sabbena <pb ed="M" n="1.0192" /> sabbaṃ āghātādīnaṃ akaraṇaṃ tādibhāvāya saṃvattatīti yujjati iṭṭhāniṭṭhesu samappavattisabbhāvato. Yasmiṃ santāne āghātādayo uppannā, tannimittako antarāyo tasseva sampattivibandhāya saṃvattatīti <pb ed="P" n="1.0250" /> yujjati. Kasmā? Santānantaresu asaṅkamanato. Cittaṃ abhibhavitvā uppannā āghātādayo subhāsitādisallakkhaṇepi asamatthatāya saṃvattantīti yujjati sakodhalobhānaṃ andhatamasabbhāvato. Pāṇātipātādidussīlyato veramaṇi sabbasattānaṃ pāmojjapāsaṃsabhāvāya saṃvattatīti yujjati. Sīlasampattiyā hi mahato kittisaddassa abbhuggamo hotīti. Gambhīratādivisesayuttena guṇena tathāgatassa vaṇṇanā ekadesabhūtāpi sakalasabbaññuguṇaggahaṇāya saṃvattatīti yujjati anaññasādhāraṇattā. Tajjāayonisomanasikāraparikkhatāni adhigamatakkanāni sassatavādādiabhinivesāya saṃvattantīti yujjati kappanājālassa asamugghāṭitattā. Vedanādīnavānavabodhena vedanāya taṇhā pavaḍḍhatīti yujjati assādānupassanāsabbhāvato. Sati ca vedayitarāge tattha attattaniyagāho, sassatādigāho ca vipariphandatīti yujjati kāraṇassa sannihitattā. Taṇhāpaccayā hi upādānaṃ sassatādivāde paññapentānaṃ <pb ed="V" n="1.0170" />, tadanucchavikaṃ vā vedanaṃ vedayantānaṃ phasso hetūti yujjati visayindriyaviññāṇasaṅgatiyā vinā tadabhāvato. Chaphassāyatananimittavaṭṭassa anupacchedoti yujjati tattha avijjātaṇhānaṃ appahīnattā. Channaṃ phassāyatanānaṃ samudayādipajānanā sabbadiṭṭhigatikasaññaṃ aticca tiṭṭhatīti yujjati catusaccapaṭivedhabhāvato. Imāheva dvāsaṭṭhiyā diṭṭhīhi sabbadiṭṭhigatānaṃ antojālīkatabhāvoti yujjati akiriyavādādīnaṃ issaravādādīnañca tadantogadhattā. Tathā ceva saṃvaṇṇitaṃ. Ucchinnabhavanettiko tathāgatassa kāyoti yujjati, yasmā bhagavā abhinīhārasampattiyā catūsu satipaṭṭhānesu patiṭṭhitacitto <pb ed="P" n="1.0251" /> sattabojjhaṅgeyeva yathābhūtaṃ bhāvesi. Kāyassa bhedā parinibbutaṃ na dakkhantīti yujjati anupādisesanibbānappattiyaṃ rūpādīsu kassacipi anavasesatoti ayaṃ <hi rend="bold">yuttihāro.</hi></p>

<p rend="subhead">Padaṭṭhānahāravaṇṇanā</p>

<p rend="bodytext">Avaṇṇārahaavaṇṇānurūpasampattānādeyyavacanatādivipattīnaṃ <pb ed="M" n="1.0193" /> padaṭṭhānaṃ. Vaṇṇārahavaṇṇānurūsampattasaddheyyavacanatādisampattīnaṃ padaṭṭhānaṃ. Tathā āghātādayo nirayādidukkhassa padaṭṭhānaṃ. Āghātādīnaṃ akaraṇaṃ saggasampattiādisabbasampattīnaṃ padaṭṭhānaṃ. Pāṇātipātādīhi paṭivirati ariyassa sīlakkhandhassa padaṭṭhānaṃ. Ariyo sīlakkhandho ariyassa samādhikkhandhassa padaṭṭhānaṃ. Ariyo samādhikkhandho ariyassa paññākkhandhassa padaṭṭhānaṃ. Gambhīratādivisesayuttaṃ bhagavato paṭivedhappakārañāṇaṃ desanāñāṇassa padaṭṭhānaṃ. Desanāñāṇaṃ vineyyānaṃ sakalavaṭṭadukkhanissaraṇassa padaṭṭhānaṃ. Sabbāpi diṭṭhi diṭṭhupādānti sā yathārahaṃ navavidhassāpi bhavassa padaṭṭhānaṃ. Bhavo jātiyā, jāti jarāmaraṇassa, sokādīnañca padaṭṭhānaṃ. Vedanānaṃ samudayādiyathābhūtavedanaṃ catunnaṃ ariyasaccānaṃ anubodhapaṭivedho. Tattha anubodho paṭivedhassa padaṭṭhānaṃ, paṭivedho catubbidhassa sāmaññaphalassa padaṭṭhānaṃ. ‘‘Ajānataṃ apassata’’nti avijjāgahaṇaṃ, tattha avijjā saṅkhārānaṃ padaṭṭhānti yāva vedanā taṇhāya padaṭṭhānti netabbaṃ. ‘‘Taṇhāgatānaṃ paritassitavipphandita’’nti ettha taṇhā upādānassa padaṭṭhānaṃ. ‘‘Tadapi phassapaccayā’’ti ettha sassatādipaññāpanaṃ paresaṃ micchābhinivesassa padaṭṭhānaṃ, micchābhiniveso saddhammassavanasappurisūpassayayonisomanasikāradhammānudhammapaṭipattīhi vimukhatāya, asaddhammassavanādīnañca padaṭṭhānaṃ, ‘‘aññatra phassā’’tiādīsu phasso vedanāya padaṭṭhānaṃ, cha phassāyatanāni phassassa, sakalavaṭṭadukkhassa ca padaṭṭhānaṃ, channaṃ phassāyatanānaṃ <pb ed="P" n="1.0252" /> samudayādiyathābhūtappajānanaṃ nibbidāya padaṭṭhānaṃ, nibbidā virāgassāti yāva anupādāparinibbānaṃ netabbaṃ. Bhagavato bhavanettisamucchedo sabbaññutāya padaṭṭhānaṃ. Tathā anupādāparinibbānassāti ayaṃ <hi rend="bold">padaṭṭhānahāro.</hi></p>

<p rend="subhead">Lakkhaṇahāravaṇṇanā</p>

<p rend="bodytext">Āghātādiggahaṇena <pb ed="V" n="1.0171" /> kodhupanāhamakkhapalāsaissāmacchariyasārambhaparavambhanādīnaṃ saṅgaho paṭighacittuppādapariyāpannatāya ekalakkhaṇattā. Ānandādiggahaṇena abhijjhāvisamalobhamānātimānamadappamādādīnaṃ saṅgaho lobhacittuppādapariyāpannatāya samānalakkhaṇattā. Tathā <pb ed="M" n="1.0194" /> āghātaggahaṇena avasiṭṭhaganthanīvaraṇānaṃ saṅgaho kāyaganthanīvaraṇalakkhaṇena ekalakkhaṇattā. Ānandaggahaṇena phassādīnaṃ saṅgaho saṅkhārakkhandhalakkhaṇena ekalakkhaṇattā. Sīlaggahaṇena adhicittaadhipaññāsikkhānampi saṅgaho sikkhālakkhaṇena ekalakkhaṇattā. Idha pana sīlasseva indriyasaṃvarādikassa daṭṭhabbaṃ. Diṭṭhiggahaṇena avasiṭṭhaupādānānampi saṅgaho upādānalakkhaṇena ekalakkhaṇattā. ‘‘Vedanāna’’nti ettha vedanāggahaṇena avasiṭṭhaupādānakkhandhānampi saṅgaho khandhalakkhaṇena ekalakkhaṇattā. Tathā vedanāya dhammāyatanadhammadhātupariyāpannattā sammasanūpagānaṃ sabbesaṃ āyatanānaṃ dhātūnañca saṅgaho āyatanalakkhaṇena, dhātulakkhaṇena ca ekalakkhaṇattā. ‘‘Ajānataṃ apassata’’nti ettha avijjāggahaṇena hetuāsavoghayoganīvaraṇādisaṅgaho hetādilakkhaṇena ekalakkhaṇattā avijjāya, tathā ‘‘taṇhāgatānaṃ paritassitavipphandita’’nti ettha taṇhāggahaṇenāpi. ‘‘Tadapi phassapaccayā’’ti ettha phassaggahaṇena saññāsaṅkhāraviññāṇānaṃ saṅgaho vipallāsahetubhāvena, khandhalakkhaṇena ca ekalakkhaṇattā. Chaphassāyatanaggahaṇena khandhindriyadhātādīnaṃ saṅgaho phassuppattinimittatāya, sammasanasabhāvena ca ekalakkhaṇattā. Bhavanettiggahaṇena avijjādīnampi <pb ed="P" n="1.0253" /> saṃkilesadhammānaṃ saṅgaho vaṭṭahetubhāvena ekalakkhaṇattāti ayaṃ <hi rend="bold">lakkhaṇahāro.</hi></p>

<p rend="subhead">Catubyūhahāravaṇṇanā</p>

<p rend="bodytext">Nindāpasaṃsāhi sammākampitacetasā micchājīvato anoratā sassatādimicchābhinivesino sīlādidhammakkhandhesu appatiṭṭhitatāya sammāsambuddhaguṇarasassādavimukhā veneyyā imissā desanāya <hi rend="bold">nidānaṃ.</hi> Te yathāvuttadosavinimuttā kathaṃ nu kho sammāpaṭipattiyā ubhayahitaparā bhaveyyunti ayamettha bhagavato <hi rend="bold">adhippāyo.</hi> Padanibbacanaṃ <hi rend="bold">nirutti.</hi> Taṃ ‘‘eva’’ntiādinidānapadānaṃ, ‘‘mama’’ntiādipāḷipadānañca aṭṭhakathāvasena suviññeyyattā ativitthārabhayena na vitthārayimha. Padapadatthaniddesanikkhepasuttadesanāsandhivasena chabbidhā <hi rend="bold">sandhi.</hi> Tattha padassa padantarena sambandho <hi rend="bold">padasandhi.</hi> Tathā padatthassa padatthantarena sambandho <hi rend="bold">padatthasandhi</hi><pb ed="M" n="1.0195" />. Nānānusandhikassa suttassa taṃtaṃanusandhīhi sambandho, ekānusandhikassa ca pubbāparasambandho <hi rend="bold">niddesasandhi</hi><pb ed="V" n="1.0172" />, yā aṭṭhakathāyaṃ pucchānusandhiajjhāsayānusandhiyathānusandhivasena tividhā vibhattā, tā panetā tissopi sandhiyo aṭṭhakathāyaṃ vicāritā eva. <hi rend="bold">Suttasandhi</hi> ca paṭhamaṃ nikkhepavasena amhehi pubbe dassitāyeva. Ekissā desanāya desanāntarena saddhiṃ saṃsandanaṃ <hi rend="bold">desanāsandhi,</hi> sā evaṃ veditabbā – ‘‘mamaṃ vā bhikkhave…pe… na cetaso anabhiraddhi karaṇīyā’’ti ayaṃ desanā ‘‘ubhatodaṇḍakena cepi bhikkhave kakacena corā ocarakā aṅgamaṅgāni okkanteyyuṃ, tatrapi yo mano padūseyya, na me so tena sāsanakaro’’ti (ma. ni. 1.232) imāya <pb ed="P" n="1.0254" /> desanāya saddhiṃ saṃsandati. ‘‘Tumhaṃ yevassa tena antarāyo’’ti ‘‘kammassakā māṇava sattā…pe… dāyādā bhavissantī’’ti (a. ni. 10.216) imāya desanāya saṃsandati. ‘‘Api tumhe…pe… ājāneyyāthā’’ti ‘‘kuddho atthaṃ…pe… sahate nara’’nti (a. ni. 7.64; mahāni. 5, 156, 195) imāya desanāya saṃsandati.</p>

<p rend="bodytext">‘‘Mamaṃ vā bhikkhave pare vaṇṇaṃ…pe… na cetaso ubbillāvitattaṃ karaṇīya’’nti ‘‘dhammāpi vo bhikkhave pahātabbā, pageva adhammā (ma. ni. 1.240). Kullūpamaṃ vo bhikkhave dhammaṃ desessāmi, nittharaṇatthāya, no gahaṇatthāyā’’ti (ma. ni. 1.240) imāya desanāya saṃsandati. ‘‘Tatra ce tumhehi…pe… ubbilāvitā, tumhaṃ yevassa tena antarāyo’’ti ‘‘luddhoatthaṃ…pe… sahate nara’’nti (itivu. 88; mahāni. 5.156, 195; cūḷani. 128) ‘‘kāmandhā jālasañchannā, taṇhāchadanachāditā’’ti (udā. 64; netti. 27, 90; peṭako. 14) imāhi desanāhi saṃsandati.</p>

<p rend="bodytext">‘‘Appamattakaṃ…pe… sīlamattaka’’nti ‘‘paṭhamaṃ jhānaṃ upasampajja viharati. Ayaṃ kho brāhmaṇa yañño purimehi yaññehi appaṭṭhataro ca appasamārambhataro ca mahapphalataro ca mahānisaṃsataro cā’’tiādikāya <pb ed="P" n="1.0255" /> (dī. ni. 1.353) desanāya saṃsandati, paṭhamajjhānassa sīlato mahapphalamahānisaṃsatarabhāvavacanena jhānato sīlassa appabhāvadīpanato.</p>

<p rend="bodytext">‘‘Pāṇātipātaṃ <pb ed="M" n="1.0196" /> pahāyā’’tiādi ‘‘samaṇo khalu bho gotamo sīlavā…pe… kusalasīlena samannāgato’’tiādikāhi (dī. ni. 1.304) desanāhi saṃsandati.</p>

<p rend="bodytext">‘‘Aññeva dhammā gambhīrā’’tiādi ‘‘adhigato kho myāyaṃ dhammo gambhīro’’tiādi (dī. ni. 2.67; ma. ni. 1.281; 2.337; saṃ. ni. 1.172; mahāva. 7, 8) pāḷiyā <pb ed="V" n="1.0173" /> saṃsandati. Gambhīratādivisesayuttadhammapaṭivedhena hi ñāṇassa gambhīrādibhāvo viññāyatīti.</p>

<p rend="bodytext">‘‘Santi bhikkhave eke samaṇabrāhmaṇā’’tiādi ‘‘santi bhikkhave eke samaṇabrāhmaṇā pubbantakappikā…pe… abhivadanti, sassato attā ca loko ca, idameva saccaṃ, moghamaññanti ittheke abhivadanti, asassato, sassato ca asassato ca, neva sassato ca nāsassato ca, antavā, anantavā, antavā ca anantavā ca, nevantavā nānantavā ca attā ca loko ca idameva saccaṃ, moghamaññanti ittheke abhivadantī’’tiādikāhi (ma. ni. 3.27) desanāhi saṃsandati.</p>

<p rend="bodytext">‘‘Santi bhikkhave eke samaṇabrāhmaṇā aparantakappikā’’tiādi ‘‘santi bhikkhave eke samaṇabrāhmaṇā aparantakappikā…pe… abhivadanti, saññī attā hoti arogo paraṃ maraṇā. Ittheke abhivadanti asaññī, nevasaññīnāsaññī ca attā hoti arogo paraṃ maraṇā. Ittheke abhivadanti sato vā pana sattassa ucchedaṃ vināsaṃ vibhavaṃ paññapenti, diṭṭhadhammanibbānaṃ vā paneke abhivadantī’’tiādikāhi (ma. ni. 3.21) desanāhi saṃsandati. ‘‘Vedanānaṃ…pe… tathāgato’’ti ‘‘tayidaṃ <pb ed="P" n="1.0256" /> saṅkhataṃ oḷārikaṃ, atthi kho pana saṅkhārānaṃ nirodho, atthetanti iti viditvā tassa nissaraṇadassāvī tathāgato tadupātivatto’’tiādikāhi (ma. ni. 3.28) desanāhi saṃsandati.</p>

<p rend="bodytext">‘‘Tadapi tesaṃ…pe… vipphanditamevā’’ti idaṃ ‘‘tesaṃ bhavataṃ aññatreva chandāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā paccattaṃyeva ñāṇaṃ bhavissati parisuddhaṃ pariyodātanti netaṃ ṭhānaṃ vijjati. Paccattaṃ kho pana bhikkhave ñāṇe asati parisuddhe pariyodāte yadapi te bhonto samaṇabrāhmaṇā tattha ñāṇabhāgamattameva <pb ed="M" n="1.0197" /> pariyodāpenti, tadapi tesaṃ bhavataṃ samaṇabrāhmaṇānaṃ upādānamakkhāyatī’’tiādikāhi (ma. ni. 3.29) desanāhi saṃsandati.</p>

<p rend="bodytext">‘‘Tadapi phassapaccayā’’ti idañca ‘‘cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso, phassapaccayā vedanā, vedanāpaccayā taṇhā, taṇhāpaccayā upādāna’’nti, (saṃ. ni. 2.44) ‘‘chandamūlakā ime āvuso dhammā manasikārasamuṭṭhānā <pb ed="V" n="1.0174" /> phassasamodhānā vedanāsamosaraṇā’’ti (a. ni. 8.83) ca ādikāhi desanāhi saṃsandati.</p>

<p rend="bodytext">‘‘Yato kho bhikkhave bhikkhu channaṃ phassāyatanāna’’ntiādi ‘‘yato kho ānanda bhikkhu neva vedanaṃ attānaṃ samanupassati, na saññaṃ, na saṅkhāre, na viññāṇaṃ attānaṃ samanupassati, so evaṃ asamanupassanto na kiñci loke upādiyati, anupādiyaṃ na paritassati, aparitassaṃ paccattaṃyeva parinibbāyatī’’tiādikāhi desanāhi saṃsandati.</p>

<p rend="bodytext">‘‘Sabbe te imeheva dvāsaṭṭhiyā vatthūhi antojālīkatā’’tiādi ‘‘ye <pb ed="P" n="1.0257" /> hi keci bhikkhave…pe… abhivadanti, sabbe te imāneva pañca kāyāni abhivadanti etesaṃ vā aññatara’’ntiādikāhi (ma. ni. 3.26) desanāhi saṃsandati. <hi rend="bold">‘‘Kāyassa bhedā…pe… devamanussā’’ti</hi> –</p>

<p rend="gatha1">‘‘Accī yathā vātavegena khittā, (upasivāti bhagavā)</p>

<p rend="gatha2">Atthaṃ paleti na upeti saṅkhaṃ;</p>

<p rend="gatha3">Evaṃ munī nāmakāyā vimutto,</p>

<p rend="gathalast">Atthaṃ paleti na upeti saṅkha’’nti. (su. ni. 1080; cūḷani. 43);</p>

<p rend="unindented">Ādikāhi desanāhi saṃsandatīti ayaṃ <hi rend="bold">cātubyūho hāro.</hi></p>

<p rend="subhead">Āvattahāravaṇṇanā</p>

<p rend="bodytext">Āghātādīnaṃ akaraṇīyatāvacanena khantisoraccānuṭṭhānaṃ. Tattha khantiyā saddhāpaññāparāpakāradukkhasahagatānaṃ saṅgaho, soraccena sīlassa. Saddhādiggahaṇena ca saddhindriyādisakalabodhipakkhiyadhammā āvattanti. Sīlaggahaṇena avippaṭisārādayo sabbepi sīlānisaṃsadhammā āvattanti. Pāṇātipātādīhi paṭivirativacanena appamādavihāro, tena <pb ed="M" n="1.0198" /> sakalaṃ sāsanabrahmacariyaṃ āvattati. Gambhīratādivisesayuttadhammaggahaṇena mahābodhipakittanaṃ. Anāvaraṇañāṇapadaṭṭhānañhi āsavakkhayañāṇaṃ, āsavakkhayañāṇapadaṭṭhānañca anāvaraṇañāṇaṃ mahābodhi, tena dasabalādayo sabbe buddhaguṇā āvattanti. Sassatādidiṭṭhiggahaṇena taṇhāvijjāya <pb ed="V" n="1.0175" /> saṅgaho, tāhi anamataggasaṃsāravaṭṭaṃ āvattati. Vedanānaṃ samudayādiyathābhūtavedanena bhagavato pariññāttayavisuddhi, tāya paññāpāramimukhena sabbapāramiyo āvattanti. ‘‘Ajānataṃ apassata’’nti avijjāggahaṇena ayonisomanasikārapariggaho, tena ca ayonisomanasikāramūlakā dhammā āvattanti. ‘‘Taṇhāgatānaṃ paritassitavipphandita’’nti taṇhāggahaṇena nava taṇhāmūlakā dhammā āvattanti, ‘‘tadapi phassapaccayā’’tiādi sassatādipaññāpanassa <pb ed="P" n="1.0258" /> paccayādhīnavuttidassanaṃ, tena aniccatādilakkhaṇattayaṃ āvattati. Channaṃ phassāyatanānaṃ yathābhūtaṃ pajānanena vimuttisampadāniddeso, tena sattapi visuddhiyo āvattanti. ‘‘Ucchinnabhavanettiko tathāgatassa kāyo’’ti taṇhāpahānaṃ, tena bhagavato sakalasaṃkilesappahānaṃ āvattatīti ayaṃ <hi rend="bold">āvatto hāro.</hi></p>

<p rend="subhead">Vibhattihāravaṇṇanā</p>

<p rend="bodytext">Āghātānandādayo akusalā dhammā, tesaṃ ayonisomanasikārādi padaṭṭhānaṃ. Yehi pana dhammehi āghātānandādīnaṃ akaraṇaṃ appavatti, te abyāpādādayo kusalā dhammā, tesaṃ yonisomanasikārādi padaṭṭhānaṃ. Tesu āghātādayo kāmāvacarāva, abyāpādādayo catubhūmakā. Tathā pāṇātipātādīhi paṭivirati kusalā vā abyākatā vā, tassā hirottappādayo dhammā padaṭṭhānaṃ. Tattha kusalā siyā kāmāvacarā, siyā lokuttarā, abyākatā lokuttarāva. ‘‘Atthi bhikkhave aññeva dhammā gambhīrā’’ti vuttadhammā siyā kusalā, siyā abyākatā, tattha kusalānaṃ vuṭṭhānagāminivipassanā padaṭṭhānaṃ. Abyākatānaṃ maggadhammā, vipassanā, āvajjanā vā padaṭṭhānaṃ. Tesu kusalā lokuttarā, abyākatā siyā kāmāvacarā, siyā lokuttarā, sabbāpi diṭṭhiyo akusalāva kāmāvacarāva, tāsaṃ avisesena micchābhinivese ayonisomanasikāro padaṭṭhānaṃ. Visesato pana santatighanavinibbhogābhāvato ekattanayassa micchāgāho <pb ed="M" n="1.0199" /> atītajātianussaraṇatakkasahito sassatadiṭṭhiyā padaṭṭhānaṃ. Hetuphalabhāvena sambandhabhāvassa aggahaṇato nānattanayassa micchāgāho tajjāsamannāhārasahito ucchedadiṭṭhiyā padaṭṭhānaṃ. Evaṃ sesadiṭṭhīnampi yathāsambhavaṃ vattabbaṃ. ‘‘Vedanāna’’nti ettha vedanā siyā kusalā, siyā abyākatā, siyā kāmāvacarā, siyā rūpāvacarā, siyā arūpāvacarā, phasso tāsaṃ padaṭṭhānaṃ. Vedanānaṃ samudayādiyathābhūtavedanaṃ maggañāṇaṃ, anupādāvimutti phalaṃ <pb ed="P" n="1.0259" />, tesaṃ ‘‘aññeva dhammā gambhīrā’’ti ettha vuttanayena dhammādivibhāgo netabbo. ‘‘Ajānataṃ apassata’’ntiādīsu avijjā taṇhā akusalā kāmāvacarā, tāsu avijjāya āsavā, ayonisomanasikāro eva vā padaṭṭhānaṃ. Taṇhāya saṃyojaniyesu dhammesu assādadassanaṃ <pb ed="V" n="1.0176" /> padaṭṭhānaṃ. ‘‘Tadapi phassapaccayā’’ti ettha phassassa vedanāya viya dhammādivibhāgo veditabbo. Iminā nayena phassāyatanādīnampi yathārahaṃ dhammādivibhāgo netabboti ayaṃ <hi rend="bold">vibhattihāro.</hi></p>

<p rend="subhead">Parivattahāravaṇṇanā</p>

<p rend="bodytext">Āghātādīnaṃ akaraṇaṃ khantisoraccāni anubrūhetvā paṭisaṅkhānabhāvanābalasiddhiyā ubhayahitapaṭipattiṃ āvahati. Āghātādayo pana pavattiyamānā dubbaṇṇataṃ dukkhaseyyaṃ bhogahāniṃ akittiṃ parehi durupasaṅkamanatañca nipphādentā nirayādīsu mahādukkhaṃ āvahanti. Pāṇātipātādīhi paṭivirati avippaṭisārādikalyāṇaṃ paramparaṃ āvahati. Pāṇātipātādi pana vippaṭisārādiakalyāṇaṃ paramparaṃ, gambhīratādivisesayuttaṃ ñāṇaṃ vineyyānaṃ yathārahaṃ vijjābhiññādiguṇavisesaṃ āvahati sabbañeyyaṃ yathāsabhāvāvabodhato. Tathā gambhīratādivisesarahitaṃ pana ñāṇaṃ ñeyyesu sāvaraṇato yathāvuttaguṇavisesaṃ nāvahati. Sabbāpi cetā diṭṭhiyo yathārahaṃ sassatucchedabhāvato antadvayabhūtā sakkāyatīraṃ nātivattanti aniyyānikasabhāvattā. Niyyānikasabhāvattā pana sammādiṭṭhi saparikkhārā majjhimapaṭipadābhūtā atikkamma sakkāyatīraṃ pāraṃ āgacchati. Vedanānaṃ samudayādiyathābhūtavedanaṃ anupādāvimuttiṃ āvahati maggabhāvato. Vedanānaṃ samudayādiasampaṭivedho saṃsāracārakāvarodhaṃ āvahati saṅkhārānaṃ paccayabhāvato. Vedayitasabhāvapaṭicchādako sammoho tadabhinandanaṃ āvahati <pb ed="M" n="1.0200" />. Yathābhūtāvabodho pana tattha nibbedaṃ virāgañca āvahati. Micchābhinivese ayonisomanasikārasahitā taṇhā <pb ed="P" n="1.0260" /> anekavihitaṃ diṭṭhijālaṃ pasāreti. Yathāvuttataṇhāsamucchedo paṭhamamaggo taṃ diṭṭhijālaṃ saṅkoceti. Sassatavādādipaññāpanassa phasso paccayo hoti asati phasse tadabhāvato. Diṭṭhibandhanabandhānaṃ phassāyatanādīnaṃ anirodhena phassādianirodho saṃsāradukkhassa anivattiyeva, yāthāvato phassāyatanādipariññā sabbadiṭṭhidassanāni ativattati, phassāyatanādiapariññā taṃdiṭṭhigahanaṃ nātivattati, bhavanettisamucchedo āyatiṃ attabhāvassa anibbattiyā saṃvattati, asamucchinnāya bhavanettiyā anāgate bhavappabandho parivattatiyevāti ayaṃ <hi rend="bold">parivatto hāro.</hi></p>

<p rend="subhead">Vevacanahāravaṇṇanā</p>

<p rend="bodytext">‘‘Mama mayhaṃ me’’ti pariyāyavacanaṃ. ‘‘Bhikkhave samaṇā tapassino’’ti pariyāyavacanaṃ. ‘‘Pare <pb ed="V" n="1.0177" /> aññe paṭiviruddhā’’ti pariyāyavacanaṃ. ‘‘Avaṇṇaṃ akittiṃ ninda’’nti pariyāyavacanaṃ. ‘‘Bhāseyyuṃ bhaṇeyyuṃ kareyyu’’nti pariyāyavacanaṃ. ‘‘Dhammassa vinayassa satthusāsanassā’’ti pariyāyavacanaṃ. ‘‘Saṅghassa samūhassa gaṇassā’’ti pariyāyavacanaṃ. ‘‘Tatra tattha tesū’’ti pariyāyavacanaṃ. ‘‘Tumhehi vo bhavantehī’’ti pariyāyavacanaṃ. ‘‘Āghāto doso byāpādo’’ti pariyāyavacanaṃ. ‘‘Appaccayo domanassaṃ cetasikadukkha’’nti pariyāyavacanaṃ. ‘‘Cetaso anabhiraddhi cittassa byāpatti manopadoso’’ti pariyāyavacanaṃ. ‘‘Na karaṇīyā na uppādetabbā na pavattetabbā’’ti pariyāyavacanaṃ. Iti iminā nayena sabbapadesu vevacanaṃ vattabbanti ayaṃ <hi rend="bold">vevacano hāro.</hi></p>

<p rend="subhead">Paññattihāravaṇṇanā</p>

<p rend="bodytext">Āghāto vatthuvasena dasavidhena ekūnavīsatividhena vā paññatto. Appaccayo upavicāravasena chadhā paññatto. Ānandopītiādivasena navadhā paññatto. Pīti sāmaññato khuddikādivasena pañcadhā paññattā. Somanassaṃ upavicāravasena chadhā paññattaṃ. Sīlaṃ vārittacārittādivasena anekadhā paññattaṃ. Gambhīratādivisesayuttaṃ ñāṇaṃ cittuppādavasena catudhā, dvādasavidhena vā, visayabhedato anekadhā ca paññattaṃ. Diṭṭhisassatādivasena <pb ed="M" n="1.0201" /><pb ed="P" n="1.0261" /> dvāsaṭṭhiyā bhedehi, tadantogadhavibhāgena anekadhā ca paññattā. Vedanā chadhā aṭṭhasatadhā anekadhā ca paññattā. Tassā samudayo pañcadhā paññatto, tathā atthaṅgamo. Assādo duvidhena paññatto. Ādīnavo tividhena paññatto. Nissaraṇaṃ ekadhā catudhā ca paññattaṃ…pe… anupādāvimutti duvidhena paññattā.</p>

<p rend="bodytext">‘‘Ajānataṃ apassata’’nti vuttā avijjā visayabhedena catudhā aṭṭhadhā ca paññattā. ‘‘Taṇhāgatāna’’ntiādinā vuttā taṇhā chadhā aṭṭhasatadhā anekadhā ca paññattā. Phasso nissayavasena chadhā paññatto. Upādānaṃ catudhā paññattaṃ. Bhavo dvidhā anekadhā ca paññatto. Jāti vevacanavasena chadhā paññattā. Tathā jarā sattadhā paññattā. Maraṇaṃ aṭṭhadhā navadhā ca paññattaṃ. Soko pañcadhā paññatto. Paridevo chadhā paññatto. Dukkhaṃ catudhā paññattaṃ, tathā domanassaṃ. Upāyāso catudhā paññatto. ‘‘Samudayo hotī’’ti pabhavapaññatti, ‘‘yathābhūtaṃ pajānātī’’ti dukkhassa pariññāpaññatti, samudayassa pahānapaññatti, nirodhassa sacchikiriyāpaññatti, maggassa bhāvanāpaññatti.</p>

<p rend="bodytext">‘‘Antojālīkatā’’tiādi <pb ed="V" n="1.0178" /> sabbadiṭṭhīnaṃ saṅgahapaññatti. ‘‘Ucchinnabhavanettiko’’tiādi duvidhena parinibbānapaññatti. Evaṃ āghātādīnaṃ akusalakusalādidhammānaṃ yathāpabhavapaññattiādivasena, tathā ‘‘āghāto’’ti byāpādassa vevacanapaññatti, ‘‘appaccayo’’ti domanassassa vevacanapaññattītiādinā nayena paññattibhedo vibhajitabboti ayaṃ <hi rend="bold">paññattihāro.</hi></p>

<p rend="subhead">Otaraṇahāravaṇṇanā</p>

<p rend="bodytext">Āghātaggahaṇena saṅkhārakkhandhasaṅgaho, tathā anabhiraddhigahaṇena. Appaccayaggahaṇena vedanākkhandhasaṅgahoti idaṃ <hi rend="bold">khandhamukhena otaraṇaṃ.</hi> Tathā āghātādiggahaṇena dhammāyatanaṃ dhammadhātu dukkhasaccaṃ samudayasaccaṃ vā gahitanti idaṃ <hi rend="bold">āyatanamukhena dhātumukhena saccamukhena</hi> ca <hi rend="bold">otaraṇaṃ.</hi> Tathā āghātādīnaṃ <pb ed="P" n="1.0262" /> sahajātā avijjā hetusahajātaaññamaññanissayasampayuttaatthiavigatapaccayehi paccayo hoti, asahajātā pana anantarasamanantaraanantarūpanissayanatthivigatāsevanapaccayehi paccayo hoti, anantarā upanissayavaseneva paccayo hoti <pb ed="M" n="1.0202" />. Taṇhāupādānādīnaṃ, phassādīnampi tesaṃ sahajātānaṃ asahajātānañca yathārahaṃ paccayabhāvo vattabbo. Koci panettha adhipativasena, koci kammavasena, koci āhāravasena, koci indriyavasena, koci jhānavasena, koci maggavasenapi paccayo hotīti. Ayampi viseso veditabboti idaṃ <hi rend="bold">paṭiccasamuppādamukhena otaraṇaṃ.</hi> Ānandādīnampi imināva nayena khandhādimukhena otaraṇaṃ vibhāvetabbaṃ.</p>

<p rend="bodytext">Tathā sīlaṃ pāṇātipātādīhi viraticetanā, abyāpādādicetasikadhammā ca, pāṇātipātādayo cetanāva, tesaṃ tadupakārakadhammānañca lajjādayādīnaṃ saṅkhārakkhandhadhammāyatanādisaṅgaho, purimanayeneva khandhādimukhena ca otaraṇaṃ vibhāvetabbaṃ. Esa nayo ñāṇadiṭṭhivedanāavijjātaṇhādiggahaṇesu. Nissaraṇaanupādāvimuttigahaṇesu asaṅkhatadhātuvasenapi <hi rend="bold">dhātumukhena otaraṇaṃ</hi> vibhāvetabbaṃ. Tathā ‘‘vedanānaṃ…pe… anupādāvimutto’’ti etena bhagavato sīlādayo pañca dhammakkhandhā, satipaṭṭhānādayo ca bodhipakkhiyadhammā pakāsitā hontīti taṃ mukhenapi otaraṇaṃ veditabbaṃ. ‘‘Tadapi phassapaccayā’’ti diṭṭhipaññāpanassa paccayādhīnavuttitādīpanena <hi rend="bold">aniccatāmukhena otaraṇaṃ,</hi> tathā evaṃdhammatāya <hi rend="bold">paṭiccasamuppādamukhena otaraṇaṃ,</hi> aniccassa dukkhānattabhāvato <hi rend="bold">appaṇihitamukhena suññatāmukhena </hi>ca<hi rend="bold"> otaraṇaṃ.</hi> Sesapadesupi eseva nayoti ayaṃ <hi rend="bold">otaraṇo hāro.</hi></p>

<p rend="subhead">Sodhanahāravaṇṇanā</p>

<p rend="bodytext">‘‘Mamaṃ <pb ed="V" n="1.0179" /> vā…pe… bhāseyyu’’nti <hi rend="bold">ārambho.</hi> ‘‘Dhammassa…pe… saṅghassa…pe… bhāseyyu’’nti <hi rend="bold">padasuddhi, no ārambhasuddhi.</hi> ‘‘Tatra tumhehi…pe… karaṇīyā’’ti <hi rend="bold">padasuddhi ceva ārambhasuddhi ca.</hi> Dutiyanayādīsupi eseva nayo <pb ed="P" n="1.0263" />. Tathā ‘‘appamattakaṃ kho paneta’’ntiādi <hi rend="bold">ārambho.</hi> ‘‘Katama’’ntiādi <hi rend="bold">pucchā.</hi> ‘‘Pāṇātipātaṃ pahāyā’’tiādi <hi rend="bold">padasuddhi, no ārambhasuddhi, no ca pucchāsuddhi.</hi> ‘‘Idaṃ kho’’tiādi <hi rend="bold">pucchāsuddhi ceva padasuddhi ca ārambhasuddhi ca.</hi></p>

<p rend="bodytext">Tathā ‘‘atthi bhikkhave’’tiādi <hi rend="bold">ārambho.</hi> ‘‘Katame ca te’’tiādi <hi rend="bold">pucchā.</hi> ‘‘Santi bhikkhave’’tiādi <hi rend="bold">ārambho. ‘‘Ki’’</hi>ntiādi <hi rend="bold">ārambha pucchā.</hi> ‘‘Yathāsamāhite’’tiādi <pb ed="M" n="1.0203" /><hi rend="bold">padasuddhi, no ārambhasuddhi no ca pucchāsuddhi.</hi> ‘‘Ime kho te’’tiādi <hi rend="bold">padasuddhi ceva pucchāsuddhi ca ārambhasuddhi ca.</hi> Iminā nayena sabbattha ārambhādayo veditabbāti. Ayaṃ <hi rend="bold">sodhano hāro.</hi></p>

<p rend="subhead">Adhiṭṭhānahāravaṇṇanā</p>

<p rend="bodytext">‘‘Avaṇṇa’’nti <hi rend="bold">sāmaññato adhiṭṭhānaṃ taṃ,</hi> avikappetvā <hi rend="bold">visesavacanaṃ</hi> ‘‘mamaṃ vā dhammassa vā saṅghassa vā’’ti. Sukkapakkhepi eseva nayo.</p>

<p rend="bodytext">Tathā ‘‘sīla’’nti <hi rend="bold">sāmaññato adhiṭṭhānaṃ,</hi> taṃ avikappetvā <hi rend="bold">visesavacanaṃ</hi> ‘‘pāṇātipātā paṭivirato’’tiādi.</p>

<p rend="bodytext">‘‘Aññeva dhammā’’tiādi <hi rend="bold">sāmaññato adhiṭṭhānaṃ,</hi> taṃ avikappetvā <hi rend="bold">visesavacanaṃ</hi> ‘‘tayidaṃ bhikkhave tathāgato pajānātī’’tiādi.</p>

<p rend="bodytext">Tathā ‘‘pubbantakappikā’’tiādi <hi rend="bold">sāmaññato adhiṭṭhānaṃ,</hi> taṃ avikappetvā <hi rend="bold">visesavacanaṃ</hi> ‘‘sassatavādā’’tiādi. Iminā nayena sabbattha sāmaññaviseso niddhāretabboti ayaṃ <hi rend="bold">adhiṭṭhāno hāro.</hi></p>

<p rend="subhead">Parikkhārahāravaṇṇanā</p>

<p rend="bodytext">Āghātādīnaṃ <pb ed="V" n="1.0180" /> ‘‘anatthaṃ me acarī’’tiādīni (dha. sa. 1237; vibha. 909) ca ekūnavīsati āghātavatthūni <hi rend="bold">hetu.</hi> Ānandādīnaṃ ārammaṇe abhisineho <hi rend="bold">hetu.</hi> Sīlassa hiriottappaṃ appicchatādayo ca <hi rend="bold">hetu.</hi> ‘‘Gambhīrā’’tiādinā vuttadhammassa sabbāpi pāramiyo <hi rend="bold">hetu,</hi> visesena paññāpāramī. Diṭṭhīnaṃ asappurisūpassayo, asaddhammassavanaṃ, micchābhinivesena ayonisomanasikāro ca avisesena <pb ed="P" n="1.0264" /><hi rend="bold">hetu,</hi> visesena pana sassatavādādīnaṃ atītajātianussaraṇādi <hi rend="bold">hetu.</hi> Vedanānaṃ avijjātaṇhākammāni phasso ca <hi rend="bold">hetu.</hi> Anupādāvimuttiyā ariyamaggo <hi rend="bold">hetu.</hi> Paññāpanassa ayonisomanasikāro <hi rend="bold">hetu. </hi> Taṇhāya saṃyojaniyesu assādānupassanā <hi rend="bold">hetu.</hi> Phassassa chaḷāyatanāni, chaḷāyatanassa nāmarūpaṃ <hi rend="bold">hetu.</hi> Bhavanettisamucchedassa visuddhibhāvanā <hi rend="bold">hetū</hi>ti ayaṃ <hi rend="bold">parikkhāro hāro.</hi></p>

<p rend="subhead">Samāropanahāravaṇṇanā</p>

<p rend="bodytext">Āghātādīnaṃ <pb ed="M" n="1.0204" /> akaraṇīyatāvacanena khantisampadā dassitā hoti. ‘‘Appamattakaṃ kho paneta’’ntiādinā soraccasampadā, ‘‘atthi bhikkhave’’tiādinā ñāṇasampadā, ‘‘aparāmasato cassa paccattaññeva nibbuti viditā’’ti, ‘‘vedanānaṃ…pe… yathābhūtaṃ viditvā anupādāvimutto’’ti etehi samādhisampadāya saddhiṃ vijjāvimuttivasībhāvasampadā dassitā hoti. Tattha khantisampadā paṭisaṅkhānabalasiddhito soraccasampadāya <hi rend="bold">padaṭṭhānaṃ.</hi> Soraccasampadā pana atthato sīlameva, tathā pāṇātipātādīhi paṭivirativacanaṃ sīlassa pariyāyavibhāgadassanatthaṃ. Tattha sīlaṃ samādhissa <hi rend="bold">padaṭṭhānaṃ,</hi> samādhi paññāya <hi rend="bold">padaṭṭhānaṃ.</hi> Tesu sīlena <hi rend="bold">vītikkamappahānaṃ duccaritasaṃkilesappahānañca</hi> sijjhati, samādhinā <hi rend="bold">pariyuṭṭhānappahānaṃ, vikkhambhanappahānaṃ, taṇhāsaṃkilesappahānañca</hi> sijjhati. Paññāya <hi rend="bold">diṭṭhisaṃkilesappahānaṃ, samucchedappahānaṃ, anusayappahānañca</hi> sijjhatīti sīlādīhi tīhi dhammakkhandhehi samathavipassanābhāvanāpāripūrī, pahānattayasiddhi cāti ayaṃ <hi rend="bold">samāropano hāro.</hi></p>

<p rend="centre">Soḷasahāravaṇṇanā niṭṭhitā.</p>

<p rend="subhead">Pañcavidhanayavaṇṇanā</p>

<p rend="subhead">Nandiyāvaṭṭanayavaṇṇanā</p>

<p rend="bodytext">Āghātādīnaṃ <pb ed="V" n="1.0181" /> akaraṇavacanena taṇhāvijjāsaṅkoco dassito hoti. Sati hi attattaniyavatthūsu sinehe sammose ca ‘‘anatthaṃ me acarī’’tiādinā (dha. sa. 1237, vibha. 909) āghāto jāyatīti, tathā ‘‘pāṇātipātā paṭivirato’’tiādivacanehi <pb ed="P" n="1.0265" />, ‘‘paccattaññeva nibbuti viditā, anupādāvimutto, channaṃ phassāyatanānaṃ…pe… yathābhūtaṃ pajānātī’’tiādīhi vacanehi ca taṇhāvijjānaṃ accantappahānaṃ dassitaṃ hoti. Tāsaṃ pana pubbantakappikādipadehi ‘‘ajānataṃ apassata’’ntiādipadehi ca sarūpato dassitānaṃ taṇhāvijjānaṃ rūpadhammā arūpadhammā ca <hi rend="bold">adhiṭṭhānaṃ.</hi> Yathākkamaṃ samatho ca vipassanā ca <hi rend="bold">paṭipakkho. </hi> Tesaṃ cetovimutti paññāvimutti ca <hi rend="bold">phalaṃ.</hi> Tattha <pb ed="M" n="1.0205" /> taṇhā, taṇhāvijjā vā samudayasaccaṃ, tadadhiṭṭhānabhūtā rūpārūpadhammā dukkhasaccaṃ, tesaṃ appavatti nirodhasaccaṃ, nirodhapajānanā samathavipassanā maggasaccanti evaṃ catusaccayojanā veditabbā. Taṇhāggahaṇena cettha māyāsāṭheyyamānātimānamadappamādapāpicchatāpāpamittatāahirikānottappādivasena sabbo akusalapakkho netabbo. Tathā avijjāggahaṇena viparītamanasikārakodhupanāhamakkhapalāsaissāmacchariyasārambhadovacassatā- bhavadiṭṭhivibhavadiṭṭhādivasena akusalapakkho netabbo. Vuttavipariyāyena amāyāasāṭheyyādiaviparītamanasikārādivasena, tathā samathapakkhiyānaṃ saddhindriyādīnaṃ, vipassanāpakkhiyānañca aniccasaññādīnaṃ vasena kusalapakkho netabboti. Ayaṃ <hi rend="bold">nandiyāvaṭṭassa nayassa bhūmi.</hi></p>

<p rend="subhead">Tipukkhalanayavaṇṇanā</p>

<p rend="bodytext">Āghātādīnaṃ akaraṇavacanena adosasiddhi, tathā pāṇātipātapharusavācāhi paṭivirativacanena. Ānandādīnaṃ akaraṇavacanena alobhasiddhi, tathā abrahmacariyato paṭivirativacanena. Adinnādānādīhi pana paṭivirativacanena ubhayasiddhi. ‘‘Tayidaṃ bhikkhave tathāgato pajānātī’’tiādinā amohasiddhi. Iti tīhi akusalamūlehi gahitehi tappaṭipakkhato, āghātādiakaraṇavacanena ca tīṇi kusalamūlāni siddhāniyeva honti. Tattha tīhi akusalamūlehi <pb ed="P" n="1.0266" /> tividhaduccaritasaṃkilesamalavisamākusalasaññāvitakkāsaddhammādivasena sabbo akusalapakkho vitthāretabbo. Tathā tīhi kusalamūlehi tividhasucaritavodānasamakusalasaññāvitakkapaññāsaddhammasamādhi- vimokkhamukhavimokkhādivasena <pb ed="V" n="1.0182" /> sabbo kusalapakkho vibhāvetabbo. Etthāpi ca saccayojanā veditabbā. Kathaṃ? Lobho sabbāni vā kusalākusalamūlāni samudayasaccaṃ, tehi pana nibbattā tesaṃ adhiṭṭhānagocarabhūtā upādānakkhandhā dukkhasaccantiādinā nayena saccayojanā veditabbāti ayaṃ <hi rend="bold">tipukkhalassa nayassa bhūmi.</hi></p>

<p rend="subhead">Sīhavikkīḷitanayavavaṇṇanā</p>

<p rend="bodytext">Āghātānandanādīnaṃ akaraṇavacanena satisiddhi. Satiyā hi sāvajjānavajje, tattha ca ādīnavānisaṃse sallakkhetvā sāvajjaṃ pahāya anavajjaṃ <pb ed="M" n="1.0206" /> samādāya vattatīti. Tathā micchājīvā paṭivirativacanena vīriyasiddhi. Vīriyena hi kāmabyāpādavihiṃsāvitakke vinodeti, vīriyasādhanañca ājīvapārisuddhisīlanti. Pāṇātipātādīhi paṭivirativacanena satisiddhi. Satiyā hi sāvajjānavajje, tattha ca ādīnavānisaṃse sallakkhetvā sāvajjaṃ pahāya anavajjaṃ samādāya vattati. Tathā hi sā ‘‘visayābhimukhabhāvapaccupaṭṭhānā’’ti ca vuccati. ‘‘Tayidaṃ bhikkhave tathāgato pajānātī’’tiādinā samādhipaññāsiddhi. Paññāya hi yathābhūtāvabodho, samāhito ca yathābhūtaṃ pajānātīti. Tathā ‘‘nicco dhuvo’’tiādinā anicce ‘‘nicca’’nti vipallāso, ‘‘arogo paraṃ maraṇā, ekantasukhī attā diṭṭhadhammanibbānappatto’’ti ca evamādīhi asukhe ‘‘sukha’’nti vipallāso, ‘‘pañcahi kāmaguṇehi samappito’’tiādinā asubhe ‘‘subha’’nti vipallāso, sabbeheva ca diṭṭhidīpakapadehi anattani ‘‘attā’’ti vipallāsoti evamettha cattāro vipallāsā siddhā honti, tesaṃ paṭipakkhato cattāri satipaṭṭhānāni siddhāneva honti. Tattha catūhi indriyehi cattāro puggalā niddisitabbā.</p>

<p rend="bodytext">Kathaṃ? Duvidho hi taṇhācarito mudindriyo ca tikkhindriyo cāti, tathā diṭṭhicarito. Tesu paṭhamo asubhe ‘‘subha’’nti vipallattadiṭṭhi satibalena yathābhūtaṃ kāyasabhāvaṃ sallakkhetvā sammattaniyāmaṃ okkamati. Dutiyo asukhe ‘‘sukha’’nti vipallattadiṭṭhi ‘‘uppannaṃ kāmavitakkaṃ nādhivāsetī’’tiādinā <pb ed="P" n="1.0267" /> (ma. ni. 1.26; a. ni. 4.14; 6.58) vuttena vīriyasaṃvarasaṅkhātena vīriyabalena taṃ vipallāsaṃ vidhamati. Tatiyo anicce ‘‘nicca’’nti ayāthāvagāhī samathabalena samāhitabhāvato saṅkhārānaṃ khaṇikabhāvaṃ yathābhūtaṃ paṭivijjhati. Catuttho santatisamūhakiccārammaṇaghanavicittattā phassādidhammapuñjamatte anattani ‘‘attā’’ti <pb ed="V" n="1.0183" /> micchābhinivesī catukoṭikasuññatāmanasikārena taṃ micchābhinivesaṃ viddhaṃseti. Catūhi cettha vipallāsehi caturāsavoghayogakāyaganthaagatitaṇhuppādupādānasattaviññāṇaṭṭhitiapariññādivasena sabbo akusalapakkho netabbo. Tathā catūhi satipaṭṭhānehi catubbidhajhānavihārādhiṭṭhānasukhabhāgiyadhammaappamaññāsammappadhānaiddhipādādivasena sabbo vodānapakkho netabboti ayaṃ <hi rend="bold">sīhavikkīḷitassa nayassa bhūmi.</hi> Idhāpi subhasaññāsukhasaññāhi, catūhipi vā vipallāsehi samudayasaccaṃ <pb ed="M" n="1.0207" />, tesaṃ adhiṭṭhānārammaṇabhūtā pañcupādānakkhandhā dukkhasaccantiādinā saccayojanā veditabbā.</p>

<p rend="subhead">Disālocanaaṅkusanayadvayavaṇṇanā</p>

<p rend="bodytext">Iti tiṇṇaṃ atthanayānaṃ siddhiyā vohāranayadvayampi siddhameva hoti. Tathā hi atthanayadisābhūtadhammānaṃ samālocanaṃ <hi rend="bold">disālocanaṃ,</hi> tesaṃ samānayanaṃ <hi rend="bold">aṅkuso</hi>ti niyuttā pañca nayā.</p>

<p rend="centre">Pañcavidhanayavaṇṇanā niṭṭhitā.</p>

<p rend="subhead">Sāsanapaṭṭhānavaṇṇanā</p>

<p rend="bodytext">Idaṃ suttaṃ soḷasavidhe suttantapaṭṭhāne saṃkilesavāsanāsekkhabhāgiyaṃ, saṃkilesanibbedhāsekkhabhāgiyameva vā. Aṭṭhavīsatividhe pana suttantapaṭṭhāne lokiyalokuttaraṃ sattadhammādhiṭṭhānaṃ ñāṇañeyyadassanabhāvanaṃ sakavacanaparavacanaṃ vissajjanīyāvissajjanīyaṃ kusalākusalaṃ anuññātapaṭikkhittañcāti veditabbaṃ.</p>

<p rend="centre">Pakaraṇanayavaṇṇanā niṭṭhitā.</p>

<p rend="centre">Brahmajālasuttavaṇṇanā niṭṭhitā.</p>
</body>
<back></back>
</text>
</TEI.2>