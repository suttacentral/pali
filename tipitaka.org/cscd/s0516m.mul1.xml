<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">Pārāyanavagganiddeso</p>

<p rend="subhead">1. Ajitamāṇavapucchāniddeso</p>

<p rend="hangnum" n="1"><hi rend="paranum">1</hi><hi rend="dot">.</hi></p>

<p rend="gatha1"><hi rend="bold">Kenassu</hi><pb ed="T" n="0.0008" /><pb ed="V" n="0.0021" /><pb ed="M" n="0.0024" /><hi rend="bold">nivuto loko, [iccāyasmā ajito]</hi></p>

<p rend="gatha2"><hi rend="bold">Kenassu nappakāsati;</hi></p>

<p rend="gathalast"><hi rend="bold">Kissābhilepanaṃ brūsi</hi><note>brūhi (syā.)</note>, <hi rend="bold">kiṃsu tassa mahabbhayaṃ.</hi></p>

<p rend="bodytext"><hi rend="bold">Kenassu nivuto loko</hi>ti. <hi rend="bold">Loko</hi>ti nirayaloko tiracchānaloko pettivisayaloko manussaloko devaloko khandhaloko dhātuloko āyatanaloko ayaṃ loko paro loko brahmaloko devaloko – ayaṃ vuccati loko. Ayaṃ loko kena āvuto nivuto ovuto <note>ophuto (syā.)</note> pihito paṭicchanno paṭikujjitoti – kenassu nivuto loko?</p>

<p rend="bodytext"><hi rend="bold">Iccāyasmā ajito</hi>ti. <hi rend="bold">Iccā</hi>ti padasandhi padasaṃsaggo padapāripūrī akkharasamavāyo byañjanasiliṭṭhatā padānupubbatāpetaṃ <note>padānupubbatāmetaṃ (bahūsu)</note> iccāti. <hi rend="bold">Āyasmā</hi>ti piyavacanaṃ garuvacanaṃ sagāravasappatissādhivacanametaṃ āyasmāti. <hi rend="bold">Ajito</hi>ti tassa brāhmaṇassa nāmaṃ saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanaṃ abhilāpoti – iccāyasmā ajito.</p>

<p rend="bodytext"><hi rend="bold">Kenassu nappakāsatī</hi>ti kena loko nappakāsati na bhāsati na tapati na virocati na ñāyati na paññāyatīti – kenassu nappakāsati <pb ed="T" n="0.0009" />.</p>

<p rend="bodytext"><hi rend="bold">Kissābhilepanaṃ brūsī</hi>ti kiṃ lokassa lepanaṃ lagganaṃ bandhanaṃ upakkileso. Kena loko litto saṃlitto upalitto kiliṭṭho saṃkiliṭṭho makkhito saṃsaṭṭho laggo laggito palibuddho, brūsi ācikkhasi desesi paññapesi <note>paññāpesi (ka.)</note> paṭṭhapesi vivarasi vibhajasi uttānīkarosi <note>uttāniṃ karosi (ka.)</note> pakāsesīti – kissābhilepanaṃ brūsi.</p>

<p rend="bodytext"><hi rend="bold">Kiṃsu</hi><pb ed="V" n="0.0022" /><pb ed="M" n="0.0025" /><hi rend="bold">tassa mahabbhaya</hi>nti kiṃ lokassa bhayaṃ mahabbhayaṃ pīḷanaṃ ghaṭṭanaṃ upaddavo upasaggoti – kiṃsu tassa mahabbhayaṃ. Tenāha so brāhmaṇo –</p>

<p rend="gatha1">‘‘Kenassu nivuto loko, [iccāyasmā ajito]</p>

<p rend="gatha2">Kenassu nappakāsati;</p>

<p rend="gathalast">Kissābhilepanaṃ brūsi, kiṃsu tassa mahabbhaya’’nti.</p>

<p rend="hangnum" n="2"><hi rend="paranum">2</hi><hi rend="dot">.</hi></p>

<p rend="gatha1"><hi rend="bold">Avijjāya nivuto loko, [ajitāti bhagavā]</hi></p>

<p rend="gatha2"><hi rend="bold">Vevicchā pamādā nappakāsati;</hi></p>

<p rend="gathalast"><hi rend="bold">Jappābhilepanaṃ brūmi, dukkhamassa mahabbhayaṃ.</hi></p>

<p rend="bodytext"><hi rend="bold">Avijjāya nivuto loko</hi>ti. <hi rend="bold">Avijjā</hi>ti dukkhe aññāṇaṃ dukkhasamudaye aññāṇaṃ dukkhanirodhe aññāṇaṃ dukkhanirodhagāminiyā paṭipadāya aññāṇaṃ, pubbante aññāṇaṃ aparante aññāṇaṃ pubbantāparante <pb ed="T" n="0.0010" /> aññāṇaṃ, idappaccayatāpaṭiccasamuppannesu dhammesu aññāṇaṃ, yaṃ evarūpaṃ aññāṇaṃ adassanaṃ anabhisamayo ananubodho asambodho appaṭivedho asaṃgāhanā apariyogāhanā asamapekkhanā apaccavekkhaṇā <note>apaccavekkhanā (syā.)</note> apaccavekkhaṇakammaṃ dummejjhaṃ bālyaṃ asampajaññaṃ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṃ avijjālaṅgī moho akusalamūlaṃ, ayaṃ vuccati – avijjā.</p>

<p rend="bodytext"><hi rend="bold">Loko</hi>ti nirayaloko tiracchānaloko pettivisayaloko manussaloko devaloko khandhaloko dhātuloko āyatanaloko ayaṃ loko paro loko brahmaloko devaloko – ayaṃ vuccati loko. Ayaṃ loko imāya avijjāya āvuto nivuto ovuto pihito paṭicchanno paṭikujjitoti – avijjāya nivuto loko.</p>

<p rend="bodytext"><hi rend="bold">Ajitā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanaṃ. Api ca, bhaggarāgoti bhagavā; bhaggadosoti bhagavā; bhaggamohoti <pb ed="M" n="0.0026" /> bhagavā; bhaggamānoti bhagavā; bhaggadiṭṭhīti bhagavā; bhaggakaṇṭakoti bhagavā; bhaggakilesoti bhagavā; bhaji vibhaji pavibhaji dhammaratananti bhagavā; bhavānaṃ antakaroti bhagavā; bhāvitakāyo bhāvitasīlo bhāvitacitto <note>bhāvitakāyoti bhagavā, bhāvitasīloti bhāvitacittoti (syā.)</note> bhāvitapaññoti bhagavā; bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni <note>manussarāhaseyyakāni (syā.)</note> paṭisallānasāruppānīti <pb ed="V" n="0.0023" /> bhagavā; bhāgī <pb ed="T" n="0.0011" /> vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā; bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā; bhāgī vā bhagavā catunnaṃ jhānānaṃ catunnaṃ appamaññānaṃ catunnaṃ arūpasamāpattīnanti bhagavā; bhāgī vā bhagavā aṭṭhannaṃ vimokkhānaṃ aṭṭhannaṃ abhibhāyatanānaṃ navannaṃ anupubbasamāpattīnanti bhagavā; bhāgī vā bhagavā dasannaṃ saññābhāvanānaṃ kasiṇasamāpattīnaṃ ānāpānassatisamādhissa asubhasamāpattiyāti bhagavā; bhāgī vā bhagavā catunnaṃ satipaṭṭhānānaṃ catunnaṃ sammappadhānānaṃ catunnaṃ iddhipādānaṃ pañcannaṃ indriyānaṃ pañcannaṃ balānaṃ sattannaṃ bojjhaṅgānaṃ ariyassa aṭṭhaṅgikassa maggassāti bhagavā; bhāgī vā bhagavā dasannaṃ tathāgatabalānaṃ catunnaṃ vesārajjānaṃ catunnaṃ paṭisambhidānaṃ channaṃ abhiññānaṃ channaṃ buddhadhammānanti bhagavā; bhagavāti netaṃ nāmaṃ mātarā kataṃ na pitarā kataṃ na bhātarā kataṃ na bhaginiyā kataṃ na mittāmaccehi kataṃ na ñātisālohitehi kataṃ na samaṇabrāhmaṇehi kataṃ na devatāhi kataṃ. Vimokkhantikametaṃ buddhānaṃ bhagavantānaṃ bodhiyā mūle saha sabbaññutañāṇassa paṭilābhā sacchikā paññatti, yadidaṃ bhagavāti – ajitāti bhagavā.</p>

<p rend="bodytext"><hi rend="bold">Vevicchā pamādā nappakāsatī</hi>ti. Vevicchaṃ vuccati pañca macchariyāni – āvāsamacchariyaṃ, kulamacchariyaṃ, lābhamacchariyaṃ, vaṇṇamacchariyaṃ <pb ed="T" n="0.0012" />, dhammamacchariyaṃ. Yaṃ evarūpaṃ maccheraṃ maccharāyanā maccharāyitattaṃ vevicchaṃ kadariyaṃ kaṭukañcukatā aggahitattaṃ cittassa – idaṃ vuccati macchariyaṃ. Api ca khandhamacchariyampi macchariyaṃ, dhātumacchariyampi macchariyaṃ, āyatanamacchariyampi macchariyaṃ, gāho vuccati macchariyaṃ. Pamādo vattabbo – kāyaduccarite vā vacīduccarite vā manoduccarite <pb ed="M" n="0.0027" /> vā pañcasu kāmaguṇesu vā cittassa vosaggo <note>vossaggo (bahūsu)</note> vosaggānuppadānaṃ kusalānaṃ dhammānaṃ bhāvanāya asakkaccakiriyatā asātaccakiriyatā anaṭṭhitakiriyatā <note>aniṭṭhitakiriyatā (ka.) vibha. 846</note> olīnavuttitā nikkhittacchandatā nikkhittadhuratā anāsevanā abhāvanā abahulīkammaṃ anadhiṭṭhānaṃ ananuyogo pamādo. Yo evarūpo pamādo pamajjanā pamajjitattaṃ – ayaṃ vuccati pamādo. <hi rend="bold">Vevicchā pamādā nappakāsatī</hi>ti iminā ca macchariyena iminā ca pamādena loko nappakāsati na bhāsati na tapati na virocati na ñāyati na paññāyatīti – vevicchā pamādā nappakāsati.</p>

<p rend="bodytext"><hi rend="bold">Jappābhilepanaṃ brūmī</hi>ti jappā vuccati taṇhā. Yo rāgo sārāgo anunayo anurodho nandī <note>nandi (syā.)</note> nandirāgo cittassa sārāgo icchā mucchā ajjhosānaṃ gedho paligedho saṅgo paṅko ejā māyā janikā sañjananī sibbinī jālinī saritā visattikā suttaṃ visaṭā <note>sottaṃ visatā (syā.)</note> āyūhanī dutiyā <pb ed="V" n="0.0024" /> dpaṇidhi bhavanetti vanaṃ vanatho santhavo <note>sandhavo (ka.) vibha. 909</note> sineho apekkhā paṭibandhu āsā āsīsanā <note>āsiṃsanā (syā.)</note> āsīsitattaṃ rūpāsā saddāsā gandhāsā rasāsā phoṭṭhabbāsā lābhāsā <pb ed="T" n="0.0013" /> dhanāsā puttāsā jīvitāsā jappā pajappā abhijappā jappanā jappitattaṃ loluppaṃ loluppāyanā loluppāyitattaṃ pucchañjikatā sādhukamyatā adhammarāgo visamalobho nikanti nikāmanā patthanā pihanā sampatthanā kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ogho yogo gantho upādānaṃ āvaraṇaṃ nīvaraṇaṃ chadanaṃ bandhanaṃ upakkileso anusayo pariyuṭṭhānaṃ latā vevicchaṃ dukkhamūlaṃ dukkhanidānaṃ dukkhappabhavo mārapāso mārabaḷisaṃ mārāmisaṃ māravisayo māranivāso māragocaro mārabandhanaṃ taṇhānadī taṇhājālaṃ taṇhāgaddulaṃ taṇhāsamuddo abhijjhā lobho akusalamūlaṃ – ayaṃ vuccati jappā. Lokassa lepanaṃ lagganaṃ bandhanaṃ upakkileso imāya jappāya loko litto saṃlitto upalitto kiliṭṭho saṃkiliṭṭho makkhito saṃsaṭṭho laggo laggito palibuddhoti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti – jappābhilepanaṃ brūmi.</p>

<p rend="bodytext"><hi rend="bold">Dukkhamassa</hi><pb ed="M" n="0.0028" /><hi rend="bold">mahabbhaya</hi>nti. <hi rend="bold">Dukkha</hi>nti jātidukkhaṃ jarādukkhaṃ byādhidukkhaṃ maraṇadukkhaṃ sokaparidevadukkhadomanassupāyāsadukkhaṃ nerayikaṃ dukkhaṃ tiracchānayonikaṃ dukkhaṃ pettivisayikaṃ dukkhaṃ mānusikaṃ dukkhaṃ gabbhokkantimūlakaṃ dukkhaṃ gabbhaṭṭhitimūlakaṃ <note>gabbheṭhitimūlakaṃ (syā. ka.)</note> dukkhaṃ gabbhavuṭṭhānamūlakaṃ dukkhaṃ jātassūpanibandhakaṃ dukkhaṃ jātassa parādheyyakaṃ dukkhaṃ attūpakkamadukkhaṃ <pb ed="T" n="0.0014" /> parūpakkamadukkhaṃ saṅkhāradukkhaṃ vipariṇāmadukkhaṃ cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍāho <note>ḍaho (syā.)</note> jaro kucchirogo mucchā pakkhandikā sūlā visūcikā kuṭṭhaṃ gaṇḍo kilāso soso apamāro daddu kaṇḍu kacchu rakhasā <note>rakkhasā (ka.)</note> vitacchikā lohitapittaṃ <note>lohitaṃ pittaṃ (bahūsu)</note> madhumeho aṃsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā sītaṃ uṇhaṃ jighacchā pipāsā uccāro passāvo ḍaṃsamakasavātātapasarīsapasamphassaṃ dukkhaṃ mātumaraṇaṃ dukkhaṃ pitumaraṇaṃ dukkhaṃ bhātumaraṇaṃ dukkhaṃ bhaginimaraṇaṃ dukkhaṃ puttamaraṇaṃ dukkhaṃ dhītumaraṇaṃ dukkhaṃ ñātibyasanaṃ dukkhaṃ rogabyasanaṃ dukkhaṃ bhogabyasanaṃ dukkhaṃ sīlabyasanaṃ dukkhaṃ diṭṭhibyasanaṃ dukkhaṃ yesaṃ dhammānaṃ ādito samudāgamanaṃ paññāyati. Atthaṅgamato nirodho paññāyati. Kammasannissito vipāko. Vipākasannissitaṃ kammaṃ, nāmasannissitaṃ rūpaṃ rūpasannissitaṃ nāmaṃ, jātiyā anugataṃ jarāya anusaṭaṃ byādhinā abhibhūtaṃ maraṇena abbhāhataṃ <pb ed="V" n="0.0025" /> dukkhe patiṭṭhitaṃ atāṇaṃ aleṇaṃ asaraṇaṃ asaraṇībhūtaṃ – idaṃ vuccati dukkhaṃ. Idaṃ dukkhaṃ lokassa bhayaṃ mahābhayaṃ pīḷanaṃ ghaṭṭanaṃ upaddavo upasaggoti – dukkhamassa mahabbhayaṃ. Tenāha bhagavā –</p>

<p rend="gatha1">‘‘Avijjāya <pb ed="T" n="0.0015" /> nivuto loko, [ajitāti bhagavā]</p>

<p rend="gatha2">Vevicchā pamādā nappakāsati;</p>

<p rend="gathalast">Jappābhilepanaṃ brūmi, dukkhamassa mahabbhaya’’nti.</p>

<p rend="hangnum" n="3"><hi rend="paranum">3</hi><hi rend="dot">.</hi></p>

<p rend="gatha1"><hi rend="bold">Savanti</hi><pb ed="M" n="0.0029" /><hi rend="bold">sabbadhi sotā, [iccāyasmā ajito]</hi></p>

<p rend="gatha2"><hi rend="bold">Sotānaṃ kiṃ nivāraṇaṃ;</hi></p>

<p rend="gathalast"><hi rend="bold">Sotānaṃ saṃvaraṃ brūhi, kena sotā pidhiyyare</hi><note>pithiyyare (syā.), pithīyare (sī. aṭṭha.)</note><hi rend="bold">.</hi></p>

<p rend="bodytext"><hi rend="bold">Savanti sabbadhi sotā</hi>ti. <hi rend="bold">Sotā</hi>ti taṇhāsoto diṭṭhisoto kilesasoto duccaritasoto avijjāsoto. <hi rend="bold">Sabbadhī</hi>ti sabbesu āyatanesu. <hi rend="bold">Savantī</hi>ti savanti āsavanti sandanti pavattanti. Cakkhuto rūpe savanti āsavanti sandanti pavattanti. Sotato sadde savanti…pe… ghānato gandhe savanti… jivhāto rase savanti… kāyato phoṭṭhabbe savanti… manato dhamme savanti āsavanti sandanti pavattanti. Cakkhuto rūpataṇhā savanti āsavanti sandanti pavattanti. Sotato saddataṇhā savanti āsavanti sandanti pavattanti. Ghānato gandhataṇhā savanti… jivhāto rasataṇhā savanti… kāyato phoṭṭhabbataṇhā savanti… manato dhammataṇhā savanti āsavanti sandanti pavattantīti – savanti sabbadhi sotā.</p>

<p rend="bodytext"><hi rend="bold">Iccāyasmā ajito</hi>ti. <hi rend="bold">Iccā</hi>ti padasandhi…pe… <pb ed="T" n="0.0016" /> padānupubbatāpetaṃ iccāti…pe… iccāyasmā ajito.</p>

<p rend="bodytext"><hi rend="bold">Sotānaṃ kiṃ nivāraṇa</hi>nti sotānaṃ kiṃ āvaraṇaṃ nīvaraṇaṃ saṃvaraṇaṃ rakkhanaṃ gopananti – sotānaṃ kiṃ nivāraṇaṃ.</p>

<p rend="bodytext"><hi rend="bold">Sotānaṃ saṃvaraṃ brūhī</hi>ti sotānaṃ āvaraṇaṃ nīvaraṇaṃ saṃvaraṇaṃ rakkhanaṃ gopanaṃ brūhi ācikkha desehi paññapehi paṭṭhapehi vivarāhi vibhajāhi uttānīkarohi pakāsehīti – sotānaṃ saṃvaraṃ brūhi.</p>

<p rend="bodytext"><hi rend="bold">Kena</hi><pb ed="V" n="0.0026" /><hi rend="bold">sotā pidhiyyare</hi>ti kena sotā pidhīyanti pacchijjanti na savanti na āsavanti na sandanti nappavattantīti – kena sotā pidhiyyare. Tenāha so brāhmaṇo –</p>

<p rend="gatha1">‘‘Savanti sabbadhi sotā, [iccāyasmā ajito]</p>

<p rend="gatha2">Sotānaṃ kiṃ nivāraṇaṃ;</p>

<p rend="gathalast">Sotānaṃ saṃvaraṃ brūhi, kena sotā pidhiyyare’’.</p>

<p rend="hangnum" n="4"><hi rend="paranum">4</hi><hi rend="dot">.</hi></p>

<p rend="gatha1"><hi rend="bold">Yāni</hi><pb ed="M" n="0.0030" /><hi rend="bold">sotāni lokasmiṃ, [ajitāti bhagavā]</hi></p>

<p rend="gatha2"><hi rend="bold">Sati tesaṃ nivāraṇaṃ;</hi></p>

<p rend="gathalast"><hi rend="bold">Sotānaṃ saṃvaraṃ brūmi, paññāyete</hi><pb ed="T" n="0.0017" /><hi rend="bold">pidhiyyare.</hi></p>

<p rend="bodytext"><hi rend="bold">Yāni sotāni lokasmi</hi>nti yāni etāni sotāni mayā kittitāni pakittitāni ācikkhitāni desitāni paññapitāni paṭṭhapitāni vivaritāni vibhajitāni <note>vibhattāni (ka.)</note> uttānīkatāni pakāsitāni, seyyathidaṃ <note>seyyathīdaṃ (syā.)</note> – taṇhāsoto diṭṭhisoto kilesasoto duccaritasoto avijjāsoto. <hi rend="bold">Lokasmi</hi>nti apāyaloke manussaloke devaloke khandhaloke dhātuloke āyatanaloketi – yāni sotāni lokasmiṃ. <hi rend="bold">Ajitā</hi>ti bhagavā taṃ brāhmaṇaṃ nāmena ālapati.</p>

<p rend="bodytext"><hi rend="bold">Sati tesaṃ nivāraṇa</hi>nti. <hi rend="bold">Satī</hi>ti yā sati anussati paṭissati sati saraṇatā dhāraṇatā apilāpanatā asammussanatā sati satindriyaṃ satibalaṃ sammāsati satisambojjhaṅgo ekāyanamaggo – ayaṃ vuccati sati. <hi rend="bold">Nivāraṇa</hi>nti āvaraṇaṃ nīvaraṇaṃ saṃvaraṇaṃ rakkhanaṃ gopananti – sati tesaṃ nivāraṇaṃ.</p>

<p rend="bodytext"><hi rend="bold">Sotānaṃ saṃvaraṃ brūmī</hi>ti sotānaṃ āvaraṇaṃ nīvaraṇaṃ saṃvaraṇaṃ rakkhanaṃ gopanaṃ brūmi ācikkhāmi…pe… uttānīkaromi pakāsemīti – sotānaṃ saṃvaraṃ brūmi.</p>

<p rend="bodytext"><hi rend="bold">Paññāyete pidhiyyare</hi>ti. <hi rend="bold">Paññā</hi>ti yā paññā pajānanā…pe… amoho dhammavicayo sammādiṭṭhi. Paññāyete pidhiyyareti – paññāyete sotā pidhīyanti pacchijjanti na savanti na āsavanti na sandanti nappavattanti. ‘‘Sabbe saṅkhārā aniccā’’ti jānato passato paññāyete sotā pidhīyanti pacchijjanti na <pb ed="T" n="0.0018" /> savanti <pb ed="V" n="0.0027" /> na āsavanti na sandanti nappavattanti. ‘‘Sabbe saṅkhārā dukkhā’’ti jānato passato paññāyete sotā pidhīyanti pacchijjanti na savanti na āsavanti na sandanti nappavattanti. ‘‘Sabbe saṅkhārā anattā’’ti jānato passato paññāyete sotā pidhīyanti pacchijjanti na savanti na āsavanti na sandanti nappavattanti. ‘‘Avijjāpaccayā saṅkhārā’’ti jānato passato paññāyete sotā pidhīyanti pacchijjanti <pb ed="M" n="0.0031" /> na savanti na āsavanti na sandanti nappavattanti. ‘‘Saṅkhārapaccayā viññāṇa’’nti…pe… ‘‘viññāṇapaccayā nāmarūpa’’nti… ‘‘nāmarūpapaccayā saḷāyatana’’nti… ‘‘saḷāyatanapaccayā phasso’’ti… ‘‘phassapaccayā vedanā’’ti… ‘‘vedanāpaccayā taṇhā’’ti… ‘‘taṇhāpaccayā upādāna’’nti… ‘‘upādānapaccayā bhavo’’ti… ‘‘bhavapaccayā jātī’’ti… ‘‘jātipaccayā jarāmaraṇa’’nti jānato passato paññāyete sotā pidhīyanti pacchijjanti na savanti na āsavanti na sandanti nappavattanti. ‘‘Avijjānirodhā saṅkhāranirodho’’ti… ‘‘saṅkhāranirodhā viññāṇanirodho’’ti… ‘‘viññāṇanirodhā nāmarūpanirodho’’ti… ‘‘nāmarūpanirodhā saḷāyatananirodho’’ti… ‘‘saḷāyatananirodhā phassanirodho’’ti… ‘‘phassanirodhā vedanānirodho’’ti… ‘‘vedanānirodhā taṇhānirodho’’ti… ‘‘taṇhānirodhā upādānanirodho’’ti… ‘‘upādānanirodhā bhavanirodho’’ti… ‘‘bhavanirodhā jātinirodho’’ti… ‘‘jātinirodhā jarāmaraṇanirodho’’ti jānato passato paññāyete sotā pidhīyanti pacchijjanti na savanti na āsavanti na sandanti nappavattanti. ‘‘Idaṃ dukkha’’nti…pe… ‘‘ayaṃ dukkhasamudayo’’ti… ‘‘ayaṃ dukkhanirodho’’ti… ‘‘ayaṃ dukkhanirodhagāminī paṭipadā’’ti jānato passato paññāyete sotā pidhīyanti pacchijjanti na savanti na āsavanti <pb ed="T" n="0.0019" /> na sandanti nappavattanti. ‘‘Ime dhammā āsavā’’ti…pe… ‘‘ayaṃ āsavasamudayo’’ti… ‘‘ayaṃ āsavanirodho’’ti… ‘‘ayaṃ āsavanirodhagāminī paṭipadā’’ti jānato passato paññāyete sotā pidhīyanti pacchijjanti na savanti na āsavanti na sandanti nappavattanti. ‘‘Ime dhammā abhiññeyyā’’ti…pe… ‘‘ime dhammā pariññeyyā’’ti… ‘‘ime dhammā pahātabbā’’ti… ‘‘ime dhammā bhāvetabbā’’ti… ‘‘ime dhammā sacchikātabbā’’ti jānato passato paññāyete sotā pidhīyanti pacchijjanti na savanti na āsavanti na sandanti nappavattanti. Channaṃ phassāyatanānaṃ samudayañca atthaṅgamañca assādañca ādīnavañca nissaraṇañca jānato passato paññāyete sotā pidhīyanti pacchijjanti na savanti na āsavanti na sandanti nappavattanti. Pañcannaṃ upādānakkhandhānaṃ samudayañca atthaṅgamañca assādañca ādīnavañca nissaraṇañca jānato passato… catunnaṃ mahābhūtānaṃ samudayañca atthaṅgamañca assādañca ādīnavañca nissaraṇañca jānato passato… yaṃ kiñci samudayadhammaṃ sabbaṃ taṃ nirodhadhammanti jānato passato paññāyete sotā pidhīyanti pacchijjanti na <pb ed="V" n="0.0028" /> savanti na āsavanti <pb ed="M" n="0.0032" /> na sandanti <pb ed="T" n="0.0020" /> nappavattantīti – paññāyete pidhiyyare. Tenāha bhagavā –</p>

<p rend="gatha1">‘‘Yāni sotāni lokasmiṃ, [ajitāti bhagavā]</p>

<p rend="gatha2">Sati tesaṃ nivāraṇaṃ;</p>

<p rend="gathalast">Sotānaṃ saṃvaraṃ brūmi, paññāyete pidhiyyare’’ti.</p>

<p rend="hangnum" n="5"><hi rend="paranum">5</hi><hi rend="dot">.</hi></p>

<p rend="gatha1"><hi rend="bold">Paññā ceva sati cāpi, [iccāyasmā ajito]</hi></p>

<p rend="gatha2"><hi rend="bold">Nāmarūpañca mārisa;</hi></p>

<p rend="gathalast"><hi rend="bold">Etaṃ me puṭṭho pabrūhi, katthetaṃ uparujjhati.</hi></p>

<p rend="bodytext"><hi rend="bold">Paññā ceva sati cāpī</hi>ti. <hi rend="bold">Paññā</hi>ti yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṃ kosallaṃ nepuññaṃ vebhabyā cintā upaparikkhā bhūrī <note>bhūri (ka.)</note> medhā pariṇāyikā vipassanā sampajaññaṃ patodo paññā paññindriyaṃ paññābalaṃ paññāsatthaṃ paññāpāsādo paññāāloko paññāobhāso paññāpajjoto paññāratanaṃ amoho dhammavicayo sammādiṭṭhi. <hi rend="bold">Satī</hi>ti yā sati anussati…pe… sammāsatīti – paññā ceva saticāpi, iccāyasmā ajito.</p>

<p rend="bodytext"><hi rend="bold">Nāmarūpañca mārisā</hi>ti. <hi rend="bold">Nāma</hi>nti cattāro arūpino khandhā. <hi rend="bold">Rūpa</hi>nti cattāro ca mahābhūtā catunnañca mahābhūtānaṃ upādāyarūpaṃ <pb ed="T" n="0.0021" />. <hi rend="bold">Mārisā</hi>ti piyavacanaṃ garuvacanaṃ sagāravasappatissādhivacanametaṃ mārisāti – nāmarūpañca mārisa.</p>

<p rend="bodytext"><hi rend="bold">Etaṃ me puṭṭho pabrūhī</hi>ti. <hi rend="bold">Etaṃ me</hi>ti yaṃ pucchāmi yaṃ yācāmi yaṃ ajjhesāmi yaṃ pasādemi. <hi rend="bold">Puṭṭho</hi>ti pucchito yācito ajjhesito pasādito. <hi rend="bold">Pabrūhī</hi>ti brūhi ācikkhāhi desehi paññapehi paṭṭhapehi vivarāhi vibhajāhi <note>vivarehi vibhajehi (ka.)</note> uttānīkarohi pakāsehīti – etaṃ me puṭṭho pabrūhi.</p>

<p rend="bodytext"><hi rend="bold">Katthetaṃ uparujjhatī</hi>ti katthetaṃ nirujjhati vūpasammati atthaṃ gacchati paṭippassambhatīti. Katthetaṃ uparujjhati. Tenāha so brāhmaṇo –</p>

<p rend="gatha1">‘‘Paññā <pb ed="V" n="0.0029" /><pb ed="M" n="0.0033" /> ceva sati cāpi, [iccāyasmā ajito]</p>

<p rend="gatha2">Nāmarūpañca mārisa;</p>

<p rend="gathalast">Evaṃ me puṭṭho pabrūhi, katthetaṃ uparujjhatī’’ti.</p>

<p rend="hangnum" n="6"><hi rend="paranum">6</hi><hi rend="dot">.</hi></p>

<p rend="gatha1"><hi rend="bold">Yametaṃ pañhaṃ apucchi, ajita taṃ vadāmi te;</hi></p>

<p rend="gatha2"><hi rend="bold">Yattha nāmañca rūpañca, asesaṃ uparujjhati;</hi></p>

<p rend="gathalast"><hi rend="bold">Viññāṇassa nirodhena, etthetaṃ uparujjhati.</hi></p>

<p rend="bodytext"><hi rend="bold">Yametaṃ pañhaṃ apucchī</hi>ti. <hi rend="bold">Yameta</hi>nti paññañca satiñca nāmarūpañca. <hi rend="bold">Apucchī</hi>ti apucchasi yācasi ajjhesati <note>ajjhesi (ka.)</note> pasādesīti – yametaṃ pañhaṃ apucchi.</p>

<p rend="bodytext"><hi rend="bold">Ajita</hi><pb ed="T" n="0.0022" /><hi rend="bold">taṃ vadāmi te</hi>ti. <hi rend="bold">Ajitā</hi>ti bhagavā taṃ brāhmaṇaṃ nāmena ālapati. <hi rend="bold">Ta</hi>nti paññañca satiñca nāmarūpañca. <hi rend="bold">Vadāmī</hi>ti vadāmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti. Ajita taṃ vadāmi te.</p>

<p rend="bodytext"><hi rend="bold">Yattha nāmañca rūpañca, asesaṃ uparujjhatī</hi>ti <hi rend="bold">nāma</hi>nti cattāro arūpino khandhā. <hi rend="bold">Rūpa</hi>nti cattāro ca mahābhūtā catunnañca mahābhūtānaṃ upādāyarūpaṃ. <hi rend="bold">Asesa</hi>nti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ <note>pariyādāyavacanametaṃ (syā. ka.)</note> asesanti. <hi rend="bold">Uparujjhatī</hi>ti nirujjhati vūpasammati atthaṃ gacchati paṭippassambhatīti. Yattha nāmañca rūpañca asesaṃ uparujjhati.</p>

<p rend="bodytext"><hi rend="bold">Viññāṇassa nirodhena, etthetaṃ uparujjhatī</hi>ti sotāpattimaggañāṇena abhisaṅkhāraviññāṇassa nirodhena satta bhave ṭhapetvā anamatagge saṃsāre ye uppajjeyyuṃ nāmañca rūpañca, etthete nirujjhanti vūpasammanti atthaṃ gacchanti paṭippassambhanti. Sakadāgāmimaggañāṇena abhisaṅkhāraviññāṇassa nirodhena dve bhave ṭhapetvā pañcasu bhavesu ye uppajjeyyuṃ nāmañca rūpañca, etthete nirujjhanti vūpasammanti atthaṃ gacchanti paṭippassambhanti. Anāgāmimaggañāṇena abhisaṅkhāraviññāṇassa nirodhena ekaṃ bhavaṃ ṭhapetvā rūpadhātuyā vā arūpadhātuyā vā ye uppajjeyyuṃ nāmañca rūpañca, etthete nirujjhanti vūpasammanti atthaṃ <pb ed="T" n="0.0023" /> gacchanti paṭippassambhanti. Arahattamaggañāṇena abhisaṅkhāraviññāṇassa nirodhena ye uppajjeyyuṃ nāmañca rūpañca, etthete nirujjhanti vūpasammanti atthaṃ gacchanti paṭippassambhanti <pb ed="M" n="0.0034" />. Arahato anupādisesāya nibbānadhātuyā parinibbāyantassa carimaviññāṇassa nirodhena paññā ca sati ca <pb ed="V" n="0.0030" /> nāmañca rūpañca, etthete nirujjhanti vūpasammanti atthaṃ gacchanti paṭippassambhantīti – viññāṇassa nirodhena etthetaṃ uparujjhati. Tenāha bhagavā –</p>

<p rend="gatha1">‘‘Yametaṃ pañhaṃ apucchi, ajita taṃ vadāmi te;</p>

<p rend="gatha2">Yattha nāmañca rūpañca, asesaṃ uparujjhati;</p>

<p rend="gathalast">Viññāṇassa nirodhena, etthetaṃ uparujjhatī’’ti.</p>

<p rend="hangnum" n="7"><hi rend="paranum">7</hi><hi rend="dot">.</hi></p>

<p rend="gatha1"><hi rend="bold">Ye ca saṅkhātadhammāse, ye ca sekhā</hi><note>sekkhā (syā. ka.)</note><hi rend="bold">puthū idha;</hi></p>

<p rend="gathalast"><hi rend="bold">Tesaṃ me nipako iriyaṃ, puṭṭho pabrūhi mārisa.</hi></p>

<p rend="bodytext"><hi rend="bold">Ye ca saṅkhātadhammāse</hi>ti saṅkhātadhammā vuccanti arahanto khīṇāsavā. Kiṃkāraṇā saṅkhātadhammā vuccanti arahanto khīṇāsavā? Te saṅkhātadhammā ñātadhammā tulitadhammā tīritadhammā vibhūtadhammā vibhāvitadhammā. ‘‘Sabbe saṅkhārā aniccā’’ti saṅkhātadhammā ñātadhammā tulitadhammā tīritadhammā vibhūtadhammā vibhāvitadhammā. ‘‘Sabbe saṅkhārā dukkhā’’ti saṅkhātadhammā…pe… ‘‘sabbe dhammā anattā’’ti saṅkhātadhammā… ‘‘avijjāpaccayā saṅkhārā’’ti saṅkhātadhammā… ‘‘yaṃ kiñci samudayadhammaṃ sabbaṃ taṃ nirodhadhamma’’nti saṅkhātadhammā ñātadhammā <pb ed="T" n="0.0024" /> tulitadhammā tīritadhammā vibhūtadhammā vibhāvitadhammā. Atha vā tesaṃ khandhā saṅkhātā dhātuyo saṅkhātā āyatanāni saṅkhātā gatiyo saṅkhātā upapattiyo saṅkhātā paṭisandhi saṅkhātā bhavā saṅkhātā saṃsārā saṅkhātā vaṭṭā saṅkhātā. Atha vā te khandhapariyante ṭhitā dhātupariyante ṭhitā āyatanapariyante ṭhitā gatipariyante ṭhitā upapattipariyante ṭhitā paṭisandhipariyante ṭhitā bhavapariyante ṭhitā saṃsārapariyante ṭhitā vaṭṭapariyante ṭhitā antime bhave ṭhitā antime samussaye ṭhitā antimadehadharā arahanto.</p>

<p rend="gatha1">Tesaṃ cāyaṃ <note>yāyaṃ (ka.)</note> pacchimako, carimoyaṃ samussayo;</p>

<p rend="gathalast">Jātimaraṇasaṃsāro, natthi nesaṃ punabbhavoti.</p>

<p rend="bodytext">Taṃkāraṇā saṅkhātadhammā vuccanti arahanto khīṇāsavāti. <hi rend="bold">Ye ca saṅkhātadhammāse, ye ca sekhā puthū idhā</hi>ti. <hi rend="bold">Sekhā</hi>ti kiṃkāraṇā vuccanti <pb ed="M" n="0.0035" /> sekhā? Sikkhantīti sekhā. Kiñca sikkhanti? Adhisīlampi sikkhanti, adhicittampi sikkhanti, adhipaññampi sikkhanti. Katamā adhisīlasikkhā? Idha bhikkhu sīlavā hoti pātimokkhasaṃvarasaṃvuto viharati ācāragocarasampanno <pb ed="V" n="0.0031" /> aṇumattesu vajjesu bhayadassāvī, samādāya sikkhati sikkhāpadesu. Khuddako sīlakkhandho mahanto sīlakkhandho sīlaṃ patiṭṭhā ādi caraṇaṃ saṃyamo saṃvaro mukhaṃ pamukhaṃ kusalānaṃ dhammānaṃ samāpattiyā – ayaṃ adhisīlasikkhā.</p>

<p rend="bodytext">Katamā <pb ed="T" n="0.0025" /> adhicittasikkhā? Idha bhikkhu vivicceva kāmehi…pe… paṭhamaṃ jhānaṃ… dutiyaṃ jhānaṃ… tatiyaṃ jhānaṃ… catutthaṃ jhānaṃ upasampajja viharati – ayaṃ adhicittasikkhā.</p>

<p rend="bodytext">Katamā adhipaññāsikkhā? Idha bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā. So ‘‘idaṃ dukkha’’nti yathābhūtaṃ pajānāti, ‘‘ayaṃ dukkhasamudayo’’ti…pe… ‘‘ayaṃ dukkhanirodho’’ti… ‘‘ayaṃ dukkhanirodhagāminī paṭipadā’’ti yathābhūtaṃ pajānāti. ‘‘Ime āsavā’’ti…pe… ‘‘ayaṃ āsavasamudayo’’ti… ‘‘ayaṃ āsavanirodho’’ti… ‘‘ayaṃ āsavanirodhagāminī paṭipadā’’ti yathābhūtaṃ pajānāti. ‘‘Ayaṃ adhipaññāsikkhā’’… imā tisso sikkhāyo āvajjantā sikkhanti jānantā sikkhanti passantā sikkhanti cittaṃ adhiṭṭhahantā sikkhanti saddhāya adhimuccantā sikkhanti vīriyaṃ <note>viriyaṃ (syā.)</note> paggaṇhantā sikkhanti satiṃ upaṭṭhapentā sikkhanti cittaṃ samādahantā sikkhanti paññāya pajānantā sikkhanti abhiññeyyaṃ abhijānantā sikkhanti pariññeyyaṃ parijānantā sikkhanti pahātabbaṃ pajahantā sikkhanti bhāvetabbaṃ bhāventā sikkhanti sacchikātabbaṃ sacchikarontā sikkhanti ācaranti samācaranti samādāya vattanti. Taṃkāraṇā vuccanti – sekhā. <hi rend="bold">Puthū</hi>ti bahukā. Ete sekhā sotāpannā ca paṭipannā ca sakadāgāmino ca paṭipannā ca <pb ed="T" n="0.0026" /> anāgāmino ca paṭipannā ca arahanto ca paṭipannā ca. <hi rend="bold">Idhā</hi>ti imissā diṭṭhiyā imissā khantiyā imissā ruciyā imasmiṃ ādāye imasmiṃ dhamme imasmiṃ vinaye imasmiṃ dhammavinaye imasmiṃ pāvacane imasmiṃ brahmacariye imasmiṃ satthusāsane imasmiṃ attabhāve imasmiṃ manussaloketi – ye ca sekhā puthū idha.</p>

<p rend="bodytext"><hi rend="bold">Tesaṃ</hi><pb ed="M" n="0.0036" /><hi rend="bold">me nipako iriyaṃ, puṭṭho pabrūhi mārisā</hi>ti tvampi nipako paṇḍito paññavā buddhimā ñāṇī medhāvī. Tesaṃ saṅkhātadhammānañca sekkhānañca iriyaṃ cariyaṃ vutti pavatti ācaraṃ gocaraṃ vihāraṃ paṭipadaṃ. <hi rend="bold">Puṭṭho</hi>ti pucchito yācito ajjhesito pasādito. <hi rend="bold">Pabrūhī</hi>ti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi. <hi rend="bold">Mārisā</hi>ti piyavacanaṃ garuvacanaṃ sagāravasappatissādhivacanametaṃ mārisāti – tesaṃ me nipako iriyaṃ, puṭṭho pabrūhi mārisa. Tenāha so brāhmaṇo –</p>

<p rend="gatha1">‘‘Ye <pb ed="V" n="0.0032" /> ca saṅkhātadhammāse, ye ca sekhā puthū idha;</p>

<p rend="gathalast">Tesaṃ me nipako iriyaṃ, puṭṭho pabrūhi mārisā’’ti.</p>

<p rend="hangnum" n="8"><hi rend="paranum">8</hi><hi rend="dot">.</hi></p>

<p rend="gatha1"><hi rend="bold">Kāmesu nābhigijjheyya, manasānāvilo siyā;</hi></p>

<p rend="gathalast"><hi rend="bold">Kusalo sabbadhammānaṃ, sato bhikkhu paribbaje.</hi></p>

<p rend="bodytext"><hi rend="bold">Kāmesu nābhigijjheyyā</hi>ti. <hi rend="bold">Kāmā</hi>ti uddānato dve kāmā – vatthukāmā ca kilesakāmā ca. Katame vatthukāmā? Manāpikā rūpā manāpikā saddā manāpikā gandhā <pb ed="T" n="0.0027" /> manāpikā rasā manāpikā phoṭṭhabbā, attharaṇā pāvuraṇā <note>pāpuraṇā (syā.)</note> dāsidāsā ajeḷakā kukkuṭasūkarā hatthigavāssavaḷavā khettaṃ vatthu hiraññaṃ suvaṇṇaṃ gāmanigamarājadhāniyo <note>rājaṭhāniyo (ka.)</note> raṭṭhañca janapado ca koso ca koṭṭhāgārañca – yaṃ kiñci rajanīyavatthu vatthukāmā.</p>

<p rend="bodytext">Api ca atītā kāmā anāgatā kāmā paccuppannā kāmā ajjhattā kāmā bahiddhā kāmā ajjhattabahiddhā kāmā, hīnā kāmā majjhimā kāmā paṇītā kāmā, āpāyikā kāmā mānusikā kāmā dibbā kāmā, paccupaṭṭhitā kāmā, nimmitā kāmā paranimmitā kāmā, pariggahitā kāmā apariggahitā kāmā, mamāyitā kāmā amamāyitā kāmā, sabbepi kāmāvacarā dhammā, sabbepi rūpāvacarā dhammā, sabbepi arūpāvacarā dhammā, taṇhāvatthukā taṇhārammaṇā, kāmanīyaṭṭhena rajanīyaṭṭhena madanīyaṭṭhena ramaṇīyaṭṭhena <note>natthi syā. potthake mahāni. 1</note> kāmā. Ime vuccanti vatthukāmā.</p>

<p rend="bodytext">Katame kilesakāmā? Chando kāmo rāgo kāmo chandarāgo kāmo saṅkappo kāmo rāgo kāmo saṅkapparāgo kāmo, yo kāmesu kāmacchando kāmarāgo kāmanandī kāmataṇhā kāmasineho <pb ed="M" n="0.0037" /> kāmapipāsā kāmapariḷāho kāmagedho kāmamucchā kāmajjhosānaṃ kāmogho kāmayogo kāmupādānaṃ kāmacchandanīvaraṇaṃ –</p>

<p rend="gatha1">Addasaṃ kāma te mūlaṃ, saṅkappā kāma jāyasi;</p>

<p rend="gathalast">Na taṃ saṅkappayissāmi, evaṃ kāma na hehisīti.</p>

<p rend="bodytext">Ime <pb ed="T" n="0.0028" /> vuccanti kilesakāmā. Gedho vuccati taṇhā, yo rāgo sārāgo…pe… abhijjhā lobho akusalamūlaṃ. <hi rend="bold">Kāmesu nābhigijjheyyā</hi>ti kilesakāmena vatthukāmesu nābhigijjheyya <pb ed="V" n="0.0033" /> na palibundheyya <note>palibujjheyya (syā.)</note> agiddho assa agadhito amucchito anajjhāpanno <note>anajjhopanno (syā.)</note> vītagedho vigatagedho cattagedho vantagedho muttagedho pahīnagedho paṭinissaṭṭhagedho vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītibhūto sukhappaṭisaṃvedī brahmabhūtena attanā vihareyyāti – kāmesu nābhigijjheyya.</p>

<p rend="bodytext"><hi rend="bold">Manasānāvilo siyā</hi>ti. <hi rend="bold">Mano</hi>ti yaṃ cittaṃ mano mānasaṃ hadayaṃ paṇḍaraṃ mano manāyatanaṃ manindriyaṃ viññāṇaṃ viññāṇakkhandho tajjā manoviññāṇadhātu. Kāyaduccaritena cittaṃ āvilaṃ hoti luḷitaṃ eritaṃ ghaṭṭitaṃ calitaṃ bhantaṃ avūpasantaṃ. Vacīduccaritena…pe… manoduccaritena… rāgena… dosena… mohena… kodhena… upanāhena… makkhena… paḷāsena… issāya… macchariyena… māyāya… sāṭheyyena… thambhena… sārambhena… mānena… atimānena… madena… pamādena… sabbakilesehi… sabbaduccaritehi… sabbaḍāhehi… sabbapariḷāhehi… sabbasantāpehi… sabbākusalābhisaṅkhārehi cittaṃ āvilaṃ hoti luḷitaṃ eritaṃ ghaṭṭitaṃ calitaṃ bhantaṃ avūpasantaṃ. <hi rend="bold">Manasānāvilo siyā</hi>ti cittena anāvilo siyā – aluḷito anerito aghaṭṭito acalito abhanto vūpasanto āvilakare kilese jaheyya pajaheyya vinodeyya byantīkareyya <note>byantiṃ kareyya (ka.)</note> anabhāvaṃ <pb ed="T" n="0.0029" /> gameyya, āvilakarehi kilesehi ca ārato <note>ārato assa (ka.) mahāni. 18 passa</note> virato paṭivirato nikkhanto nissaṭo vippamutto visaññutto vimariyādikatena cetasā vihareyyāti – manasānāvilo siyā.</p>

<p rend="bodytext"><hi rend="bold">Kusalo</hi><pb ed="M" n="0.0038" /><hi rend="bold">sabbadhammāna</hi>nti ‘‘sabbe saṅkhārā aniccā’’ti kusalo sabbadhammānaṃ, ‘‘sabbe saṅkhārā dukkhā’’ti kusalo sabbadhammānaṃ, ‘‘sabbe dhammā anattā’’ti kusalo sabbadhammānaṃ, ‘‘avijjāpaccayā saṅkhārā’’ti kusalo sabbadhammānaṃ…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti kusalo sabbadhammānaṃ. Evampi kusalo sabbadhammānaṃ.</p>

<p rend="bodytext">Atha vā, aniccato kusalo sabbadhammānaṃ, dukkhato…pe… rogato… gaṇḍato… sallato… aghato… ābādhato… parato… palokato… ītito… upaddavato… bhayato… upasaggato… calato… pabhaṅguto… addhuvato <note>adhuvato (ka.) mahāni. 13</note> … atāṇato… aleṇato… asaraṇato… asaraṇībhūtato… rittato… tucchato… suññato… anattato… ādīnavato… vipariṇāmadhammato… asārakato… aghamūlato… vadhakato… vibhavato… sāsavato… saṅkhatato… mārāmisato… jātidhammato… jarādhammato… byādhidhammato… maraṇadhammato… sokaparidevadukkhadomanassupāyāsadhammato <pb ed="V" n="0.0034" />… saṃkilesikadhammato… samudayato… atthaṅgamato… assādato… ādīnavato… nissaraṇato kusalo sabbadhammānaṃ. Evampi kusalo sabbadhammānaṃ.</p>

<p rend="bodytext">Atha vā, khandhakusalo dhātukusalo āyatanakusalo paṭiccasamuppādakusalo satipaṭṭhānakusalo sammappadhānakusalo iddhipādakusalo indriyakusalo balakusalo bojjhaṅgakusalo maggakusalo phalakusalo <pb ed="T" n="0.0030" /> nibbānakusalo. Evampi kusalo sabbadhammānaṃ.</p>

<p rend="bodytext">Atha vā, sabbadhammā vuccanti dvādasāyatanāni – cakkhu ceva <note>cakkhuñceva (ka.)</note> rūpā ca, sotañca saddā ca, ghānañca gandhā ca, jivhā ca rasā ca, kāyo ca phoṭṭhabbā ca, mano ca dhammā ca. Yato ca ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvaṃkato <note>anabhāvaṅgato (syā.)</note> āyatiṃ anuppādadhammo, ettāvatāpi kusalo sabbadhammānanti – kusalo sabbadhammānaṃ.</p>

<p rend="bodytext"><hi rend="bold">Sato bhikkhu paribbaje</hi>ti. <hi rend="bold">Sato</hi>ti catūhi kāraṇehi sato – kāye kāyānupassanāsatipaṭṭhānaṃ bhāvento sato, vedanāsu vedanānupassanāsatipaṭṭhānaṃ <pb ed="M" n="0.0039" /> bhāvento sato, citte cittānupassanāsatipaṭṭhānaṃ bhāvento sato, dhammesu dhammānupassanāsatipaṭṭhānaṃ bhāvento sato.</p>

<p rend="bodytext">Aparehipi catūhi kāraṇehi sato – asatiparivajjanāya sato, satikaraṇīyānaṃ dhammānaṃ katattā sato, satiparibandhānaṃ <note>satipaṭipakkhānaṃ (syā.) mahāni. 3</note> dhammānaṃ hatattā sato, satinimittānaṃ dhammānaṃ asammuṭṭhattā <note>appamuṭṭhattā (syā.)</note> sato.</p>

<p rend="bodytext">Aparehipi catūhi kāraṇehi sato – satiyā samannāgatattā sato, satiyā vasitattā sato, satiyā pāguññena samannāgatattā sato, satiyā apaccorohaṇatāya sato.</p>

<p rend="bodytext">Aparehipi catūhi kāraṇehi sato – satiyā samannāgatattā sato, santattā sato, samitattā sato, santadhammasamannāgatattā sato. Buddhānussatiyā sato, dhammānussatiyā sato, saṅghānussatiyā sato, sīlānussatiyā sato, cāgānussatiyā sato, devatānussatiyā sato <pb ed="T" n="0.0031" />, ānāpānassatiyā sato, maraṇassatiyā sato, kāyagatāsatiyā sato, upasamānussatiyā sato. Yā sati anussati…pe… sammāsati satisambojjhaṅgo ekāyanamaggo, ayaṃ vuccati sati. Imāya satiyā upeto hoti samupeto upāgato samupāgato upapanno samupapanno <pb ed="V" n="0.0035" /><note>sampanno (ka.)</note> samannāgato, so vuccati sato. <hi rend="bold">Bhikkhū</hi>ti sattannaṃ dhammānaṃ bhinnattā bhikkhu – sakkāyadiṭṭhi bhinnā hoti, vicikicchā bhinnā hoti, sīlabbataparāmāso bhinno hoti, rāgo bhinno hoti, doso bhinno hoti, moho bhinno hoti, māno bhinno hoti. Bhinnā honti pāpakā akusalā dhammā saṃkilesikā ponobhavikā <note>ponobbhavikā (syā. ka.)</note> sadarā dukkhavipākā āyatiṃ jātijarāmaraṇiyā.</p>

<p rend="gatha1">Pajjena katena <note>pajjotakatena (ka.) su. ni. 519</note> attanā, [sabhiyāti bhagavā]</p>

<p rend="gatha2">Parinibbānagato vitiṇṇakaṅkho;</p>

<p rend="gathalast">Vibhavañca bhavañca vippahāya, vusitavā khīṇapunabbhavo sa bhikkhūti.</p>

<p rend="bodytext"><hi rend="bold">Sato</hi><pb ed="M" n="0.0040" /><hi rend="bold">bhikkhu paribbaje</hi>ti sato bhikkhu paribbaje, sato gaccheyya, sato tiṭṭheyya, sato nisīdeyya, sato seyyaṃ kappeyya, sato abhikkameyya, sato paṭikkameyya, sato ālokeyya, sato vilokeyya, sato samiñjeyya, sato pasāreyya, sato saṅghāṭipattacīvaraṃ dhāreyya, sato careyya vihareyya iriyeyya vatteyya pāleyya yapeyya yāpeyyāti – sato bhikkhu paribbaje. Tenāha bhagavā –</p>

<p rend="gatha1">‘‘Kāmesu <pb ed="T" n="0.0032" /> nābhigijjheyya, manasānāvilo siyā;</p>

<p rend="gathalast">Kusalo sabbadhammānaṃ, sato bhikkhu paribbaje’’ti.</p>

<p rend="bodytext">Saha gāthāpariyosānā ye te brāhmaṇena saddhiṃ ekacchandā ekapayogā ekādhippāyā ekavāsanavāsitā, tesaṃ anekapāṇasahassānaṃ virajaṃ vītamalaṃ dhammacakkhuṃ udapādi – ‘‘yaṃ kiñci samudayadhammaṃ sabbaṃ taṃ nirodhadhamma’’nti. Tassa brāhmaṇassa anupādāya āsavehi cittaṃ vimucci. Saha arahattappattā ajinajaṭāvākacīratidaṇḍakamaṇḍalukesā ca massū ca antarahitā, bhaṇḍukāsāyavatthavasano saṅghāṭipattacīvaradharo anvatthapaṭipattiyā pañjaliko bhagavantaṃ namassamāno nisinno hoti – ‘‘satthā me bhante bhagavā, sāvakohamasmī’’ti.</p>

<p rend="centre">Ajitamāṇavapucchāniddeso paṭhamo.</p>

<p rend="subhead">2. Tissametteyyamāṇavapucchāniddeso</p>

<p rend="hangnum" n="9"><hi rend="paranum">9</hi><hi rend="dot">.</hi></p>

<p rend="gatha1"><hi rend="bold">Kodha</hi><pb ed="T" n="0.0033" /><pb ed="V" n="0.0036" /><hi rend="bold">santusito loke, [iccāyasmā tissametteyyo]</hi></p>

<p rend="gatha2"><hi rend="bold">Kassa no santi iñjitā;</hi></p>

<p rend="gatha3"><hi rend="bold">Ko ubhantamabhiññāya, majjhe mantā na lippati;</hi></p>

<p rend="gathalast"><hi rend="bold">Kaṃ brūsi mahāpurisoti, ko idha sibbinimaccagā. </hi></p>

<p rend="bodytext"><hi rend="bold">Kodha santusito loke</hi>ti ko loke tuṭṭho santuṭṭho attamano paripuṇṇasaṅkappoti – kodha santusito loke.</p>

<p rend="bodytext"><hi rend="bold">Iccāyasmā</hi><pb ed="M" n="0.0041" /><hi rend="bold">tissametteyyo</hi>ti. <hi rend="bold">Iccā</hi>ti padasandhi padasaṃsaggo padapāripūrī akkharasamavāyo byañjanasiliṭṭhatā padānupubbatāpetaṃ – iccāti. <hi rend="bold">Āyasmā</hi>ti piyavacanaṃ garuvacanaṃ sagāravasappatissādhivacanametaṃ – āyasmāti. <hi rend="bold">Tisso</hi>ti tassa brāhmaṇassa nāmaṃ saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanaṃ abhilāpo. <hi rend="bold">Metteyyo</hi>ti tassa brāhmaṇassa gottaṃ saṅkhā samaññā paññatti vohāroti – iccāyasmā tissametteyyo.</p>

<p rend="bodytext"><hi rend="bold">Kassa no santi iñjitā</hi>ti taṇhiñjitaṃ diṭṭhiñjitaṃ māniñjitaṃ kilesiñjitaṃ kāmiñjitaṃ. Kassime iñjitā natthi na santi na saṃvijjanti nupalabbhanti pahīnā samucchinnā vūpasantā paṭipassaddhā <pb ed="T" n="0.0034" /> abhabbuppattikā ñāṇagginā daḍḍhāti – kassa no santi iñjitā.</p>

<p rend="bodytext"><hi rend="bold">Ko ubhantamabhiññāyā</hi>ti ko ubho ante abhiññāya jānitvā tulayitvā tīrayitvā vibhāvayitvā vibhūtaṃ katvāti – ko ubhantamabhiññāya.</p>

<p rend="bodytext"><hi rend="bold">Majjhe mantā na lippatī</hi>ti majjhe mantāya na lippati, alitto anupalitto nikkhanto nissaṭo vippamutto visaññutto vimariyādikatena cetasā viharatīti – majjhe mantā na lippati.</p>

<p rend="bodytext"><hi rend="bold">Kaṃ brūsi mahāpuriso</hi>ti mahāpuriso aggapuriso seṭṭhapuriso viseṭṭhapuriso pāmokkhapuriso <pb ed="V" n="0.0037" /> uttamapuriso padhānapuriso pavarapurisoti. Kaṃ brūsi kaṃ kathesi kaṃ maññasi kaṃ bhaṇasi kaṃ passati kaṃ voharasīti – kaṃ brūsi mahāpurisoti.</p>

<p rend="bodytext"><hi rend="bold">Ko idha sibbinimaccagā</hi>ti ko idha sibbiniṃ taṇhaṃ ajjhagā upaccagā atikkanto samatikkanto vītivattoti – ko idha sibbinimaccagā. Tenāha so brāhmaṇo –</p>

<p rend="gatha1">‘‘Kodha santusito loke, [iccāyasmā tissametteyyo]</p>

<p rend="gatha2">Kassa no santi iñjitā;</p>

<p rend="gatha3">Ko ubhantamabhiññāya, majjhe mantā na lippati;</p>

<p rend="gathalast">Kaṃ brūsi mahāpurisoti, ko <pb ed="T" n="0.0035" /> idha sibbinimaccagā’’ti.</p>

<p rend="hangnum" n="10"><hi rend="paranum">10</hi><hi rend="dot">.</hi></p>

<p rend="gatha1"><hi rend="bold">Kāmesu</hi><pb ed="M" n="0.0042" /><hi rend="bold">brahmacariyavā, [metteyyāti bhagavā]</hi></p>

<p rend="gatha2"><hi rend="bold">Vītataṇho sadā sato;</hi></p>

<p rend="gathalast"><hi rend="bold">Saṅkhāya nibbuto bhikkhu, tassa no santi iñjitā.</hi></p>

<p rend="bodytext"><hi rend="bold">Kāmesu brahmacariyavā</hi>ti. <hi rend="bold">Kāmā</hi>ti uddānato dve kāmā – vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. Brahmacariyaṃ vuccati asaddhammasamāpattiyā ārati virati paṭivirati veramaṇī akiriyā akaraṇaṃ anajjhāpatti velāanatikkamo. Api ca, nippariyāyena brahmacariyaṃ vuccati ariyo aṭṭhaṅgiko maggo, seyyathidaṃ – sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi. Yo iminā ariyena aṭṭhaṅgikena maggena upeto samupeto upāgato samupāgato upapanno samupapanno samannāgato, so vuccati brahmacariyavā. Yathā ca dhanena dhanavāti vuccati, bhogena bhogavāti vuccati, yasena yasavāti <pb ed="T" n="0.0036" /> vuccati, sippena sippavāti vuccati, sīlena sīlavāti vuccati, vīriyena vīriyavāti vuccati, paññāya paññavāti vuccati, vijjāya vijjavāti vuccati – evameva yo iminā ariyena aṭṭhaṅgikena maggena upeto samupeto upāgato samupāgato upapanno samupapanno samannāgato, so vuccati brahmacariyavāti – kāmesu brahmacariyavā.</p>

<p rend="bodytext"><hi rend="bold">Metteyyā</hi>ti bhagavā taṃ brāhmaṇaṃ gottena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – metteyyāti bhagavā.</p>

<p rend="bodytext"><hi rend="bold">Vītataṇho</hi><pb ed="V" n="0.0038" /><hi rend="bold">sadā sato</hi>ti. <hi rend="bold">Taṇhā</hi>ti rūpataṇhā…pe… dhammataṇhā. Yassesā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati vītataṇho cattataṇho vantataṇho muttataṇho pahīnataṇho paṭinissaṭṭhataṇho vītarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītibhūto sukhappaṭisaṃvedī brahmabhūtena attanā viharati. <hi rend="bold">Sadā</hi>ti sadā sabbadā sabbakālaṃ niccakālaṃ dhuvakālaṃ satataṃ samitaṃ abbokiṇṇaṃ poṅkhānupoṅkhaṃ <pb ed="M" n="0.0043" /><note>pokhānupokhaṃ (syā.)</note> udakūmikajātaṃ avīcisantatisahitaṃ <note>avīci samaṅhisahitaṃ (syā.)</note> phassitaṃ <note>phusitaṃ (syā.)</note> purebhattaṃ pacchābhattaṃ purimayāmaṃ majjhimayāmaṃ pacchimayāmaṃ kāḷe juṇhe vasse hemante gimhe purime vayokhandhe majjhime vayokhandhe pacchime vayokhandhe. <hi rend="bold">Sato</hi>ti catūhi kāraṇehi sato – kāye <pb ed="T" n="0.0037" /> kāyānupassanāsatipaṭṭhānaṃ bhāvento sato, vedanāsu vedanānupassanāsatipaṭṭhānaṃ bhāvento sato, citte cittānupassanāsatipaṭṭhānaṃ bhāvento sato, dhammesu dhammānupassanāsatipaṭṭhānaṃ bhāvento sato…pe… so vuccati satoti – vītataṇho sadā sato.</p>

<p rend="bodytext"><hi rend="bold">Saṅkhāya nibbuto bhikkhū</hi>ti saṅkhā vuccati ñāṇaṃ. Yā paññā pajānanā vicayo pavicayo…pe… amoho dhammavicayo sammādiṭṭhi. <hi rend="bold">Saṅkhāyā</hi>ti saṅkhāya jānitvā tulayitvā tīrayitvā vibhāvayitvā vibhūtaṃ katvā, ‘‘sabbe saṅkhārā aniccā’’ti saṅkhāya jānitvā tulayitvā tīrayitvā vibhāvayitvā vibhūtaṃ katvā, ‘‘sabbe saṅkhārā dukkhā’’ti…pe… ‘‘sabbe dhammā anattā’’ti… ‘‘avijjāpaccayā saṅkhārā’’ti… ‘‘yaṃ kiñci samudayadhammaṃ sabbaṃ taṃ nirodhadhamma’’nti saṅkhāya jānitvā tulayitvā tīrayitvā vibhāvayitvā vibhūtaṃ katvā.</p>

<p rend="bodytext">Atha vā, aniccato saṅkhāya jānitvā…pe… dukkhato… rogato… gaṇḍato… sallato…pe… nissaraṇato saṅkhāya jānitvā tulayitvā tīrayitvā vibhāvayitvā vibhūtaṃ katvā. <hi rend="bold">Nibbuto</hi>ti rāgassa nibbāpitattā nibbuto, dosassa nibbāpitattā nibbuto, mohassa nibbāpitattā nibbuto, kodhassa… upanāhassa… makkhassa… paḷāsassa… issāya… macchariyassa… māyāya… sāṭheyyassa… thambhassa… sārambhassa… mānassa… atimānassa… madassa… pamādassa… sabbakilesānaṃ… sabbaduccaritānaṃ… sabbadarathānaṃ <pb ed="T" n="0.0038" />… sabbapariḷāhānaṃ… sabbasantāpānaṃ… sabbākusalābhisaṅkhārānaṃ nibbāpitattā nibbuto. <hi rend="bold">Bhikkhū</hi>ti sattannaṃ dhammānaṃ bhinnattā bhikkhu…pe… vusitavā khīṇapunabbhavo sa bhikkhūti – saṅkhāya nibbuto bhikkhu.</p>

<p rend="bodytext"><hi rend="bold">Tassa no santi iñjitā</hi>ti. <hi rend="bold">Tassā</hi>ti arahato khīṇāsavassa. <hi rend="bold">Iñjitā</hi>ti taṇhiñjitaṃ diṭṭhiñjitaṃ māniñjitaṃ kilesiñjitaṃ kāmiñjitaṃ. Tassime iñjitā <pb ed="M" n="0.0044" /> natthi na santi na saṃvijjanti <pb ed="V" n="0.0039" /> nupalabbhanti pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti – tassa no santi iñjitā. Tenāha bhagavā –</p>

<p rend="gatha1">‘‘Kāmesu brahmacariyavā, [metteyyāti bhagavā]</p>

<p rend="gatha2">Vītataṇho sadā sato;</p>

<p rend="gathalast">Saṅkhāya nibbuto bhikkhu, tassa no santi iñjitā’’ti.</p>

<p rend="hangnum" n="11"><hi rend="paranum">11</hi><hi rend="dot">.</hi></p>

<p rend="gatha1"><hi rend="bold">So ubhantamabhiññāya, majjhe mantā na lippati; </hi></p>

<p rend="gathalast"><hi rend="bold">Taṃ brūmi mahāpurisoti, so idha sibbinimaccagā. </hi></p>

<p rend="bodytext"><hi rend="bold">So ubhantamabhiññāya, majjhe mantā na lippatī</hi>ti. <hi rend="bold">Antā</hi>ti phasso eko anto, phassasamudayo dutiyo anto, phassanirodho majjhe; atītaṃ eko anto, anāgataṃ dutiyo anto, paccuppannaṃ majjhe; sukhā vedanā eko anto, dukkhā vedanā dutiyo anto, adukkhamasukhā vedanā majjhe; nāmaṃ eko anto, rūpaṃ dutiyo anto, viññāṇaṃ majjhe; cha ajjhattikāni āyatanāni eko anto, cha bāhirāni āyatanāni dutiyo anto, viññāṇaṃ majjhe; sakkāyo eko anto, sakkāyasamudayo dutiyo anto, sakkāyanirodho majjhe. Mantā vuccati paññā, yā paññā pajānanā…pe… amoho dhammavicayo sammādiṭṭhi.</p>

<p rend="bodytext"><hi rend="bold">Lepā</hi>ti dve lepā – taṇhālepo ca diṭṭhilepo ca. Katamo taṇhālepo <pb ed="T" n="0.0039" />? Yāvatā taṇhāsaṅkhātena sīmakataṃ odhikataṃ <note>mariyādikataṃ odhikataṃ (syā.)</note> pariyantakataṃ pariggahitaṃ mamāyitaṃ – ‘‘idaṃ mama, etaṃ mama, ettakaṃ mama, ettāvatā mama rūpā saddā gandhā rasā phoṭṭhabbā attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā khettaṃ vatthu hiraññaṃ suvaṇṇaṃ gāmanigamarājadhāniyo raṭṭhañca janapado ca koso ca koṭṭhāgārañca’’. Kevalampi mahāpathaviṃ taṇhāvasena mamāyati. Yāvatā aṭṭhasatataṇhāvicaritaṃ – ayaṃ taṇhālepo.</p>

<p rend="bodytext">Katamo <pb ed="M" n="0.0045" /> diṭṭhilepo? Vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaṃyojanaṃ gāho paṭiggāho abhiniveso parāmāso kummaggo micchāpatho micchattaṃ <pb ed="V" n="0.0040" /> titthāyatanaṃ vipariyesaggāho <note>vipariyesaggāho (bahūsu)</note> viparītaggāho vipallāsaggāho micchāgāho ayāthāvakasmiṃ yāthāvakanti gāho, yāvatā dvāsaṭṭhi diṭṭhigatāni – ayaṃ diṭṭhilepo.</p>

<p rend="bodytext"><hi rend="bold">So ubhantamabhiññāya, majjhe mantā na lippatī</hi>ti so ubho ca ante majjhañca mantāya abhiññāya jānitvā tulayitvā tīrayitvā vibhāvayitvā vibhūtaṃ katvā na lippati na palippati na upalippati, alitto asaṃlitto anupalitto nikkhanto nissaṭo vippamutto visaññutto vimariyādikatena cetasā viharatīti – so ubhantamabhiññāya majjhe mantā na lippati.</p>

<p rend="bodytext"><hi rend="bold">Taṃ</hi><pb ed="T" n="0.0040" /><hi rend="bold">brūmi mahāpuriso</hi>ti mahāpuriso aggapuriso seṭṭhapuriso viseṭṭhapuriso pāmokkhapuriso uttamapuriso pavarapuriso, taṃ brūmi taṃ kathemi taṃ bhaṇāmi taṃ dīpemi taṃ voharāmi.</p>

<p rend="bodytext">Āyasmā sāriputto <note>passa saṃ. ni. 5.377</note> bhagavantaṃ etadavoca – ‘‘mahāpuriso mahāpuriso’ti, bhante, vuccati. Kittāvatā nu kho, bhante, mahāpuriso hotī’’ti? ‘‘Vimuttacittattā khvāhaṃ, sāriputta, mahāpurisoti vadāmi, avimuttacittattā no mahāpurisoti vadāmi.</p>

<p rend="bodytext">‘‘Kathañca, sāriputta, vimuttacitto hoti? Idha, sāriputta, bhikkhu ajjhattaṃ kāye kāyānupassī viharati ātāpī sampajāno satimā vineyya loke abhijjhādomanassaṃ. Tassa kāye kāyānupassino viharato cittaṃ virajjati vimuccati anupādāya āsavehi. Vedanāsu…pe… citte… dhammesu dhammānupassī viharati ātāpī sampajāno satimā vineyya loke abhijjhādomanassaṃ. Tassa dhammesu dhammānupassino viharato cittaṃ virajjati vimuccati anupādāya āsavehi. Evaṃ kho, sāriputta, bhikkhu vimuttacitto hoti. Vimuttacittattā khvāhaṃ, sāriputta, mahāpurisoti <pb ed="M" n="0.0046" /> vadāmi, avimuttacittattā no mahāpurisoti vadāmī’’ti – taṃ brūmi mahāpurisoti.</p>

<p rend="bodytext"><hi rend="bold">So idha sibbinimaccagā</hi>ti sibbinī vuccati taṇhā. Yo rāgo sārāgo…pe… abhijjhā lobho akusalamūlaṃ, yassesā sibbinī taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā. So sibbiniṃ taṇhaṃ accagā upaccagā <pb ed="T" n="0.0041" /> atikkanto samatikkanto vītivattoti – so idha sibbinimaccagā. Tenāha bhagavā –</p>

<p rend="gatha1">‘‘So <pb ed="V" n="0.0041" /> ubhantamabhiññāya, majjhe mantā na lippati;</p>

<p rend="gathalast">Taṃ brūmi mahāpurisoti, so idha sibbinimaccagā’’ti.</p>

<p rend="bodytext">Saha gāthāpariyosānā ye te brāhmaṇena saddhiṃ ekacchandā ekapayogā ekādhippāyā ekavāsanavāsitā, tesaṃ anekapāṇasahassānaṃ virajaṃ vītamalaṃ dhammacakkhuṃ udapādi – ‘‘yaṃ kiñci samudayadhammaṃ sabbaṃ taṃ nirodhadhamma’’nti. Tassa brāhmaṇassa anupādāya āsavehi cittaṃ vimucci. Saha arahattappattā ajinajaṭāvākacīratidaṇḍakamaṇḍalukesā ca massū ca antarahitā. Bhaṇḍukāsāyavatthavasano saṅghāṭipattacīvaradharo anvatthapaṭipattiyā pañjaliko bhagavantaṃ namassamāno nisinno hoti – ‘‘satthā me bhante bhagavā, sāvakohamasmī’’ti.</p>

<p rend="centre">Tissametteyyamāṇavapucchāniddeso dutiyo.</p>

<p rend="subhead">3. Puṇṇakamāṇavapucchāniddeso</p>

<p rend="hangnum" n="12"><hi rend="paranum">12</hi><hi rend="dot">.</hi></p>

<p rend="gatha1"><hi rend="bold">Anejaṃ</hi><pb ed="T" n="0.0042" /><hi rend="bold">mūladassāviṃ, [iccāyasmā puṇṇako]</hi></p>

<p rend="gatha2"><hi rend="bold">Atthi pañhena āgamaṃ;</hi></p>

<p rend="gatha3"><hi rend="bold">Kiṃnissitā isayo manujā, khattiyā brāhmaṇā devatānaṃ;</hi></p>

<p rend="gathalast"><hi rend="bold">Yaññamakappayiṃsu puthūdha loke, pucchāmi taṃ bhagavā brūhi metaṃ.</hi></p>

<p rend="bodytext"><hi rend="bold">Anejaṃ mūladassāvi</hi>nti ejā vuccati taṇhā. Yo rāgo sārāgo…pe… abhijjhā lobho akusalamūlaṃ sā ejā taṇhā buddhassa bhagavato pahīnā <pb ed="M" n="0.0047" /> ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho anejo. Ejāya pahīnattā anejo. Bhagavā lābhepi na iñjati, alābhepi na iñjati, yasepi na iñjati, ayasepi na iñjati, pasaṃsāyapi na iñjati, nindāyapi na iñjati, sukhepi na iñjati, dukkhepi na iñjati na calati na vedhati nappavedhatīti – anejaṃ. <hi rend="bold">Mūladassāvi</hi>nti bhagavā mūladassāvī hetudassāvī nidānadassāvī sambhavadassāvī pabhavadassāvī samuṭṭhānadassāvī āhāradassāvī ārammaṇadassāvī paccayadassāvī samudayadassāvī.</p>

<p rend="bodytext">Tīṇi akusalamūlāni – lobho akusalamūlaṃ, doso akusalamūlaṃ, moho akusalamūlaṃ.</p>

<p rend="bodytext">Vuttañhetaṃ <pb ed="V" n="0.0042" /> bhagavatā – <note>passa a. ni. 3.112</note> ‘‘tīṇimāni, bhikkhave, nidānāni <pb ed="T" n="0.0043" /> kammānaṃ samudayāya. Katamāni tīṇi? Lobho nidānaṃ kammānaṃ samudayāya, doso nidānaṃ kammānaṃ samudayāya, moho nidānaṃ kammānaṃ samudayāya. Na, bhikkhave, lobhajena kammena dosajena kammena mohajena kammena devā paññāyanti, manussā paññāyanti, yā vā panaññāpi kāci sugatiyo. Atha kho, bhikkhave, lobhajena kammena dosajena kammena mohajena kammena nirayo paññāyati, tiracchānayoni paññāyati, pettivisayo paññāyati, yā vā panaññāpi kāci duggatiyo niraye tiracchānayoniyā pettivisaye attabhāvābhinibbattiyā’’. Imāni tīṇi akusalamūlānīti bhagavā jānāti passati. Evampi bhagavā mūladassāvī…pe… samudayadassāvī. Tīṇi kusalamūlāni – alobho kusalamūlaṃ, adoso kusalamūlaṃ, amoho kusalamūlaṃ.</p>

<p rend="bodytext">Vuttañhetaṃ bhagavatā – ‘‘tīṇimāni…pe… na, bhikkhave, alobhajena kammena adosajena kammena amohajena kammena nirayo paññāyati, tiracchānayoni paññāyati, pettivisayo paññāyati, yā vā panaññāpi kāci duggatiyo. Atha kho, bhikkhave, alobhajena kammena adosajena kammena amohajena kammena devā paññāyanti, manussā paññāyanti, yā vā panaññāpi kāci sugatiyo deve ca manusse ca attabhāvābhinibbattiyā’’. Imāni tīṇi kusalamūlānīti bhagavā jānāti passati. Evampi bhagavā mūladassāvī…pe… samudayadassāvī.</p>

<p rend="bodytext">Vuttañhetaṃ <pb ed="M" n="0.0048" /> bhagavatā – ‘‘ye keci, bhikkhave, dhammā akusalā akusalabhāgiyā akusalapakkhikā <pb ed="T" n="0.0044" /> sabbe te avijjāmūlakā avijjāsamosaraṇā avijjāsamugghātā’’. Sabbe te samugghātaṃ gacchantīti bhagavā jānāti passati. Evampi bhagavā mūladassāvī…pe… samudayadassāvī.</p>

<p rend="bodytext">Vuttañhetaṃ bhagavatā – ‘‘ye keci, bhikkhave, dhammā kusalā kusalabhāgiyā kusalapakkhikā, sabbe te appamādamūlakā appamādasamosaraṇā. Appamādo tesaṃ dhammānaṃ aggamakkhāyatī’’ti bhagavā jānāti passati. Evampi bhagavā mūladassāvī…pe… samudayadassāvī.</p>

<p rend="bodytext">Atha vā, bhagavā jānāti passati. ‘‘Avijjā mūlaṃ saṅkhārānaṃ, saṅkhārā mūlaṃ viññāṇassa <pb ed="V" n="0.0043" />, viññāṇaṃ mūlaṃ nāmarūpassa, nāmarūpaṃ mūlaṃ saḷāyatanassa, saḷāyatanaṃ mūlaṃ phassassa, phasso mūlaṃ vedanāya, vedanā mūlaṃ taṇhāya, taṇhā mūlaṃ upādānassa, upādānaṃ mūlaṃ bhavassa, bhavo mūlaṃ jātiyā, jāti mūlaṃ jarāmaraṇassā’’ti – bhagavā jānāti passati. Evampi bhagavā mūladassāvī…pe… samudayadassāvī.</p>

<p rend="bodytext">Atha vā, bhagavā jānāti passati. ‘‘Cakkhu mūlaṃ cakkhurogānaṃ, sotaṃ mūlaṃ sotarogānaṃ, ghānaṃ mūlaṃ ghānarogānaṃ, jivhā mūlaṃ jivhārogānaṃ, kāyo mūlaṃ kāyarogānaṃ, mano mūlaṃ cetasikānaṃ dukkhāna’’nti – bhagavā jānāti passati. Evampi bhagavā mūladassāvī hetudassāvī nidānadassāvī sambhavadassāvī pabhavadassāvī samuṭṭhānadassāvī āhāradassāvī ārammaṇadassāvī paccayadassāvī samudayadassāvīti – anejaṃ mūladassāvī.</p>

<p rend="bodytext"><hi rend="bold">Iccāyasmā puṇṇako</hi>ti <hi rend="bold">iccā</hi>ti padasandhi…pe… āyasmā puṇṇako <pb ed="T" n="0.0045" />.</p>

<p rend="bodytext"><hi rend="bold">Atthi pañhena āgama</hi>nti pañhena atthiko āgatomhi, <note>pañhatthikāmha āgatā (bahūsu) passa mahāni. 192</note> pañhaṃ pucchitukāmo āgatomhi, pañhaṃ sotukāmo āgatomhīti – evampi atthi pañhena āgamaṃ. Atha vā, pañhatthikānaṃ pañhaṃ pucchitukāmānaṃ pañhaṃ sotukāmānaṃ āgamanaṃ abhikkamanaṃ upasaṅkamanaṃ payirupāsanaṃ atthīti – evampi atthi pañhena āgamaṃ. Atha vā, pañhāgamo tuyhaṃ atthi, tvampi pahu tvamasi alamatto. Mayā pucchitaṃ kathetuṃ visajjetuṃ vahassetaṃ bhāranti <note>visajjetuṃ sandassetuṃ bhaṇitunti (syā.) vahassu + etaṃ</note> – evampi atthi pañhena āgamaṃ.</p>

<p rend="bodytext"><hi rend="bold">Kiṃ</hi><pb ed="M" n="0.0049" /><hi rend="bold">nissitā isayo manujā</hi>ti kiṃ nissitā āsitā allīnā upagatā ajjhositā adhimuttā. <hi rend="bold">Isayo</hi>ti isināmakā ye keci isipabbajjaṃ pabbajitā ājīvakā nigaṇṭhā jaṭilā tāpasā. <hi rend="bold">Manujā</hi>ti manussā vuccantīti – kiṃ nissitā isayo manujā.</p>

<p rend="bodytext"><hi rend="bold">Khattiyā brāhmaṇā devatāna</hi>nti. <hi rend="bold">Khattiyā</hi>ti ye keci khattiyajātikā. <hi rend="bold">Brāhmaṇā</hi>ti ye keci bhovādikā. <hi rend="bold">Devatāna</hi>nti ājīvakasāvakānaṃ ājīvakā devatā, nigaṇṭhasāvakānaṃ nigaṇṭhā devatā, jaṭilasāvakānaṃ jaṭilā devatā, paribbājakasāvakānaṃ paribbājakā devatā, aviruddhakasāvakānaṃ aviruddhakā <note>avaruddhakasāvakānaṃ avaruddhakā (syā.)</note> devatā, hatthivatikānaṃ hatthī devatā, assavatikānaṃ assā devatā, govatikānaṃ gāvo devatā, kukkuravatikānaṃ kukkurā devatā, kākavatikānaṃ kākā devatā, vāsudevavatikānaṃ vāsudevo devatā, baladevavatikānaṃ <pb ed="T" n="0.0046" /> baladevo devatā, puṇṇabhaddavatikānaṃ <pb ed="V" n="0.0044" /> puṇṇabhaddo devatā, maṇibhaddavatikānaṃ maṇibhaddo devatā, aggivatikānaṃ aggi devatā, nāgavatikānaṃ nāgā devatā, supaṇṇavatikānaṃ supaṇṇā devatā, yakkhavatikānaṃ yakkhā devatā, asuravatikānaṃ asurā devatā, gandhabbavatikānaṃ gandhabbā devatā, mahārājavatikānaṃ mahārājāno devatā, candavatikānaṃ cando devatā, sūriyavatikānaṃ sūriyo devatā, indavatikānaṃ indo devatā, brahmavatikānaṃ brahmā devatā, devavatikānaṃ devo devatā, disāvatikānaṃ disā devatā, ye yesaṃ dakkhiṇeyyā te tesaṃ devatāti – khattiyabrāhmaṇā devatānaṃ.</p>

<p rend="bodytext"><hi rend="bold">Yaññamakappayiṃsu puthūdha loke</hi>ti yaññaṃ vuccati deyyadhammo cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ vatthaṃ yānaṃ mālāgandhavilepanaṃ <note>mālāgandhaṃ vilepanaṃ (syā.) itivu. 75</note> seyyāvasathapadīpeyyaṃ. <hi rend="bold">Yaññamakappayiṃsū</hi>ti yepi yaññaṃ esanti gavesanti pariyesanti cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ vatthaṃ yānaṃ mālāgandhavilepanaṃ seyyāvasathapadīpeyyaṃ, tepi yaññaṃ kappenti. Yepi yaññaṃ abhisaṅkharonti cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe… <pb ed="T" n="0.0047" /> seyyāvasathapadīpeyyaṃ, tepi yaññaṃ kappenti. Yepi yaññaṃ denti yajanti pariccajanti cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe… seyyāvasathapadīpeyyaṃ <pb ed="M" n="0.0050" />, tepi yaññaṃ kappenti. <hi rend="bold">Puthū</hi>ti yaññā vā ete puthū, yaññayājakā <note>yaññayajakā (syā.)</note> vā ete puthū, dakkhiṇeyyā vā ete puthū. Kathaṃ yaññā vā ete puthū? Bahukānaṃ ete yaññā cīvarapiṇḍapātasenāsanagilānapaccayabhesajjaparikkhārā annaṃ pānaṃ vatthaṃ yānaṃ mālaṃ gandhaṃ vilepanaṃ seyyāvasathapadīpeyyaṃ – evaṃ yaññā vā ete puthū.</p>

<p rend="bodytext">Kathaṃ yaññayājakā vā ete puthū? Bahukā ete yaññayājakā khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca – evaṃ yaññayājakā vā ete puthū.</p>

<p rend="bodytext">Kathaṃ dakkhiṇeyyā vā ete puthū? Bahukā ete dakkhiṇeyyā puthū samaṇabrāhmaṇā kapaṇaddhikavanibbakayācakā <note>… vaṇibbakasāvakā (syā.) itivu. 75</note> – evaṃ dakkhiṇeyyā vā ete puthū. <hi rend="bold">Idha loke</hi>ti manussaloketi yaññamakappayiṃsu – puthūdha loke.</p>

<p rend="bodytext"><hi rend="bold">Pucchāmi taṃ bhagavā brūhi meta</hi>nti. <hi rend="bold">Pucchā</hi>ti tisso pucchā – adiṭṭhajotanā pucchā, diṭṭhasaṃsandanā pucchā, vimaticchedanā pucchā. Katamā adiṭṭhajotanā pucchā? Pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ avibhāvitaṃ, tassa ñāṇāya dassanāya <pb ed="V" n="0.0045" /> tulanāya tīraṇāya vibhūtatthāya vibhāvanatthāya pañhaṃ pucchati – ayaṃ adiṭṭhajotanā pucchā.</p>

<p rend="bodytext">Katamā diṭṭhasaṃsandanā pucchā? Pakatiyā lakkhaṇaṃ ñātaṃ hoti diṭṭhaṃ <pb ed="T" n="0.0048" /> tulitaṃ tīritaṃ vibhūtaṃ vibhāvitaṃ. Aññehi paṇḍitehi saddhiṃ saṃsandanatthāya pañhaṃ pucchati – ayaṃ diṭṭhasaṃsandanā pucchā.</p>

<p rend="bodytext">Katamā vimaticchedanā pucchā? Pakatiyā saṃsayapakkhando <note>saṃsayapakkhanno (syā.)</note> hoti vimatipakkhando dveḷhakajāto – ‘‘evaṃ nu kho, na nu kho, kiṃ nu kho, kathaṃ nu kho’’ti! So vimaticchedanatthāya pañhaṃ pucchati – ayaṃ vimaticchedanā pucchā. Imā tisso pucchā.</p>

<p rend="bodytext">Aparāpi tisso pucchā – manussapucchā, amanussapucchā, nimmitapucchā. Katamā manussapucchā? Manussā buddhaṃ bhagavantaṃ upasaṅkamitvā pucchanti, bhikkhū pucchanti, bhikkhuniyo pucchanti, upāsakā pucchanti, upāsikāyo pucchanti, rājāno <pb ed="M" n="0.0051" /> pucchanti, khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti – ayaṃ manussapucchā.</p>

<p rend="bodytext">Katamā amanussapucchā? Amanussā buddhaṃ bhagavantaṃ upasaṅkamitvā pañhaṃ pucchanti, nāgā pucchanti, supaṇṇā pucchanti, yakkhā pucchanti, asurā pucchanti, gandhabbā pucchanti, mahārājāno pucchanti, indā pucchanti, brahmāno pucchanti, devatāyo pucchanti – ayaṃ amanussapucchā.</p>

<p rend="bodytext">Katamā nimmitapucchā? Yaṃ bhagavā rūpaṃ abhinimmināti manomayaṃ sabbaṅgapaccaṅgaṃ ahīnindriyaṃ, so nimmito buddhaṃ bhagavantaṃ upasaṅkamitvā <pb ed="T" n="0.0049" /> pañhaṃ pucchati; bhagavā visajjeti <note>vissajjeti (ka.)</note> – ayaṃ nimmitapucchā. Imā tisso pucchā.</p>

<p rend="bodytext">Aparāpi tisso pucchā – attatthapucchā, paratthapucchā, ubhayatthapucchā. Aparāpi tisso pucchā – diṭṭhadhammikatthapucchā, samparāyikatthapucchā, paramatthapucchā. Aparāpi tisso pucchā – anavajjatthapucchā, nikkilesatthapucchā, vodānatthapucchā. Aparāpi tisso pucchā – atītapucchā, anāgatapucchā, paccuppannapucchā. Aparāpi tisso pucchā – ajjhattapucchā, bahiddhāpucchā <pb ed="V" n="0.0046" />, ajjhattabahiddhāpucchā. Aparāpi tisso pucchā – kusalapucchā, akusalapucchā, abyākatapucchā. Aparāpi tisso pucchā – khandhapucchā, dhātupucchā, āyatanapucchā. Aparāpi tisso pucchā – satipaṭṭhānapucchā, sammappadhānapucchā, iddhipādapucchā. Aparāpi tisso pucchā – indriyapucchā, balapucchā, bojjhaṅgapucchā. Aparāpi tisso pucchā – maggapucchā, phalapucchā, nibbānapucchā.</p>

<p rend="bodytext"><hi rend="bold">Pucchāmi</hi><pb ed="T" n="0.0050" /><hi rend="bold">ta</hi>nti pucchāmi taṃ yācāmi taṃ ajjhesāmi taṃ pasādemi taṃ ‘‘kathayassu me’’ti pucchāmi taṃ. <hi rend="bold">Bhagavā</hi>ti gāravādhivacanametaṃ… sacchikā paññatti – yadidaṃ bhagavāti. <hi rend="bold">Brūhi meta</hi>nti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – pucchāmi taṃ bhagavā brūhi metaṃ. Tenāha so brāhmaṇo –</p>

<p rend="gatha1">‘‘Anejaṃ mūladassāviṃ, [iccāyasmā puṇṇako]</p>

<p rend="gatha2">Atthi pañhena āgamaṃ;</p>

<p rend="gatha3">Kiṃ nissitā isayo manujā, khattiyā brāhmaṇā devatānaṃ;</p>

<p rend="gathalast">Yaññamakappayiṃsu puthūdha loke, pucchāmi taṃ bhagavā brūhi meta’’nti.</p>

<p rend="hangnum" n="13"><hi rend="paranum">13</hi><hi rend="dot">.</hi></p>

<p rend="gatha1"><hi rend="bold">Ye</hi><pb ed="M" n="0.0052" /><hi rend="bold">kecime isayo manujā, [puṇṇakāti bhagavā]</hi></p>

<p rend="gatha2"><hi rend="bold">Khattiyā brāhmaṇā devatānaṃ;</hi></p>

<p rend="gatha3"><hi rend="bold">Yaññamakappayiṃsu puthūdha loke, āsīsamānā puṇṇaka itthattaṃ</hi><note>itthataṃ (syā.), itthabhāvaṃ (ka.)</note><hi rend="bold">;</hi></p>

<p rend="gathalast"><hi rend="bold">Jaraṃ sitā yaññamakappayiṃsu.</hi></p>

<p rend="bodytext"><hi rend="bold">Ye kecime isayo manujā</hi>ti. <hi rend="bold">Ye kecī</hi>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ – ye kecīti. <hi rend="bold">Isayo</hi>ti isināmakā ye keci isipabbajjaṃ pabbajitā ājīvakā nigaṇṭhā <pb ed="T" n="0.0051" /> jaṭilā tāpasā. <hi rend="bold">Manujā</hi>ti manussā vuccantīti – ye kecime isayo manujā puṇṇakāti bhagavā.</p>

<p rend="bodytext"><hi rend="bold">Khattiyā brāhmaṇā devatāna</hi>nti. <hi rend="bold">Khattiyā</hi>ti ye keci khattiyajātikā. <hi rend="bold">Brāhmaṇā</hi>ti ye keci bhovādikā. <hi rend="bold">Devatāna</hi>nti ājīvakasāvakānaṃ ājīvakā devatā…pe… disāvatikānaṃ disā devatā. Ye yesaṃ dakkhiṇeyyā, te tesaṃ devatāti – khattiyā brāhmaṇā devatānaṃ.</p>

<p rend="bodytext"><hi rend="bold">Yaññamakappayiṃsu</hi><pb ed="V" n="0.0047" /><hi rend="bold">puthūdha loke</hi>ti. Yaññaṃ vuccati deyyadhammo cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe… seyyāvasathapadīpeyyaṃ. <hi rend="bold">Yaññamakappayiṃsū</hi>ti yepi yaññaṃ esanti gavesanti pariyesanti…pe… seyyāvasathapadīpeyyaṃ, tepi yaññaṃ kappenti. <hi rend="bold">Puthū</hi>ti yaññā vā ete puthū, yaññayājakā vā ete puthū, dakkhiṇeyyā vā ete puthū…pe… evaṃ dakkhiṇeyyā vā ete puthū. <hi rend="bold">Idha loke</hi>ti manussaloketi yaññamakappayiṃsu – puthūdha loke.</p>

<p rend="bodytext"><hi rend="bold">Āsīsamānā puṇṇaka itthatta</hi>nti. <hi rend="bold">Āsīsamānā</hi>ti rūpapaṭilābhaṃ <pb ed="T" n="0.0052" /> āsīsamānā, saddapaṭilābhaṃ āsīsamānā, gandhapaṭilābhaṃ āsīsamānā, rasapaṭilābhaṃ āsīsamānā, phoṭṭhabbapaṭilābhaṃ āsīsamānā, puttapaṭilābhaṃ āsīsamānā, dārapaṭilābhaṃ āsīsamānā, dhanapaṭilābhaṃ āsīsamānā, yasapaṭilābhaṃ āsīsamānā, issariyapaṭilābhaṃ āsīsamānā, khattiyamahāsālakule attabhāvapaṭilābhaṃ āsīsamānā, brāhmaṇamahāsālakule <pb ed="M" n="0.0053" /> attabhāvapaṭilābhaṃ āsīsamānā, gahapatimahāsālakule attabhāvapaṭilābhaṃ āsīsamānā, cātumahārājikesu <note>cātummahārājikesu (syā.)</note> devesu attabhāvapaṭilābhaṃ āsīsamānā, tāvatiṃsesu devesu yāmesu devesu tusitesu devesu nimmānaratīsu devesu paranimmitavasavattīsu devesu brahmakāyikesu devesu attabhāvapaṭilābhaṃ āsīsamānā icchamānā sādiyamānā patthayamānā pihayamānā abhijappamānāti āsīsamānā.</p>

<p rend="bodytext"><hi rend="bold">Puṇṇaka itthatta</hi>nti ettha attabhāvābhinibbattiṃ āsīsamānā ettha khattiyamahāsālakule attabhāvābhinibbattiṃ āsīsamānā…pe… ettha brahmakāyikesu devesu attabhāvābhinibbattiṃ āsīsamānā icchamānā sādiyamānā patthayamānā pihayamānā abhijappamānāti āsīsamānā <pb ed="T" n="0.0053" /> – puṇṇaka itthattaṃ.</p>

<p rend="bodytext"><hi rend="bold">Jaraṃ sitā yaññamakappayiṃsū</hi>ti jarānissitā byādhinissitā maraṇanissitā sokaparidevadukkhadomanassupāyāsanissitā. Yadeva te jātinissitā tadeva te jarānissitā. Yadeva te jarānissitā tadeva te byādhinissitā. Yadeva te byādhinissitā tadeva te maraṇanissitā. Yadeva te maraṇanissitā tadeva te sokaparidevadukkhadomanassupāyāsanissitā. Yadeva te sokaparidevadukkhadomanassupāyāsanissitā tadeva te gatinissitā. Yadeva te gatinissitā tadeva te upapattinissitā. Yadeva te upapattinissitā tadeva te paṭisandhinissitā. Yadeva te paṭisandhinissitā tadeva te bhavanissitā. Yadeva te bhavanissitā <pb ed="V" n="0.0048" /> tadeva te saṃsāranissitā. Yadeva te saṃsāranissitā tadeva te vaṭṭanissitā allīnā upagatā ajjhositā adhimuttāti – jaraṃ sitā yaññamakappayiṃsu. Tenāha bhagavā –</p>

<p rend="gatha1">‘‘Ye kecime isayo manujā, [puṇṇakāti bhagavā]</p>

<p rend="gatha2">Khattiyā brāhmaṇā devatānaṃ;</p>

<p rend="gatha3">Yaññamakappayiṃsu puthūdha loke, āsīsamānā puṇṇaka itthattaṃ;</p>

<p rend="gathalast">Jaraṃ sitā yaññamakappayiṃsū’’ti.</p>

<p rend="hangnum" n="14"><hi rend="paranum">14</hi><hi rend="dot">.</hi></p>

<p rend="gatha1"><hi rend="bold">Ye</hi><pb ed="M" n="0.0054" /><hi rend="bold">kecime isayo manujā, [iccāyasmā puṇṇako]</hi></p>

<p rend="gatha2"><hi rend="bold">Khattiyā</hi><pb ed="T" n="0.0054" /><hi rend="bold">brāhmaṇā devatānaṃ;</hi></p>

<p rend="gatha3"><hi rend="bold">Yaññamakappayiṃsu puthūdha loke, kaccisu te bhagavā yaññapathe appamattā;</hi></p>

<p rend="gathalast"><hi rend="bold">Atāruṃ</hi><note>atāruṃ (syā. ka.)</note><hi rend="bold">jātiñca jarañca mārisa, pucchāmi taṃ bhagavā brūhi metaṃ.</hi></p>

<p rend="bodytext"><hi rend="bold">Ye kecime isayo manujā</hi>ti. <hi rend="bold">Ye kecī</hi>ti…pe….</p>

<p rend="bodytext"><hi rend="bold">Kaccisu te bhagavā yaññapathe appamattā</hi>ti. <hi rend="bold">Kaccisū</hi>ti saṃsayapucchā vimatipucchā dveḷhakapucchā anekaṃsapucchā – ‘‘evaṃ nu kho, na nu kho, kiṃ nu kho, kathaṃ nu kho’’ti – kaccisu. <hi rend="bold">Te</hi>ti yaññayājakā vuccanti. <hi rend="bold">Bhagavā</hi>ti gāravādhivacanaṃ…pe… sacchikā paññatti, yadidaṃ bhagavāti – kaccisu te bhagavā. <hi rend="bold">Yaññapathe appamattā</hi>ti yaññoyeva vuccati yaññapatho. Yathā ariyamaggo ariyapatho devamaggo devapatho brahmamaggo brahmapatho, evameva yaññoyeva vuccati yaññapatho. <hi rend="bold">Appamattā</hi>ti yaññapathe appamattā sakkaccakārino sātaccakārino aṭṭhitakārino anolīnavuttino anikkhittacchandā anikkhittadhurā taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyāti – tepi yaññapathe appamattā. Yepi yaññaṃ esanti gavesanti pariyesanti cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe… seyyāvasathapadīpeyyaṃ sakkaccakārino…pe… tadadhipateyyā, tepi yaññapathe <pb ed="T" n="0.0055" /> appamattā. Yepi yaññaṃ abhisaṅkharonti cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe… seyyāvasathapadīpeyyaṃ sakkaccakārino…pe… tadadhipateyyā, tepi yaññapathe appamattā. Yepi yaññaṃ denti yajanti pariccajanti cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe… seyyāvasathapadīpeyyaṃ sakkaccakārino <pb ed="V" n="0.0049" /> …pe… tadadhipateyyā, tepi yaññapathe appamattāti – kaccisu te bhagavā yaññapathe appamattā.</p>

<p rend="bodytext"><hi rend="bold">Atāruṃ jātiñca jarañca mārisā</hi>ti jarāmaraṇaṃ atariṃsu uttariṃsu patariṃsu samatikkamiṃsu vītivattiṃsu. <hi rend="bold">Mārisā</hi>ti piyavacanaṃ garuvacanaṃ sagāravasappatissādhivacanametaṃ mārisāti – atāru jātiñca jarañca mārisa.</p>

<p rend="bodytext"><hi rend="bold">Pucchāmi</hi><pb ed="M" n="0.0055" /><hi rend="bold">taṃ bhagavā brūhi meta</hi>nti. <hi rend="bold">Pucchāmi ta</hi>nti pucchāmi taṃ yācāmi taṃ ajjhesāmi taṃ pasādemi taṃ kathayassu meti – pucchāmi taṃ. <hi rend="bold">Bhagavā</hi>ti gāravādhivacanaṃ…pe… sacchikā paññatti – yadidaṃ bhagavāti. <hi rend="bold">Brūhi meta</hi>nti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – pucchāmi taṃ bhagavā brūhi metaṃ. Tenāha so brāhmaṇo –</p>

<p rend="gatha1">‘‘Ye kecime isayo manujā, [iccāyasmā puṇṇako]</p>

<p rend="gatha2">Khattiyā brāhmaṇā devatānaṃ;</p>

<p rend="gatha3">Yaññamakappayiṃsu <pb ed="T" n="0.0056" /> puthūdha loke, kaccisu te bhagavā yaññapathe appamattā;</p>

<p rend="gathalast">Atāru jātiñca jarañca mārisa, pucchāmi taṃ bhagavā brūhi meta’’nti.</p>

<p rend="hangnum" n="15"><hi rend="paranum">15</hi><hi rend="dot">.</hi></p>

<p rend="gatha1"><hi rend="bold">Āsīsanti</hi><note>āsiṃsanti (syā.)</note><hi rend="bold">thomayanti, abhijappanti juhanti; [Puṇṇakāti bhagavā]</hi></p>

<p rend="gatha2"><hi rend="bold">Kāmābhijappanti paṭicca lābhaṃ, te yājayogā bhavarāgarattā;</hi></p>

<p rend="gathalast"><hi rend="bold">Nātariṃsu jātijaranti brūmi.</hi></p>

<p rend="bodytext"><hi rend="bold">Āsīsanti thomayanti abhijappanti juhantī</hi>ti. <hi rend="bold">Āsīsantī</hi>ti rūpapaṭilābhaṃ āsīsanti, saddapaṭilābhaṃ āsīsanti, gandhapaṭilābhaṃ āsīsanti, rasapaṭilābhaṃ āsīsanti, phoṭṭhabbapaṭilābhaṃ āsīsanti, puttapaṭilābhaṃ āsīsanti, dārapaṭilābhaṃ āsīsanti, dhanapaṭilābhaṃ āsīsanti, yasapaṭilābhaṃ āsīsanti, issariyapaṭilābhaṃ āsīsanti, khattiyamahāsālakule attabhāvapaṭilābhaṃ āsīsanti, brāhmaṇamahāsālakule…pe… gahapatimahāsālakule attabhāvapaṭilābhaṃ āsīsanti, cātumahārājikesu devesu…pe… brahmakāyikesu devesu attabhāvapaṭilābhaṃ āsīsanti icchanti sādiyanti patthayanti pihayantīti – āsīsanti.</p>

<p rend="bodytext"><hi rend="bold">Thomayantī</hi>ti <pb ed="V" n="0.0050" /> yaññaṃ vā thomenti phalaṃ vā thomenti dakkhiṇeyye vā thomenti. Kathaṃ yaññaṃ thomenti? Suciṃ dinnaṃ <note>viyaṃ dinnaṃ (syā.)</note>, manāpaṃ dinnaṃ, paṇītaṃ dinnaṃ, kālena <pb ed="M" n="0.0056" /> dinnaṃ, kappiyaṃ dinnaṃ, viceyya dinnaṃ, anavajjaṃ dinnaṃ, abhiṇhaṃ dinnaṃ <pb ed="T" n="0.0057" /> dadaṃ cittaṃ pasāditanti – thomenti kittenti vaṇṇenti pasaṃsanti. Evaṃ yaññaṃ thomenti.</p>

<p rend="bodytext">Kathaṃ phalaṃ thomenti? Ito nidānaṃ rūpapaṭilābho bhavissati…pe… brahmakāyikesu devesu attabhāvapaṭilābho bhavissatīti – thomenti kittenti vaṇṇenti pasaṃsanti. Evaṃ phalaṃ thomenti.</p>

<p rend="bodytext">Kathaṃ dakkhiṇeyye thomenti? Dakkhiṇeyyā jātisampannā gottasampannā ajjhāyakā mantadharā tiṇṇaṃ vedānaṃ pāragū sanighaṇḍukeṭubhānaṃ sākkharappabhedānaṃ itihāsapañcamānaṃ padakā veyyākaraṇā lokāyatamahāpurisalakkhaṇesu anavayāti, vītarāgā vā rāgavinayāya vā paṭipannā, vītadosā vā dosavinayāya vā paṭipannā, vītamohā vā mohavinayāya vā paṭipannā, saddhāsampannā sīlasampannā samādhisampannā paññāsampannā vimuttisampannā vimuttiñāṇadassanasampannāti – thomenti kittenti vaṇṇenti pasaṃsanti. Evaṃ dakkhiṇeyye thomentīti – āsīsanti thomayanti.</p>

<p rend="bodytext"><hi rend="bold">Abhijappantī</hi>ti rūpapaṭilābhaṃ abhijappanti, saddapaṭilābhaṃ abhijappanti, gandhapaṭilābhaṃ abhijappanti, rasapaṭilābhaṃ abhijappanti…pe… brahmakāyikesu devesu attabhāvapaṭilābhaṃ abhijappantīti <pb ed="T" n="0.0058" /> – āsīsanti thomayanti abhijappanti. <hi rend="bold">Juhantī</hi>ti juhanti denti yajanti pariccajanti cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ vatthaṃ yānaṃ mālāgandhavilepanaṃ seyyāvasathapadīpeyyanti – āsīsanti thomayanti abhijappanti juhanti puṇṇakāti bhagavā.</p>

<p rend="bodytext"><hi rend="bold">Kāmābhijappanti paṭicca lābha</hi>nti rūpapaṭilābhaṃ paṭicca kāme abhijappanti, saddapaṭilābhaṃ paṭicca kāme abhijappanti…pe… brahmakāyikesu devesu attabhāvapaṭilābhaṃ paṭicca kāme abhijappanti pajappantīti – kāmābhijappanti paṭicca lābhaṃ.</p>

<p rend="bodytext"><hi rend="bold">Te yājayogā bhavarāgarattā nātariṃsu jātijaranti brūmī</hi>ti <hi rend="bold">te</hi>ti yaññayājakā vuccanti, <hi rend="bold">yājayogā</hi>ti yājayogesu yuttā payuttā āyuttā samāyuttā taccaritā tabbahulā taggarukā tanninnā <pb ed="V" n="0.0051" /> tappoṇā tappabbhārā tadadhimuttā tadadhipateyyāti – te yājayogā, <hi rend="bold">bhavarāgarattā</hi>ti bhavarāgo vuccati yo bhavesu bhavacchando bhavarāgo bhavanandī <pb ed="M" n="0.0057" /> bhavataṇhā bhavasineho bhavapariḷāho bhavamucchā bhavajjhosānaṃ. Bhavarāgena bhavesu rattā giddhā gadhitā mucchitā ajjhosannā laggā laggitā palibuddhāti – te yājayogā bhavarāgarattā.</p>

<p rend="bodytext"><hi rend="bold">Nātariṃsu jātijaranti brūmī</hi>ti te yājayogā bhavarāgarattā <pb ed="T" n="0.0059" /> jātijarāmaraṇaṃ nātariṃsu na uttariṃsu na patariṃsu na samatikkamiṃsu na vītivattiṃsu, jātijarāmaraṇā anikkhantā anissaṭā anatikkantā asamatikkantā avītivattā antojātijarāmaraṇe parivattanti antosaṃsārapathe parivattanti. Jātiyā anugatā jarāya anusaṭā byādhinā abhibhūtā maraṇena abbhāhatā atāṇā aleṇā asaraṇā asaraṇībhūtāti; brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti – te yājayogā bhavarāgarattā nātariṃsu jātijaranti brūmi. Tenāha bhagavā –</p>

<p rend="gatha1">‘‘Āsīsanti thomayanti, abhijappanti juhanti; [Puṇṇakāti bhagavā]</p>

<p rend="gatha2">Kāmābhijappanti paṭicca lābhaṃ, te yājayogā bhavarāgarattā;</p>

<p rend="gathalast">Nātariṃsu jātijaranti brūmī’’ti.</p>

<p rend="hangnum" n="16"><hi rend="paranum">16</hi><hi rend="dot">.</hi></p>

<p rend="gatha1"><hi rend="bold">Te ce nātariṃsu yājayogā, [iccāyasmā puṇṇako]</hi></p>

<p rend="gatha2"><hi rend="bold">Yaññehi jātiñca jarañca mārisa;</hi></p>

<p rend="gatha3"><hi rend="bold">Atha ko carahi devamanussaloke, atāri jātiñca jarañca mārisa;</hi></p>

<p rend="gathalast"><hi rend="bold">Pucchāmi taṃ bhagavā brūhi metaṃ.</hi></p>

<p rend="bodytext"><hi rend="bold">Te ce nātariṃsu yājayogā</hi>ti te yaññayājakā yājayogā bhavarāgarattā jātijarāmaraṇaṃ nātariṃsu na uttariṃsu na patariṃsu na samatikkamiṃsu na vītivattiṃsu, jātijarāmaraṇā anikkhantā anissaṭā <pb ed="T" n="0.0060" /> anatikkantā asamatikkantā avītivattā antojātijarāmaraṇe parivattanti antosaṃsārapathe parivattanti. Jātiyā anugatā jarāya anusaṭā byādhinā abhibhūtā maraṇena abbhāhatā atāṇā aleṇā asaraṇā asaraṇībhūtāti – te ce nātariṃsu yājayogā.</p>

<p rend="bodytext"><hi rend="bold">Iccāyasmā</hi><pb ed="V" n="0.0052" /><hi rend="bold">puṇṇako</hi>ti. Iccāti padasandhi…pe… āyasmā puṇṇako.</p>

<p rend="bodytext"><hi rend="bold">Yaññehi</hi><pb ed="M" n="0.0058" /><hi rend="bold">jātiñca jarañca mārisā</hi>ti. <hi rend="bold">Yaññehī</hi>ti yaññehi pahūtehi yaññehi vividhehi yaññehi puthūhi. <hi rend="bold">Mārisā</hi>ti piyavacanaṃ garuvacanaṃ sagāravasappatissādhivacanametaṃ mārisāti – yaññehi jātiñca jarañca mārisa.</p>

<p rend="bodytext"><hi rend="bold">Atha ko carahi devamanussaloke, atāri jātiñca jarañca mārisā</hi>ti atha ko eso sadevake loke samārake sabrahmake sassamaṇabrāhmaṇiyā pajāya sadevamanussāya jātijarāmaraṇaṃ atari uttari patari samatikkami vītivattayi <note>vītivatti (ka.)</note>. <hi rend="bold">Mārisā</hi>ti piyavacanaṃ garuvacanaṃ sagāravasappattissādhivacanametaṃ mārisāti – atha ko carahi devamanussaloke, atāri jātiñca jarañca mārisa.</p>

<p rend="bodytext"><hi rend="bold">Pucchāmi taṃ bhagavā brūhi meta</hi>nti. <hi rend="bold">Pucchāmi ta</hi>nti pucchāmi taṃ yācāmi taṃ ajjhesāmi taṃ pasādemi taṃ kathayassu metanti – pucchāmi taṃ. <hi rend="bold">Bhagavā</hi>ti gāravādhivacanaṃ…pe… sacchikā paññatti – yadidaṃ bhagavāti. <hi rend="bold">Brūhi meta</hi>nti brūhi ācikkhāhi desehi paññapehi <pb ed="T" n="0.0061" /> paṭṭhapehi vivarāhi vibhajāhi uttānīkarohi pakāsehīti – pucchāmi taṃ bhagavā brūhi metaṃ. Tenāha so brāhmaṇo –</p>

<p rend="gatha1">‘‘Te ce nātariṃsu yājayogā, [iccāyasmā puṇṇako]</p>

<p rend="gatha2">Yaññehi jātiñca jarañca mārisa;</p>

<p rend="gatha3">Atha ko carahi devamanussaloke, atāri jātiñca jarañca mārisa;</p>

<p rend="gathalast">Pucchāmi taṃ bhagavā brūhi meta’’nti.</p>

<p rend="hangnum" n="17"><hi rend="paranum">17</hi><hi rend="dot">.</hi></p>

<p rend="gatha1"><hi rend="bold">Saṅkhāya lokasmi</hi><note>lokasmiṃ (syā. ka.)</note><hi rend="bold">paroparāni, [puṇṇakāti bhagavā]</hi></p>

<p rend="gatha2"><hi rend="bold">Yassiñjitaṃ natthi kuhiñci loke;</hi></p>

<p rend="gathalast"><hi rend="bold">Santo vidhūmo anīgho nirāso, atāri so jātijaranti brūmi.</hi></p>

<p rend="bodytext"><hi rend="bold">Saṅkhāya lokasmi paroparānī</hi>ti saṅkhā vuccati ñāṇaṃ yā paññā pajānanā…pe… amoho dhammavicayo sammādiṭṭhi. <hi rend="bold">Paroparānī</hi>ti oraṃ vuccati sakattabhāvo, paraṃ vuccati parattabhāvo oraṃ vuccati sakarūpavedanāsaññāsaṅkhāraviññāṇaṃ, paraṃ vuccati pararūpavedanāsaññāsaṅkhāraviññāṇaṃ <pb ed="V" n="0.0053" /><pb ed="M" n="0.0059" />; oraṃ vuccati cha ajjhattikāni āyatanāni, paraṃ vuccati cha bāhirāni āyatanāni. Oraṃ vuccati manussaloko, paraṃ vuccati devaloko; oraṃ vuccati kāmadhātu, paraṃ vuccati rūpadhātu arūpadhātu; oraṃ vuccati kāmadhātu rūpadhātu, paraṃ vuccati arūpadhātu. <hi rend="bold">Saṅkhāya lokasmi paroparānī</hi>ti paroparāni aniccato saṅkhāya dukkhato rogato gaṇḍato…pe… nissaraṇato saṅkhāya jānitvā tulayitvā tīrayitvā vibhāvayitvā vibhūtaṃ katvāti – saṅkhāya lokasmi paroparāni. <hi rend="bold">Puṇṇakāti bhagavā</hi>ti. <hi rend="bold">Puṇṇakā</hi>ti bhagavā taṃ brāhmaṇaṃ nāmena ālapati <pb ed="T" n="0.0062" />. <hi rend="bold">Bhagavā</hi>ti gāravādhivacanametaṃ…pe… yadidaṃ bhagavāti – puṇṇakāti bhagavā.</p>

<p rend="bodytext"><hi rend="bold">Yassiñjitaṃ natthi kuhiñci loke</hi>ti. <hi rend="bold">Yassā</hi>ti arahato khīṇāsavassa. <hi rend="bold">Iñjita</hi>nti taṇhiñjitaṃ diṭṭhiñjitaṃ māniñjitaṃ kilesiñjitaṃ kāmiñjitaṃ. Yassime iñjitā natthi na santi na saṃvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā. <hi rend="bold">Kuhiñcī</hi>ti kuhiñci kismiñci katthaci ajjhattaṃ vā bahiddhā vā ajjhattabahiddhā vā. <hi rend="bold">Loke</hi>ti apāyaloke…pe… āyatanaloketi – yassiñjitaṃ natthi kuhiñci loke.</p>

<p rend="bodytext"><hi rend="bold">Santo vidhūmo anīgho nirāso, atāri so jātijaranti brūmī</hi>ti. <hi rend="bold">Santo</hi>ti rāgassa santattā santo, dosassa…pe… mohassa… kodhassa… upanāhassa… makkhassa… sabbākusalābhisaṅkhārānaṃ santattā samitattā vūpasamitattā vijjhātattā <note>nijjhātattā (ka.) mahāni. 18</note> nibbutattā vigatattā paṭipassaddhattā santo upasanto vūpasanto nibbuto paṭipassaddhoti santo; <hi rend="bold">vidhūmo</hi>ti kāyaduccaritaṃ vidhūmitaṃ vidhamitaṃ sositaṃ visositaṃ byantīkataṃ <note>byantikataṃ (ka.)</note>, vacīduccaritaṃ…pe… manoduccaritaṃ vidhūmitaṃ vidhamitaṃ <pb ed="T" n="0.0063" /> sositaṃ visositaṃ byantīkataṃ, rāgo… doso… moho vidhūmito vidhamito sosito visosito byantīkato, kodho… upanāho… makkho… paḷāso… issā… macchariyaṃ… māyā… sāṭheyyaṃ… thambho… sārambho… māno… atimāno… mado… pamādo… sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā vidhūmitā vidhamitā sositā visositā byantīkatā. Atha vā, kodho vuccati dhūmo –</p>

<p rend="gatha1">Māno <pb ed="M" n="0.0060" /> hi te brāhmaṇa khāribhāro, kodho dhūmo bhasmani <note>gammani (syā.)</note> mosavajjaṃ;</p>

<p rend="gathalast">Jivhā sujā hadayaṃ <note>tapparassa (syā.)</note> jotiṭṭhānaṃ, attā sudanto purisassa joti.</p>

<p rend="bodytext">Api <pb ed="V" n="0.0054" /> ca, dasahākārehi kodho jāyati – anatthaṃ me acarīti kodho jāyati, anatthaṃ me caratīti kodho jāyati, anatthaṃ me carissatīti kodho jāyati, piyassa me manāpassa anatthaṃ acari, anatthaṃ carati, anatthaṃ carissatīti kodho jāyati, appiyassa me amanāpassa atthaṃ acari, atthaṃ carati, atthaṃ carissatīti kodho jāyati, aṭṭhāne vā pana kodho jāyati. Yo evarūpo cittassa āghāto paṭighāto paṭighaṃ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṃ doso dussanā dussitattaṃ byāpatti byāpajjanā byāpajjitattaṃ <pb ed="T" n="0.0064" /> virodho paṭivirodho caṇḍikkaṃ asuropo <note>assuropo (syā.)</note> anattamanatā cittassa – ayaṃ vuccati kodho.</p>

<p rend="bodytext">Api ca, kodhassa adhimattaparittatā veditabbā. Atthi kañci <note>kiñci (ka.) mahāni. 85</note> kālaṃ kodho cittāvilakaraṇamatto hoti, na ca tāva mukhakulānavikulāno hoti. Atthi kañci kālaṃ kodho mukhakulānavikulānamatto hoti, na ca tāva hanusañcopano hoti. Atthi kañci kālaṃ kodho hanusañcopanamatto hoti, na ca tāva pharusavācaṃ nicchāraṇo <note>pharusavācanicchāraṇo (syā.)</note> hoti. Atthi kañci kālaṃ kodho pharusavācaṃ nicchāraṇamatto hoti, na ca tāva disāvidisānuvilokano hoti. Atthi kañci kālaṃ kodho disāvidisānuvilokanamatto hoti, na ca tāva daṇḍasatthaparāmasano hoti. Atthi kañci kālaṃ kodho daṇḍasatthaparāmasanamatto hoti, na ca tāva daṇḍasatthaabbhukkiraṇo hoti. Atthi kañci kālaṃ kodho daṇḍasatthaabbhukkiraṇamatto hoti, na ca tāva daṇḍasatthaabhinipātano hoti. Atthi kañci kālaṃ kodho daṇḍasatthaabhinipātanamatto hoti, na ca tāva chinnavicchinnakaraṇo hoti. Atthi kañci kālaṃ kodho chinnavicchinnakaraṇamatto hoti, na <pb ed="M" n="0.0061" /> ca tāva sambhañjanapalibhañjano hoti. Atthi kañci kālaṃ kodho sambhañjanapalibhañjanamatto hoti, na ca tāva aṅgamaṅgaapakaḍḍhano hoti. Atthi kañci kālaṃ kodho aṅgamaṅgaapakaḍḍhanamatto hoti, na ca tāva jīvitāvoropano <note>jīvitapanāsano (syā.) mahāni. 85</note> hoti. Atthi kañci kālaṃ kodho jīvitāvoropanamatto hoti, na ca tāva sabbacāgapariccāgāya <pb ed="T" n="0.0065" /> saṇṭhito hoti. Yato kodho paraṃ puggalaṃ ghātetvā attānaṃ ghāteti, ettāvatā kodho paramussadagato paramavepullapatto hoti. Yassa so hoti kodho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati – vidhūmo.</p>

<p rend="bodytext">Kodhassa pahīnattā vidhūmo, kodhavatthussa pariññātattā vidhūmo, kodhahetussa pariññātattā vidhūmo, kodhahetussa upacchinnattā vidhūmo. <hi rend="bold">Anīgho</hi>ti rāgo nīgho, doso nīgho, moho nīgho, kodho nīgho, upanāho nīgho…pe… sabbākusalābhisaṅkhārā nīghā. Yassete nīghā pahīnā <pb ed="V" n="0.0055" /> samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati anīgho.</p>

<p rend="bodytext"><hi rend="bold">Nirāso</hi>ti āsā vuccati taṇhā. Yo rāgo sārāgo…pe… abhijjhā lobho akusalamūlaṃ. Yassesā āsā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati nirāso. <hi rend="bold">Jātī</hi>ti yā tesaṃ tesaṃ sattānaṃ tamhi tamhi sattanikāye jāti sañjāti okkanti abhinibbatti khandhānaṃ pātubhāvo āyatanānaṃ paṭilābho. <hi rend="bold">Jarā</hi>ti yā tesaṃ tesaṃ sattānaṃ tamhi tamhi sattanikāye jarā jīraṇatā khaṇḍiccaṃ pāliccaṃ valittacatā āyuno saṃhāni indriyānaṃ paripāko. <hi rend="bold">Santo vidhūmo anīgho nirāso, atāri so jātijaranti brūmī</hi>ti yo santo ca vidhūmo ca anīgho ca nirāso ca, so jātijarāmaraṇaṃ atari uttari patari samatikkami vītivattayīti <pb ed="T" n="0.0066" /> brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti – santo vidhūmo anīgho nirāso, atāri so jātijaranti brūmi. Tenāha bhagavā –</p>

<p rend="gatha1">‘‘Saṅkhāya <pb ed="M" n="0.0062" /> lokasmi paroparāni, [puṇṇakāti bhagavā]</p>

<p rend="gatha2">Yassiñjitaṃ natthi kuhiñci loke;</p>

<p rend="gathalast">Santo vidhūmo anīgho nirāso, atāri so jātijaranti brūmī’’ti.</p>

<p rend="bodytext">Sahagāthāpariyosānā…pe… pañjaliko bhagavantaṃ namassamāno nisinno hoti – ‘‘satthā me bhante bhagavā, sāvakohamasmī’’ti.</p>

<p rend="centre">Puṇṇakamāṇavapucchāniddeso tatiyo.</p>

<p rend="subhead">4. Mettagūmāṇavapucchāniddeso</p>

<p rend="hangnum" n="18"><hi rend="paranum">18</hi><hi rend="dot">.</hi></p>

<p rend="gatha1"><hi rend="bold">Pucchāmi</hi><pb ed="T" n="0.0067" /><hi rend="bold">taṃ bhagavā brūhi metaṃ, [iccāyasmā mettagū]</hi></p>

<p rend="gatha2"><hi rend="bold">Maññāmi taṃ vedagū bhāvitattaṃ;</hi></p>

<p rend="gathalast"><hi rend="bold">Kuto nu dukkhā samudāgatā ime, ye keci lokasmimanekarūpā.</hi></p>

<p rend="bodytext"><hi rend="bold">Pucchāmi</hi><pb ed="V" n="0.0056" /><hi rend="bold">taṃ bhagavā brūhi meta</hi>nti. <hi rend="bold">Pucchāmī</hi>ti tisso pucchā – adiṭṭhajotanā pucchā, diṭṭhasaṃsandanā pucchā, vimaticchedanā pucchā. Katamā adiṭṭhajotanā pucchā? Pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ avibhāvitaṃ. Tassa ñāṇāya dassanāya tulanāya tīraṇāya vibhūtatthāya vibhāvanatthāya pañhaṃ pucchati – ayaṃ adiṭṭhajotanā pucchā.</p>

<p rend="bodytext">Katamā diṭṭhasaṃsandanā pucchā? Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ vibhūtaṃ vibhāvitaṃ. Aññehi paṇḍitehi saddhiṃ saṃsandanatthāya pañhaṃ pucchati – ayaṃ diṭṭhasaṃsandanā pucchā.</p>

<p rend="bodytext">Katamā vimaticchedanā pucchā? Pakatiyā saṃsayapakkhando hoti vimatipakkhando dveḷhakajāto – ‘‘evaṃ nu kho, na nu kho, kiṃ nu kho, kathaṃ nu kho’’ti? So vimaticchedanatthāya pañhaṃ pucchati – ayaṃ vimaticchedanā pucchā. Imā tisso pucchā.</p>

<p rend="bodytext">Aparāpi <pb ed="T" n="0.0068" /> tisso pucchā – manussapucchā, amanussapucchā, nimmitapucchā. Katamā manussapucchā? Manussā buddhaṃ bhagavantaṃ upasaṅkamitvā pañhaṃ pucchanti, bhikkhū pucchanti, bhikkhuniyo pucchanti, upāsakā pucchanti, upāsikāyo pucchanti, rājāno pucchanti <pb ed="M" n="0.0063" /> khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti – ayaṃ manussapucchā.</p>

<p rend="bodytext">Katamā amanussapucchā? Amanussā buddhaṃ bhagavantaṃ upasaṅkamitvā pañhaṃ pucchanti, nāgā pucchanti, supaṇṇā pucchanti, yakkhā pucchanti, asurā pucchanti, gandhabbā pucchanti, mahārājāno pucchanti, indā pucchanti, brahmā pucchanti, devā pucchanti – ayaṃ amanussapucchā.</p>

<p rend="bodytext">Katamā nimmitapucchā? Bhagavā rūpaṃ abhinimmināti manomayaṃ sabbaṅgapaccaṅgaṃ ahīnindriyaṃ. So nimmito buddhaṃ bhagavantaṃ upasaṅkamitvā pañhaṃ pucchati. Bhagavā visajjeti. Ayaṃ nimmitapucchā. Imā tisso pucchā.</p>

<p rend="bodytext">Aparāpi tisso pucchā – attatthapucchā, paratthapucchā, ubhayatthapucchā…pe… aparāpi tisso <pb ed="V" n="0.0057" /> pucchā – diṭṭhadhammikatthapucchā, samparāyikatthapucchā <pb ed="T" n="0.0069" />, paramatthapucchā… aparāpi tisso pucchā – anavajjatthapucchā, nikkilesatthapucchā, vodānatthapucchā… aparāpi tisso pucchā – atītapucchā, anāgatapucchā, paccuppannapucchā… aparāpi tisso pucchā – ajjhattapucchā, bahiddhāpucchā, ajjhattabahiddhāpucchā… aparāpi tisso pucchā – kusalapucchā, akusalapucchā, abyākatapucchā… aparāpi tisso pucchā – khandhapucchā, dhātupucchā āyatanapucchā… aparāpi tisso pucchā – satipaṭṭhānapucchā, sammappadhānapucchā, iddhipādapucchā… aparāpi tisso pucchā – indriyapucchā, balapucchā, bojjhaṅgapucchā… aparāpi tisso pucchā – maggapucchā, phalapucchā, nibbānapucchā….</p>

<p rend="bodytext"><hi rend="bold">Pucchāmi ta</hi>nti pucchāmi taṃ yācāmi taṃ ajjhesāmi taṃ pasādemi taṃ ‘‘kathayassu me’’ti pucchāmi taṃ. <hi rend="bold">Bhagavā</hi>ti gāravādhivacanametaṃ…pe… sacchikā paññatti – yadidaṃ bhagavāti. <hi rend="bold">Brūhi meta</hi>nti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – pucchāmi taṃ bhagavā brūhi metaṃ.</p>

<p rend="bodytext"><hi rend="bold">Iccāyasmā mettagū</hi>ti iccāti padasandhi…pe… iccāyasmā mettagū.</p>

<p rend="bodytext"><hi rend="bold">Maññāmi taṃ vedagū bhāvitatta</hi>nti. <hi rend="bold">Vedagū</hi>ti taṃ maññāmi, bhāvitattoti <pb ed="T" n="0.0070" /> taṃ maññāmi, evaṃ jānāmi, evaṃ ājānāmi evaṃ paṭijānāmi evaṃ paṭivijjhāmi. <hi rend="bold">Vedagū bhāvitatto</hi>ti kathañca bhagavā vedagū? <hi rend="bold">Vedā</hi> vuccanti catūsu maggesu ñāṇaṃ paññā paññindriyaṃ paññābalaṃ…pe… dhammavicayasambojjhaṅgo vīmaṃsā <pb ed="M" n="0.0064" /> vipassanā sammādiṭṭhi. Bhagavā tehi vedehi jātijarāmaraṇassa antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. Vedānaṃ vā antagatoti vedagū; vedehi vā antagatoti vedagū; sattannaṃ vā dhammānaṃ viditattā vedagū; sakkāyadiṭṭhi viditā hoti, vicikicchā viditā hoti, sīlabbataparāmāso vidito hoti, rāgo doso moho māno vidito hoti, viditāssa honti pāpakā akusalā dhammā saṃkilesikā ponobhavikā sadarā dukkhavipākā āyatiṃ jātijarāmaraṇiyā.</p>

<p rend="gatha1">Vedāni <pb ed="V" n="0.0058" /> viceyya kevalāni, [sabhiyāti bhagavā]</p>

<p rend="gatha2">Samaṇānaṃ yānīdhatthi <note>yāni patthi (syā.), yāni atthi (ka.) su. ni. 534</note> brāhmaṇānaṃ;</p>

<p rend="gatha3">Sabbavedanāsu vītarāgo;</p>

<p rend="gathalast">Sabbaṃ vedamaticca vedagū soti.</p>

<p rend="bodytext">Evaṃ bhagavā vedagū.</p>

<p rend="bodytext">Kathaṃ <pb ed="T" n="0.0071" /> bhagavā bhāvitatto? Bhagavā bhāvitakāyo bhāvitasīlo bhāvitacitto bhāvitapañño bhāvitasatipaṭṭhāno bhāvitasammappadhāno bhāvitaiddhipādo bhāvitaindriyo bhāvitabalo bhāvitabojjhaṅgo bhāvitamaggo, pahīnakileso paṭividdhākuppo sacchikatanirodho. Dukkhaṃ tassa pariññātaṃ, samudayo pahīno, maggo bhāvito, nirodho sacchikato, abhiññeyyaṃ abhiññātaṃ, pariññeyyaṃ pariññātaṃ, pahātabbaṃ pahīnaṃ, bhāvetabbaṃ bhāvitaṃ, sacchikātabbaṃ sacchikataṃ, aparitto mahanto gambhīro appameyyo duppariyogāḷho bahuratano sāgarūpamo <note>sāgarasamo (ka.)</note> chaḷaṅgupekkhāya samannāgato hoti.</p>

<p rend="bodytext">Cakkhunā rūpaṃ disvā neva sumano hoti na dummano; upekkhako viharati sato sampajāno. Sotena saddaṃ sutvā, ghānena gandhaṃ ghāyitvā, jivhāya rasaṃ sāyitvā, kāyena phoṭṭhabbaṃ phusitvā, manasā dhammaṃ <pb ed="M" n="0.0065" /> viññāya neva sumano hoti na dummano; upekkhako viharati sato sampajāno.</p>

<p rend="bodytext">Cakkhunā rūpaṃ disvā manāpaṃ rūpaṃ nābhigijjhati nābhihaṃsati <note>nābhipihayati (syā.) mahāni. 90</note> na rāgaṃ janeti. Tassa ṭhitova kāyo hoti, ṭhitaṃ cittaṃ ajjhattaṃ susaṇṭhitaṃ suvimuttaṃ. Cakkhunā kho paneva rūpaṃ disvā amanāpaṃ na maṅku hoti appatiṭṭhitacitto <note>appatiṭṭhīnacitto (syā.)</note> alīnamanaso <note>ādinamanaso (syā.) mahāni. 90</note> abyāpannacetaso. Tassa ṭhitova kāyo hoti ṭhitaṃ cittaṃ ajjhattaṃ susaṇṭhitaṃ suvimuttaṃ. Sotena saddaṃ sutvā…pe… ghānena gandhaṃ ghāyitvā… jivhāya rasaṃ sāyitvā… kāyena phoṭṭhabbaṃ phusitvā… manasā dhammaṃ viññāya manāpaṃ <pb ed="T" n="0.0072" /> nābhigijjhati nābhihaṃsati na rāgaṃ janeti. Tassa ṭhitova kāyo hoti ṭhitaṃ cittaṃ ajjhattaṃ susaṇṭhitaṃ suvimuttaṃ. Manasāyeva kho pana dhammaṃ viññāya amanāpaṃ na maṅku hoti. Appatiṭṭhitacitto alīnamanaso abyāpannacetaso tassa ṭhitova kāyo hoti ṭhitaṃ cittaṃ ajjhattaṃ susaṇṭhitaṃ suvimuttaṃ.</p>

<p rend="bodytext">Cakkhunā <pb ed="V" n="0.0059" /> rūpaṃ disvā manāpāmanāpesu rūpesu ṭhitova kāyo hoti ṭhitaṃ cittaṃ ajjhattaṃ susaṇṭhitaṃ suvimuttaṃ. Sotena saddaṃ sutvā…pe… manasā dhammaṃ viññāya manāpāmanāpesu dhammesu ṭhitova kāyo hoti ṭhitaṃ cittaṃ ajjhattaṃ susaṇṭhitaṃ suvimuttaṃ.</p>

<p rend="bodytext">Cakkhunā rūpaṃ disvā rajanīye na rajjati, dussanīye <note>dosanīye (syā. ka.) mahāni. 90</note> na dussati, mohanīye na muyhati, kopanīye na kuppati, madanīye na majjati, kilesanīye na kilissati. Sotena saddaṃ sutvā…pe… manasā dhammaṃ viññāya rajanīye na rajjati, dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati.</p>

<p rend="bodytext">Diṭṭhe diṭṭhamatto, sute sutamatto, mute mutamatto, viññāte viññātamatto. Diṭṭhe na limpati, sute na limpati, mute na limpati, viññāte na limpati. Diṭṭhe anūpayo <note>anupayo (syā.), anusayo (ka.) mahāni. 90</note> anapāyo anissito appaṭibaddho <pb ed="M" n="0.0066" /> vippamutto visaññutto vimariyādikatena cetasā viharati. Sute…pe… mute <pb ed="T" n="0.0073" />… viññāte anūpayo <note>anupayo (syā.), anusayo (ka.) mahāni. 90</note> anapāyo anissito appaṭibaddho vippamutto visaññutto vimariyādikatena cetasā viharati.</p>

<p rend="bodytext">Saṃvijjati bhagavato cakkhu, passati bhagavā cakkhunā rūpaṃ, chandarāgo bhagavato natthi, suvimuttacitto bhagavā. Saṃvijjati bhagavato sotaṃ, suṇāti bhagavā sotena saddaṃ, chandarāgo bhagavato natthi, suvimuttacitto bhagavā. Saṃvijjati bhagavato ghānaṃ, ghāyati bhagavā ghānena gandhaṃ, chandarāgo bhagavato natthi, suvimuttacitto bhagavā. Saṃvijjati bhagavato jivhā, sāyati bhagavā jivhāya rasaṃ, chandarāgo bhagavato natthi, suvimuttacitto bhagavā. Saṃvijjati bhagavato kāyo, phusati bhagavā kāyena phoṭṭhabbaṃ, chandarāgo bhagavato natthi, suvimuttacitto bhagavā. Saṃvijjati bhagavato mano, vijānāti bhagavā manasā dhammaṃ, chandarāgo bhagavato natthi, suvimuttacitto bhagavā.</p>

<p rend="bodytext">Cakkhu rūpārāmaṃ rūparataṃ rūpasammuditaṃ, taṃ bhagavato <note>bhagavatā (syā.) mahāni. 90</note> dantaṃ guttaṃ rakkhitaṃ saṃvutaṃ; tassa ca saṃvarāya dhammaṃ deseti. Sotaṃ saddārāmaṃ saddarataṃ…pe… ghānaṃ gandhārāmaṃ gandharataṃ… jivhā rasārāmā rasaratā rasasammuditā, sā bhagavato dantā guttā rakkhitā saṃvutā; tassa ca saṃvarāya dhammaṃ deseti. Kāyo phoṭṭhabbārāmo phoṭṭhabbarato phoṭṭhabbasammudito… mano dhammārāmo dhammarato <pb ed="V" n="0.0060" /> dhammasammudito, so bhagavato danto gutto rakkhito saṃvuto; tassa ca saṃvarāya dhammaṃ deseti –</p>

<p rend="gatha1">‘‘Dantaṃ nayanti samitiṃ, dantaṃ rājābhirūhati;</p>

<p rend="gathalast">Danto <pb ed="T" n="0.0074" /> seṭṭho manussesu, yotivākyaṃ titikkhati.</p>

<p rend="gatha1">‘‘Varamassatarā dantā, ājānīyā ca <note>ājāniyāva (syā.) dha. pa. 322</note> sindhavā;</p>

<p rend="gathalast">Kuñjarā ca <note>kuñjarāva (syā.)</note> mahānāgā, attadanto tato varaṃ.</p>

<p rend="gatha1">‘‘Na hi etehi yānehi, gaccheyya agataṃ disaṃ;</p>

<p rend="gathalast">Yathāttanā sudantena, danto dantena gacchati.</p>

<p rend="gatha1">‘‘Vidhāsu <pb ed="M" n="0.0067" /> na vikampanti, vippamuttā punabbhavā;</p>

<p rend="gathalast">Dantabhūmiṃ anuppattā, te loke vijitāvino.</p>

<p rend="gatha1">‘‘Yassindriyāni bhāvitāni, ajjhattañca bahiddhā ca sabbaloke;</p>

<p rend="gathalast">Nibbijjha imaṃ parañca lokaṃ, kālaṃ kaṅkhati bhāvito sa danto’’ti <note>sudantoti (syā.) su. ni. 521; mahāni. 90</note>.</p>

<p rend="bodytext">Evaṃ bhagavā bhāvitattoti.</p>

<p rend="bodytext"><hi rend="bold">Maññāmi taṃ vedagū bhāvitattaṃ, kuto nu dukkhā samudāgatā ime</hi>ti. <hi rend="bold">Kuto nū</hi>ti saṃsayapucchā vimatipucchā dveḷhakapucchā anekaṃsapucchā – ‘‘evaṃ nu kho, na nu kho, kiṃ nu kho, kathaṃ nu kho’’ti – kuto nu. <hi rend="bold">Dukkhā</hi>ti jātidukkhaṃ, jarādukkhaṃ, byādhidukkhaṃ, maraṇadukkhaṃ, sokaparidevadukkhadomanassupāyāsadukkhaṃ, byasanaṃ dukkhaṃ, nerayikaṃ dukkhaṃ, tiracchānayonikaṃ dukkhaṃ, pettivisayikaṃ dukkhaṃ, mānusikaṃ dukkhaṃ, gabbhokkantimūlakaṃ dukkhaṃ, gabbhaṭṭhitimūlakaṃ dukkhaṃ, gabbhavuṭṭhānamūlakaṃ dukkhaṃ, jātassūpanibandhakaṃ dukkhaṃ, jātassa parādheyyakaṃ dukkhaṃ, attūpakkamaṃ dukkhaṃ, parūpakkamaṃ dukkhaṃ, dukkhadukkhaṃ, saṅkhāradukkhaṃ, vipariṇāmadukkhaṃ <pb ed="T" n="0.0075" />, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo mucchā pakkhandikā sūlā visūcikā kuṭṭhaṃ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṃ madhumeho aṃsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā sītaṃ uṇhaṃ jighacchā pipāsā uccāro passāvo ḍaṃsamakasavātātapasarīsapasamphassaṃ dukkhaṃ, mātumaraṇaṃ dukkhaṃ <pb ed="V" n="0.0061" />, pitumaraṇaṃ dukkhaṃ, bhātumaraṇaṃ dukkhaṃ, bhaginimaraṇaṃ dukkhaṃ, puttamaraṇaṃ dukkhaṃ, dhītumaraṇaṃ dukkhaṃ, ñātibyasanaṃ dukkhaṃ, rogabyasanaṃ dukkhaṃ, bhogabyasanaṃ dukkhaṃ, sīlabyasanaṃ dukkhaṃ, diṭṭhibyasanaṃ dukkhaṃ; yesaṃ dhammānaṃ ādito samudāgamanaṃ paññāyati, atthaṅgamato nirodho paññāyati, kammasannissito vipāko, vipākasannissitaṃ kammaṃ, nāmasannissitaṃ rūpaṃ, rūpasannissitaṃ <pb ed="M" n="0.0068" /> nāmaṃ, jātiyā anugataṃ, jarāya anusaṭaṃ, byādhinā abhibhūtaṃ, maraṇena abbhāhataṃ, dukkhe patiṭṭhitaṃ, atāṇaṃ aleṇaṃ asaraṇaṃ asaraṇībhūtaṃ – ime vuccanti dukkhā. Ime dukkhā kuto samudāgatā kuto jātā kuto sañjātā kuto nibbattā kuto abhinibbattā kuto pātubhūtā kiṃnidānā kiṃsamudayā kiṃjātikā kiṃpabhavāti, imesaṃ dukkhānaṃ mūlaṃ pucchati hetuṃ pucchati nidānaṃ <pb ed="T" n="0.0076" /> pucchati sambhavaṃ pucchati pabhavaṃ pucchati samuṭṭhānaṃ pucchati āhāraṃ pucchati ārammaṇaṃ pucchati paccayaṃ pucchati samudayaṃ pucchati papucchati yācati ajjhesati pasādetīti – kuto nu dukkhā samudāgatā ime.</p>

<p rend="bodytext"><hi rend="bold">Ye keci lokasmimanekarūpā</hi>ti. <hi rend="bold">Ye kecī</hi>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ – ye kecīti. <hi rend="bold">Lokasmi</hi>nti apāyaloke manussaloke devaloke khandhaloke dhātuloke āyatanaloke. <hi rend="bold">Anekarūpā</hi>ti anekavidhā nānāppakārā dukkhāti – ye keci lokasmimanekarūpā. Tenāha so brāhmaṇo –</p>

<p rend="gatha1">‘‘Pucchāmi taṃ bhagavā brūhi metaṃ, [iccāyasmā mettagū]</p>

<p rend="gatha2">Maññāmi taṃ vedagū bhāvitattaṃ;</p>

<p rend="gathalast">Kuto nu dukkhā samudāgatā ime, ye keci lokasmimanekarūpā’’ti.</p>

<p rend="hangnum" n="19"><hi rend="paranum">19</hi><hi rend="dot">.</hi></p>

<p rend="gatha1"><hi rend="bold">Dukkhassa ve maṃ pabhavaṃ apucchasi, [mettagūti bhagavā]</hi></p>

<p rend="gatha2"><hi rend="bold">Taṃ te pavakkhāmi yathā pajānaṃ;</hi></p>

<p rend="gathalast"><hi rend="bold">Upadhinidānā pabhavanti dukkhā, ye keci lokasmimanekarūpā.</hi></p>

<p rend="bodytext"><hi rend="bold">Dukkhassa ve maṃ pabhavaṃ apucchasī</hi>ti. <hi rend="bold">Dukkhassā</hi>ti jātidukkhassa jarādukkhassa byādhidukkhassa maraṇadukkhassa sokaparidevadukkhadomanassupāyāsadukkhassa. <hi rend="bold">Pabhavaṃ apucchasī</hi>ti dukkhassa mūlaṃ pucchasi hetuṃ pucchasi nidānaṃ pucchasi sambhavaṃ pucchasi <pb ed="T" n="0.0077" /> pabhavaṃ pucchasi samuṭṭhānaṃ pucchasi āhāraṃ pucchasi ārammaṇaṃ pucchasi paccayaṃ pucchasi samudayaṃ pucchasi yācasi ajjhesasi pasādesīti – dukkhassa ve maṃ pabhavaṃ apucchasi. <hi rend="bold">Mettagū</hi>ti bhagavā taṃ brāhmaṇaṃ <pb ed="V" n="0.0062" /> nāmena ālapati. <hi rend="bold">Bhagavā</hi>ti <pb ed="M" n="0.0069" /> gāravādhivacanametaṃ…pe… sacchikā paññatti, yadidaṃ bhagavāti – mettagūti bhagavā.</p>

<p rend="bodytext"><hi rend="bold">Taṃ te pavakkhāmi yathā pajāna</hi>nti. <hi rend="bold">Ta</hi>nti dukkhassa mūlaṃ pavakkhāmi hetuṃ pavakkhāmi nidānaṃ pavakkhāmi sambhavaṃ pavakkhāmi pabhavaṃ pavakkhāmi samuṭṭhānaṃ pavakkhāmi āhāraṃ pavakkhāmi ārammaṇaṃ pavakkhāmi paccayaṃ pavakkhāmi samudayaṃ pavakkhāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsessāmīti – taṃ te pavakkhāmi. <hi rend="bold">Yathā pajāna</hi>nti yathā pajānanto ājānanto vijānanto paṭivijānanto paṭivijjhanto. Na itihītihaṃ na itikirāya na paramparāya na piṭakasampadāya <note>na piṭakasampadānena (ka.) mahāni. 156</note> na takkahetu na nayahetu na ākāraparivitakkena na diṭṭhinijjhānakkhantiyā sāmaṃ sayamabhiññātaṃ attapaccakkhadhammaṃ taṃ kathayissāmīti – taṃ te pavakkhāmi yathā pajānaṃ.</p>

<p rend="bodytext"><hi rend="bold">Upadhinidānā pabhavanti dukkhā</hi>ti. <hi rend="bold">Upadhī</hi>ti dasa upadhī – taṇhūpadhi, diṭṭhūpadhi, kilesūpadhi, kammūpadhi, duccaritūpadhi, āhārūpadhi, paṭighūpadhi, catasso upādinnadhātuyo upadhī, cha ajjhattikāni āyatanāni upadhī, cha viññāṇakāyā upadhī, sabbampi dukkhaṃ dukkhamanaṭṭhena <note>dukkhaṭṭhena (syā.)</note> upadhi. Ime <pb ed="T" n="0.0078" /> vuccanti dasa upadhī. <hi rend="bold">Dukkhā</hi>ti jātidukkhaṃ jarādukkhaṃ byādhidukkhaṃ maraṇadukkhaṃ sokaparidevadukkhadomanassupāyāsadukkhaṃ nerayikaṃ dukkhaṃ…pe… diṭṭhibyasanaṃ dukkhaṃ. Yesaṃ dhammānaṃ ādito samudāgamanaṃ paññāyati, atthaṅgamato nirodho paññāyati, kammasannissito vipāko, vipākasannissitaṃ kammaṃ, nāmasannissitaṃ rūpaṃ, rūpasannissitaṃ nāmaṃ, jātiyā anugataṃ, jarāya anusaṭaṃ, byādhinā abhibhūtaṃ, maraṇena abbhāhataṃ, dukkhe patiṭṭhitaṃ, atāṇaṃ aleṇaṃ asaraṇaṃ asaraṇībhūtaṃ – ime vuccanti dukkhā. Ime dukkhā upadhinidānā upadhihetukā upadhipaccayā upadhikāraṇā honti pabhavanti sambhavanti jāyanti sañjāyanti nibbattanti pātubhavantīti – upadhinidānā pabhavanti dukkhā.</p>

<p rend="bodytext"><hi rend="bold">Ye keci lokasmimanekarūpā</hi>ti. <hi rend="bold">Ye kecī</hi>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ – ye kecīti. <hi rend="bold">Lokasmi</hi>nti apāyaloke manussaloke devaloke khandhaloke dhātuloke <pb ed="M" n="0.0070" /> āyatanaloke. <hi rend="bold">Anekarūpā</hi>ti anekavidhā nānappakārā dukkhāti – ye keci lokasmimanekarūpā. Tenāha bhagavā –</p>

<p rend="gatha1">‘‘Dukkhassa <pb ed="V" n="0.0063" /> ve maṃ pabhavaṃ apucchasi, [mettagūti bhagavā]</p>

<p rend="gatha2">Taṃ te pavakkhāmi yathā pajānaṃ;</p>

<p rend="gathalast">Upadhinidānā pabhavanti dukkhā, ye keci lokasmimanekarūpā’’ti.</p>

<p rend="hangnum" n="20"><hi rend="paranum">20</hi><hi rend="dot">.</hi></p>

<p rend="gatha1"><hi rend="bold">Yo ve avidvā upadhiṃ karoti, punappunaṃ dukkhamupeti mando;</hi></p>

<p rend="gathalast"><hi rend="bold">Tasmā pajānaṃ upadhiṃ na kayirā, dukkhassa jātippabhavānupassī.</hi></p>

<p rend="bodytext"><hi rend="bold">Yo</hi><pb ed="T" n="0.0079" /><hi rend="bold">ve avidvā upadhiṃ karotī</hi>ti. <hi rend="bold">Yo</hi>ti yo yādiso yathāyutto yathāvihito yathāpakāro yaṃṭhānappatto yaṃdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā. <hi rend="bold">Avidvā</hi>ti avijjāgato aññāṇī avibhāvī duppañño. <hi rend="bold">Upadhiṃ karotī</hi>ti taṇhūpadhiṃ karoti, diṭṭhūpadhiṃ karoti, kilesūpadhiṃ karoti, kammūpadhiṃ karoti, duccaritūpadhiṃ karoti, āhārūpadhiṃ karoti, paṭighūpadhiṃ karoti, catasso upādinnadhātuyo upadhī karoti, cha ajjhattikāni āyatanāni upadhī karoti, cha viññāṇakāye upadhī karoti janeti sañjaneti nibbatteti abhinibbattetīti – avidvā upadhiṃ karoti.</p>

<p rend="bodytext"><hi rend="bold">Punappunaṃ dukkhamupeti mando</hi>ti punappunaṃ jātidukkhaṃ jarādukkhaṃ byādhidukkhaṃ maraṇadukkhaṃ sokaparidevadukkhadomanassupāyāsadukkhaṃ eti samupeti upagacchati gaṇhāti parāmasati abhinivisatīti – punappunaṃ dukkhamupeti. <hi rend="bold">Mando</hi>ti mando momuho avidvā avijjāgato aññāṇī avibhāvī duppaññoti – punappunaṃ dukkhamupeti mando.</p>

<p rend="bodytext"><hi rend="bold">Tasmā pajānaṃ upadhiṃ na kayirā</hi>ti. <hi rend="bold">Tasmā</hi>ti taṃkāraṇā taṃhetu tappaccayā taṃnidānā etaṃ ādīnavaṃ sampassamāno upadhīsūti tasmā. <hi rend="bold">Pajāna</hi>nti pajānanto ājānanto vijānanto paṭivijānanto paṭivijjhanto, ‘‘sabbe saṅkhārā aniccā’’ti pajānanto ājānanto <pb ed="T" n="0.0080" /> vijānanto paṭivijānanto paṭivijjhanto <pb ed="M" n="0.0071" />, ‘‘sabbe saṅkhārā dukkhā’’ti…pe… ‘‘sabbe dhammā anattā’’ti…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti pajānanto ājānanto vijānanto paṭivijānanto paṭivijjhanto. <hi rend="bold">Upadhiṃ na kayirā</hi>ti taṇhūpadhiṃ na kareyya, diṭṭhūpadhiṃ na kareyya, kilesūpadhiṃ na kareyya, duccaritūpadhiṃ na kareyya, āhārūpadhiṃ na kareyya, paṭighūpadhiṃ na kareyya, catasso upādinnadhātuyo upadhī na kareyya, cha ajjhattikāni <pb ed="V" n="0.0064" /> āyatanāni upadhī na kareyya, cha viññāṇakāye upadhī na kareyya, na janeyya na sañjaneyya na nibbatteyya nābhinibbatteyyāti – tasmā pajānaṃ upadhiṃ na kayirā.</p>

<p rend="bodytext"><hi rend="bold">Dukkhassā</hi>ti jātidukkhassa jarādukkhassa byādhidukkhassa maraṇadukkhassa sokaparidevadukkhadomanassupāyāsadukkhassa. <hi rend="bold">Pabhavānupassī</hi>ti dukkhassa mūlānupassī hetānupassī nidānānupassī sambhavānupassī pabhavānupassī samuṭṭhānānupassī āhārānupassī ārammaṇānupassī paccayānupassī samudayānupassī. Anupassanā vuccati ñāṇaṃ. Yā paññā pajānanā…pe… amoho dhammavicayo sammādiṭṭhi. Imāya anupassanāya paññāya upeto hoti samupeto upāgato samupāgato upapanno samupapanno samannāgato. So vuccati anupassīti – dukkhassa jātippabhavānupassī. Tenāha bhagavā –</p>

<p rend="gatha1">‘‘Yo ve avidvā upadhiṃ karoti, punappunaṃ dukkhamupeti mando;</p>

<p rend="gathalast">Tasmā <pb ed="T" n="0.0081" /> pajānaṃ upadhiṃ na kayirā, dukkhassa jātippabhavānupassī’’ti.</p>

<p rend="hangnum" n="21"><hi rend="paranum">21</hi><hi rend="dot">.</hi></p>

<p rend="gatha1"><hi rend="bold">Yaṃ taṃ apucchimha akittayī no, aññaṃ taṃ pucchāma tadiṅgha brūhi;</hi></p>

<p rend="gathalast"><hi rend="bold">Kathaṃ nu dhīrā vitaranti oghaṃ, jātiṃ jaraṃ sokapariddavañca;</hi></p>

<p rend="gathalast"><hi rend="bold">Taṃ me munī sādhu viyākarohi, tathā hi te vidito esa dhammo.</hi></p>

<p rend="bodytext"><hi rend="bold">Yaṃ taṃ apucchimha akittayī no</hi>ti yaṃ taṃ apucchimha ayācimha ajjhesimha pasādayimha. <hi rend="bold">Akittayī no</hi>ti kittitaṃ <note>akitti taṃ (syā.) evamīdisesu padesu atītavibhattivasena mahāni. 110</note> pakittitaṃ ācikkhitaṃ desitaṃ paññapitaṃ <pb ed="M" n="0.0072" /><note>paññāpitaṃ (ka.)</note> paṭṭhapitaṃ vivaritaṃ vibhattaṃ uttānīkataṃ pakāsitanti – yaṃ taṃ apucchimha akittayī no.</p>

<p rend="bodytext"><hi rend="bold">Aññaṃ taṃ pucchāma tadiṅgha brūhī</hi>ti aññaṃ taṃ pucchāma, aññaṃ taṃ yācāma, aññaṃ taṃ ajjhesāma, aññaṃ taṃ pasādema, uttari taṃ pucchāma. <hi rend="bold">Tadiṅgha brūhī</hi>ti iṅgha brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – aññaṃ taṃ pucchāma tadiṅgha brūhi.</p>

<p rend="bodytext"><hi rend="bold">Kathaṃ nu dhīrā vitaranti oghaṃ, jātiṃ jaraṃ sokapariddavañcā</hi>ti. <hi rend="bold">Kathaṃ nū</hi>ti saṃsayapucchā vimatipucchā dveḷhakapucchā anekaṃsapucchā – ‘‘evaṃ nu kho, nanu kho, kiṃ nu kho, kathaṃ nu kho’’ti – kathaṃ nu. <hi rend="bold">Dhīrā</hi>ti dhīrā paṇḍitā paññavanto buddhimanto ñāṇino vibhāvino medhāvino <pb ed="V" n="0.0065" />. <hi rend="bold">Ogha</hi>nti kāmoghaṃ bhavoghaṃ diṭṭhoghaṃ avijjoghaṃ. <hi rend="bold">Jātī</hi>ti yā tesaṃ tesaṃ sattānaṃ tamhi tamhi sattanikāye jāti sañjāti okkanti nibbatti abhinibbatti khandhānaṃ pātubhāvo āyatanānaṃ paṭilābho. <hi rend="bold">Jarā</hi>ti yā <pb ed="T" n="0.0082" /> tesaṃ tesaṃ sattānaṃ tamhi tamhi sattanikāye jarā jīraṇatā khaṇḍiccaṃ pāliccaṃ valittacatā āyuno saṃhāni indriyānaṃ paripāko. <hi rend="bold">Soko</hi>ti ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena vā samannāgatassa aññataraññatarena dukkhadhammena vā phuṭṭhassa soko socanā socitattaṃ antosoko antoparisoko antoḍāho antopariḍāho cetaso parijjhāyanā domanassaṃ sokasallaṃ. <hi rend="bold">Paridevo</hi>ti ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena vā samannāgatassa aññataraññatarena dukkhadhammena vā phuṭṭhassa ādevo paridevo ādevanā paridevanā ādevitattaṃ paridevitattaṃ vācā palāpo <note>lāpo palāpo (syā.) dhammasaṅgaṇiye</note> vippalāpo lālappo lālappanā lālappitattaṃ <note>lālappāyanā lālappāyitattaṃ (bahūsu) jarāsuttaniddesaṭṭhakathā oloketabbā</note>.</p>

<p rend="bodytext"><hi rend="bold">Kathaṃ nu dhīrā vitaranti oghaṃ, jātiṃ jaraṃ sokapariddavañcā</hi>ti dhīrā kathaṃ oghañca jātiñca jarañca sokañca paridevañca taranti uttaranti pataranti samatikkamanti <pb ed="M" n="0.0073" /> vītivattantīti – kathaṃ nu dhīrā vitaranti oghaṃ, jātiṃ jaraṃ sokapariddavañca.</p>

<p rend="bodytext"><hi rend="bold">Taṃ me munī sādhu viyākarohī</hi>ti. <hi rend="bold">Ta</hi>nti yaṃ pucchāmi yaṃ yācāmi yaṃ ajjhesāmi yaṃ pasādemi. <hi rend="bold">Munī</hi>ti monaṃ vuccati ñāṇaṃ <pb ed="T" n="0.0083" />. Yā paññā pajānanā…pe… amoho dhammavicayo sammādiṭṭhi. Bhagavā tena ñāṇena samannāgato muni monappatto. Tīṇi moneyyāni – kāyamoneyyaṃ vacīmoneyyaṃ manomoneyyaṃ.</p>

<p rend="bodytext">Katamaṃ kāyamoneyyaṃ? Tividhānaṃ kāyaduccaritānaṃ pahānaṃ kāyamoneyyaṃ. Tividhaṃ kāyasucaritaṃ kāyamoneyyaṃ. Kāyārammaṇe ñāṇaṃ kāyamoneyyaṃ. Kāyapariññā kāyamoneyyaṃ. Pariññāsahagato maggo kāyamoneyyaṃ. Kāye chandarāgassa pahānaṃ kāyamoneyyaṃ. Kāyasaṅkhāranirodho catutthajjhānasamāpatti kāyamoneyyaṃ. Idaṃ kāyamoneyyaṃ.</p>

<p rend="bodytext">Katamaṃ vacīmoneyyaṃ? Catubbidhānaṃ vacīduccaritānaṃ pahānaṃ vacīmoneyyaṃ. Catubbidhaṃ vacīsucaritaṃ vacīmoneyyaṃ. Vācārammaṇe ñāṇaṃ vacīmoneyyaṃ. Vācāpariññā vacīmoneyyaṃ. Pariññāsahagato <pb ed="V" n="0.0066" /> maggo vacīmoneyyaṃ. Vācāya chandarāgassa pahānaṃ vacīmoneyyaṃ. Vacīsaṅkhāranirodho dutiyajjhānasamāpatti vacīmoneyyaṃ. Idaṃ vacīmoneyyaṃ.</p>

<p rend="bodytext">Katamaṃ manomoneyyaṃ? Tividhānaṃ manoduccaritānaṃ pahānaṃ manomoneyyaṃ. Tividhaṃ manosucaritaṃ manomoneyyaṃ. Cittārammaṇe ñāṇaṃ manomoneyyaṃ. Cittapariññā manomoneyyaṃ. Pariññāsahagato maggo manomoneyyaṃ. Citte chandarāgassa pahānaṃ manomoneyyaṃ. Cittasaṅkhāranirodho saññāvedayitanirodhasamāpatti manomoneyyaṃ. Idaṃ manomoneyyaṃ <pb ed="T" n="0.0084" />.</p>

<p rend="gatha1">Kāyamuniṃ vacīmuniṃ <note>vācāmuniṃ (bahūsu) itivu. 67</note>, manomunimanāsavaṃ;</p>

<p rend="gathalast">Muniṃ moneyyasampannaṃ, āhu sabbappahāyinaṃ.</p>

<p rend="gatha1">Kāyamuniṃ vacīmuniṃ, manomunimanāsavaṃ;</p>

<p rend="gathalast">Muniṃ moneyyasampannaṃ, āhu ninhātapāpakanti.</p>

<p rend="bodytext">Imehi <pb ed="M" n="0.0074" /> tīhi moneyyehi dhammehi samannāgatā. Cha munino <note>munayo (syā.) mahāni. 14</note> – agāramunino, anagāramunino, sekhamunino <note>sekkhamunino (syā. ka.)</note>, asekhamunino, paccekamunino munimuninoti. Katame agāramunino? Ye te agārikā diṭṭhapadā viññātasāsanā – ime agāramunino. Katame anagāramunino? Ye te pabbajitā diṭṭhapadā viññātasāsanā – ime anagāramunino. Satta sekhā sekhamunino. Arahanto asekhamunino. Paccekasambuddhā paccekamunino. Tathāgatā arahanto sammāsambuddhā munimunino.</p>

<p rend="gatha1">Na monena munī <note>muni (syā. ka.) dha. pa. 268</note> hoti, mūḷharūpo aviddasu;</p>

<p rend="gathalast">Yo ca tulaṃva paggayha, varamādāya paṇḍito.</p>

<p rend="gatha1">Pāpāni parivajjeti, sa munī tena so muni;</p>

<p rend="gathalast">Yo munāti ubho loke, muni tena pavuccati.</p>

<p rend="gatha1">Asatañca satañca ñatvā dhammaṃ, ajjhattaṃ bahiddhā ca sabbaloke;</p>

<p rend="gathalast">Devamanussehi pūjanīyo <note>pūjito (syā. ka.) mahāni. 14</note>, saṅgajālamaticca <pb ed="T" n="0.0085" /><note>saṅga jālamaticca, su. ni. 532</note> so munīti.</p>

<p rend="bodytext"><hi rend="bold">Sādhu viyākarohī</hi>ti taṃ sādhu ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – taṃ me munī sādhu viyākarohi. <hi rend="bold">Tathā hi te vidito esa</hi><pb ed="V" n="0.0067" /><hi rend="bold">dhammo</hi>ti tathā hi te vidito tulito tīrito vibhūto vibhāvito esa dhammoti – tathā hi te vidito esa dhammo. Tenāha so brāhmaṇo –</p>

<p rend="gatha1">‘‘Yaṃ taṃ apucchimha akittayī no, aññaṃ taṃ pucchāma tadiṅgha brūhi;</p>

<p rend="gatha2">Kathaṃ nu dhīrā vitaranti oghaṃ, jātiṃ jaraṃ sokapariddavañca;</p>

<p rend="gathalast">Taṃ me munī sādhu viyākarohi, tathā hi te vidito esa dhammo’’ti.</p>

<p rend="hangnum" n="22"><hi rend="paranum">22</hi><hi rend="dot">.</hi></p>

<p rend="gatha1"><hi rend="bold">Kittayissāmi</hi><pb ed="M" n="0.0075" /><hi rend="bold">te dhammaṃ, [mettagūti bhagavā]</hi></p>

<p rend="gatha2"><hi rend="bold">Diṭṭhe dhamme anītihaṃ;</hi></p>

<p rend="gathalast"><hi rend="bold">Yaṃ viditvā sato caraṃ, tare loke visattikaṃ.</hi></p>

<p rend="bodytext"><hi rend="bold">Kittayissāmi te dhamma</hi>nti. <hi rend="bold">Dhamma</hi>nti ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ, cattāro satipaṭṭhāne, cattāro sammappadhāne, cattāro iddhipāde <pb ed="T" n="0.0086" />, pañcindriyāni, pañca balāni, satta bojjhaṅge, ariyaṃ aṭṭhaṅgikaṃ maggaṃ, nibbānañca, nibbānagāminiñca paṭipadaṃ kittayissāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmīti – kittayissāmi te dhammaṃ. <hi rend="bold">Mettagū</hi>ti bhagavā taṃ brāhmaṇaṃ nāmena ālapati.</p>

<p rend="bodytext"><hi rend="bold">Diṭṭhe dhamme anītiha</hi>nti. <hi rend="bold">Diṭṭhe dhamme</hi>ti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhamme sabbe saṅkhārā aniccāti…pe… yaṃ kiñci samudayadhammaṃ sabbaṃ taṃ nirodhadhammanti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhammeti – evampi diṭṭhe dhamme kathayissāmi. Atha vā, dukkhe diṭṭhe dukkhaṃ kathayissāmi, samudaye diṭṭhe samudayaṃ kathayissāmi, magge diṭṭhe maggaṃ kathayissāmi, nirodhe diṭṭhe nirodhaṃ kathayissāmīti – evampi diṭṭhe dhamme kathayissāmi. Atha vā, diṭṭhe dhamme sandiṭṭhikaṃ akālikaṃ ehipassikaṃ opaneyyikaṃ paccattaṃ veditabbaṃ viññūhīti – evampi diṭṭhe dhamme kathayissāmīti diṭṭhe dhamme. <hi rend="bold">Anītiha</hi>nti na itihītihaṃ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā, sāmaṃ sayamabhiññātaṃ attapaccakkhadhammaṃ, taṃ kathayissāmīti – diṭṭhe dhamme anītihaṃ.</p>

<p rend="bodytext"><hi rend="bold">Yaṃ</hi><pb ed="V" n="0.0068" /><hi rend="bold">viditvā sato cara</hi>nti yaṃ viditaṃ katvā tulayitvā tīrayitvā <pb ed="T" n="0.0087" /> vibhāvayitvā vibhūtaṃ katvā, ‘‘sabbe saṅkhārā aniccā’’ti viditaṃ katvā tulayitvā tīrayitvā vibhāvayitvā vibhūtaṃ katvā, ‘‘sabbe saṅkhārā dukkhā’’ti… ‘‘sabbe dhammā anattā’’ti…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti viditaṃ katvā tulayitvā tīrayitvā vibhāvayitvā vibhūtaṃ katvā. <hi rend="bold">Sato</hi>ti catūhi kāraṇehi sato – kāye kāyānupassanāsatipaṭṭhānaṃ bhāvento sato…pe… so vuccati sato. <hi rend="bold">Cara</hi>nti <pb ed="M" n="0.0076" /> caranto viharanto iriyanto vattento pālento yapento yāpentoti – yaṃ viditvā sato caraṃ.</p>

<p rend="bodytext"><hi rend="bold">Tare loke visattika</hi>nti visattikā vuccati taṇhā. Yo rāgo sārāgo…pe… abhijjhā lobho akusalamūlaṃ. <hi rend="bold">Visattikā</hi>ti kenaṭṭhena visattikā? Visatāti visattikā, visālāti visattikā, visaṭāti visattikā, visamāti visattikā, visakkatīti visattikā, visaṃharatīti visattikā, visaṃvādikāti visattikā, visamūlāti visattikā, visaphalāti visattikā, visaparibhogāti visattikā, visālā vā pana sā taṇhā rūpe sadde gandhe rase phoṭṭhabbe kule gaṇe āvāse lābhe yase pasaṃsāya sukhe cīvare piṇḍapāte senāsane gilānapaccayabhesajjaparikkhāre kāmadhātuyā rūpadhātuyā arūpadhātuyā kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu dhammesu visaṭā vitthatāti visattikā. <hi rend="bold">Loke</hi>ti apāyaloke manussaloke devaloke khandhaloke dhātuloke āyatanaloke. <hi rend="bold">Tare loke visattika</hi>nti <pb ed="T" n="0.0088" /> loke vesā visattikā <note>yā sā loke visattikā (syā.) kāmasuttaniddesaṭṭhakathā oloketabbā</note>, loke vetaṃ visattikaṃ sato tareyya uttareyya patareyya samatikkameyya vītivatteyyāti – tare loke visattikaṃ. Tenāha bhagavā –</p>

<p rend="gatha1">‘‘Kittayissāmi te dhammaṃ, [mettagūti bhagavā]</p>

<p rend="gatha2">Diṭṭhe dhamme anītihaṃ;</p>

<p rend="gathalast">Yaṃ viditvā sato caraṃ, tare loke visattika’’nti.</p>

<p rend="hangnum" n="23"><hi rend="paranum">23</hi><hi rend="dot">.</hi></p>

<p rend="gatha1"><hi rend="bold">Tañcāhaṃ abhinandāmi, mahesi dhammamuttamaṃ;</hi></p>

<p rend="gatha2"><hi rend="bold">Yaṃ viditvā sato caraṃ, tare loke visattikaṃ.</hi></p>

<p rend="bodytext"><hi rend="bold">Tañcāhaṃ abhinandāmī</hi>ti. <hi rend="bold">Ta</hi>nti tuyhaṃ vacanaṃ byappathaṃ <note>byapathaṃ (syā. ka.)</note> desanaṃ anusāsanaṃ anusiṭṭhaṃ <note>desanaṃ anusandhi (syā.)</note>. Nandāmīti <pb ed="V" n="0.0069" /> abhinandāmi modāmi anumodāmi icchāmi sādiyāmi yācāmi patthayāmi pihayāmi abhijappāmīti – tañcāhaṃ abhinandāmi.</p>

<p rend="bodytext"><hi rend="bold">Mahesi</hi><pb ed="M" n="0.0077" /><hi rend="bold">dhammamuttama</hi>nti. <hi rend="bold">Mahesī</hi>ti kiṃ mahesi bhagavā, mahantaṃ sīlakkhandhaṃ esī gavesī <note>esi gavesi (syā.) mahāni. 150</note> pariyesīti mahesi, mahantaṃ samādhikkhandhaṃ…pe… mahantaṃ paññākkhandhaṃ… mahantaṃ vimuttikkhandhaṃ… mahantaṃ vimuttiñāṇadassanakkhandhaṃ esī gavesī pariyesīti mahesi, mahato tamokāyassa padālanaṃ esī gavesī pariyesīti mahesi, mahato vipallāsassa pabhedanaṃ esī gavesī pariyesīti mahesi, mahato taṇhāsallassa abbahanaṃ <note>abbūhanaṃ (bahūsu), abbūhaṃ (sī. aṭṭha.)</note> esī gavesī pariyesīti mahesi, mahato <pb ed="T" n="0.0089" /> diṭṭhisaṅghātassa viniveṭhanaṃ esī gavesī pariyesīti mahesi, mahato mānadhajassa papātanaṃ esī gavesī pariyesīti mahesi, mahato abhisaṅkhārassa vūpasamaṃ esī gavesī pariyesīti mahesi, mahato oghassa nittharaṇaṃ esī gavesī pariyesīti mahesi, mahato bhārassa nikkhepanaṃ esī gavesī pariyesīti mahesi, mahato saṃsāravaṭṭassa upacchedaṃ esī gavesī pariyesīti mahesi, mahato santāpassa nibbāpanaṃ esī gavesī pariyesīti mahesi, mahato pariḷāhassa paṭippassaddhiṃ esī gavesī pariyesīti mahesi, mahato dhammadhajassa ussāpanaṃ esī gavesī pariyesīti mahesi, mahante satipaṭṭhāne…pe… mahante sammappadhāne… mahante iddhipāde… mahantāni indriyāni… mahantāni balāni… mahante bojjhaṅge… mahantaṃ ariyaṃ aṭṭhaṅgikaṃ maggaṃ… mahantaṃ paramatthaṃ amataṃ nibbānaṃ esī gavesī pariyesīti mahesi, mahesakkhehi sattehi esito gavesito pariyesito – ‘‘kahaṃ buddho, kahaṃ bhagavā, kahaṃ devadevo, kahaṃ narāsabho’’ti mahesi. <hi rend="bold">Dhammamuttama</hi>nti dhammamuttaṃmaṃ vuccati amataṃ nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. <hi rend="bold">Uttama</hi>nti aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ dhammanti – mahesi dhammamuttamaṃ.</p>

<p rend="bodytext"><hi rend="bold">Yaṃ viditvā sato cara</hi>nti viditaṃ katvā tulayitvā tīrayitvā vibhāvayitvā vibhūtaṃ katvā, ‘‘sabbe saṅkhārā aniccā’’ti viditaṃ katvā tulayitvā tīrayitvā vibhāvayitvā vibhūtaṃ katvā, ‘‘sabbe saṅkhārā dukkhā’’ti… ‘‘sabbe dhammā anattā’’ti…pe… ‘‘yaṃ <pb ed="T" n="0.0090" /> kiñci samudayadhammaṃ sabbaṃ taṃ nirodhadhamma’’nti viditaṃ katvā tulayitvā tīrayitvā vibhāvayitvā vibhūtaṃ katvā. <hi rend="bold">Sato</hi>ti catūhi kāraṇehi sato – kāye kāyānupassanāsatipaṭṭhānaṃ <pb ed="M" n="0.0078" /> bhāvento sato, vedanāsu…pe… citte… dhammesu… dhammānupassanāsatipaṭṭhānaṃ bhāvento sato… so vuccati sato. <hi rend="bold">Cara</hi>nti caranto viharanto iriyanto vattento pālento yapento yāpentoti – yaṃ viditvā sato caraṃ.</p>

<p rend="bodytext"><hi rend="bold">Tare</hi><pb ed="V" n="0.0070" /><hi rend="bold">loke visattika</hi>nti visattikā vuccati taṇhā. Yo rāgo sārāgo…pe… abhijjhā lobho akusalamūlaṃ. <hi rend="bold">Visattikā</hi>ti kenaṭṭhena visattikā…pe… visaṭā vitthatāti visattikā. <hi rend="bold">Loke</hi>ti apāyaloke…pe… āyatanaloke. <hi rend="bold">Tare loke visattika</hi>nti loke vesā visattikā, loke vetaṃ visattikaṃ sato tareyya uttareyya patareyya samatikkameyya vītivatteyyāti – tare loke visattikaṃ. Tenāha so brāhmaṇo –</p>

<p rend="gatha1">‘‘Tañcāhaṃ abhinandāmi, mahesi dhammamuttamaṃ;</p>

<p rend="gathalast">Yaṃ viditvā sato caraṃ, tare loke visattika’’nti.</p>

<p rend="hangnum" n="24"><hi rend="paranum">24</hi><hi rend="dot">.</hi></p>

<p rend="gatha1"><hi rend="bold">Yaṃ kiñci sampajānāsi, [mettagūti bhagavā]</hi></p>

<p rend="gatha2"><hi rend="bold">Uddhaṃ adho tiriyañcāpi majjhe;</hi></p>

<p rend="gathalast"><hi rend="bold">Etesu nandiñca nivesanañca, panujja viññāṇaṃ bhave na tiṭṭhe.</hi></p>

<p rend="bodytext"><hi rend="bold">Yaṃ kiñci sampajānāsī</hi>ti yaṃ kiñci pajānāsi ājānāsi vijānāsi paṭivijānāsi paṭivijjhasīti – yaṃ kiñci sampajānāsi. <hi rend="bold">Mettagū</hi>ti <pb ed="T" n="0.0091" /> bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – mettagūti bhagavā.</p>

<p rend="bodytext"><hi rend="bold">Uddhaṃ adho tiriyañcāpi majjhe</hi>ti. <hi rend="bold">Uddha</hi>nti anāgataṃ <note>uddhaṃ vuccati anāgataṃ (syā. ka.)</note>; <hi rend="bold">adho</hi>ti atītaṃ; <hi rend="bold">tiriyañcāpi majjhe</hi>ti paccuppannaṃ. <hi rend="bold">Uddha</hi>nti devaloko; <hi rend="bold">adho</hi>ti nirayaloko; <hi rend="bold">tiriyañcāpi majjhe</hi>ti manussaloko. Atha vā, <hi rend="bold">uddha</hi>nti kusalā dhammā; <hi rend="bold">adho</hi>ti akusalā dhammā; <hi rend="bold">tiriyañcāpi majjhe</hi>ti abyākatā dhammā. <hi rend="bold">Uddha</hi>nti arūpadhātu; <hi rend="bold">adho</hi>ti kāmadhātu; <hi rend="bold">tiriyañcāpi majjhe</hi>ti rūpadhātu. <hi rend="bold">Uddha</hi>nti sukhā vedanā; <hi rend="bold">adho</hi>ti dukkhā vedanā; <hi rend="bold">tiriyañcāpi majjhe</hi>ti adukkhamasukhā vedanā. <hi rend="bold">Uddha</hi>nti uddhaṃ pādatalā; <hi rend="bold">adho</hi>ti <pb ed="M" n="0.0079" /> adho kesamatthakā; <hi rend="bold">tiriyañcāpi majjhe</hi>ti vemajjheti – uddhaṃ adho tiriyañcāpi majjhe.</p>

<p rend="bodytext"><hi rend="bold">Etesu nandiñca nivesanañca, panujja viññāṇaṃ bhave na tiṭṭhe</hi>ti <hi rend="bold">etesū</hi>ti ācikkhitesu desitesu paññapitesu paṭṭhapitesu vivaritesu vibhajitesu uttānīkatesu pakāsitesu. Nandī vuccati taṇhā. Yo rāgo sārāgo…pe… abhijjhā lobho akusalamūlaṃ. <hi rend="bold">Nivesana</hi>nti dve nivesanā – taṇhānivesanā ca diṭṭhinivesanā ca. Katamā taṇhā nivesanā? Yāvatā taṇhāsaṅkhātena <pb ed="V" n="0.0071" /> …pe… ayaṃ taṇhānivesanā. Katamā diṭṭhinivesanā? Vīsativatthukā sakkāyadiṭṭhi <pb ed="T" n="0.0092" /> …pe… ayaṃ diṭṭhinivesanā.</p>

<p rend="bodytext"><hi rend="bold">Panujja viññāṇa</hi>nti puññābhisaṅkhārasahagataṃ viññāṇaṃ, apuññābhisaṅkhārasahagataṃ viññāṇaṃ, āneñjābhisaṅkhārasahagataṃ viññāṇaṃ. Etesu nandiñca nivesanañca abhisaṅkhārasahagatañca viññāṇaṃ nujja panujja nuda panuda jaha pajaha vinodehi byantīkarohi anabhāvaṃ gamehīti – etesu nandiñca nivesanañca panujja viññāṇaṃ.</p>

<p rend="bodytext"><hi rend="bold">Bhave na tiṭṭhe</hi>ti. <hi rend="bold">Bhavā</hi>ti dve bhavā – kammabhavo ca paṭisandhiko ca punabbhavo. Katamo kammabhavo? Puññābhisaṅkhāro apuññābhisaṅkhāro āneñjābhisaṅkhāro – ayaṃ kammabhavo. Katamo paṭisandhiko punabbhavo? Paṭisandhikā rūpaṃ vedanā saññā saṅkhārā viññāṇaṃ – ayaṃ paṭisandhiko punabbhavo. <hi rend="bold">Bhave na tiṭṭhe</hi>ti nandiñca nivesanañca abhisaṅkhārasahagataṃ viññāṇañca kammabhavañca paṭisandhikañca punabbhavaṃ pajahanto vinodento byantīkaronto anabhāvaṃ gamento kammabhave na tiṭṭheyya paṭisandhike punabbhave na tiṭṭheyya na santiṭṭheyyāti – panujja viññāṇaṃ bhave na tiṭṭhe. Tenāha bhagavā –</p>

<p rend="gatha1">‘‘Yaṃ kiñci sampajānāsi, [mettagūti bhagavā]</p>

<p rend="gatha2">Uddhaṃ adho tiriyañcāpi majjhe;</p>

<p rend="gathalast">Etesu nandiñca nivesanañca, panujja viññāṇaṃ bhave na tiṭṭhe’’ti.</p>

<p rend="hangnum" n="25"><hi rend="paranum">25</hi><hi rend="dot">.</hi></p>

<p rend="gatha1"><hi rend="bold">Evaṃvihārī sato appamatto,</hi></p>

<p rend="gatha2"><hi rend="bold">Bhikkhu</hi><pb ed="T" n="0.0093" /><hi rend="bold">caraṃ hitvā mamāyitāni;</hi></p>

<p rend="gathalast"><hi rend="bold">Jātiṃ jaraṃ sokapariddavañca, idheva vidvā pajaheyya dukkhaṃ.</hi></p>

<p rend="bodytext"><hi rend="bold">Evaṃvihārī</hi><pb ed="M" n="0.0080" /><hi rend="bold">sato appamatto</hi>ti. <hi rend="bold">Evaṃvihārī</hi>ti nandiñca nivesanañca abhisaṅkhārasahagataviññāṇañca kammabhavañca paṭisandhikañca punabbhavaṃ pajahanto vinodento byantīkaronto anabhāvaṃ gamentoti – evaṃvihārī. <hi rend="bold">Sato</hi>ti catūhi kāraṇehi sato – kāye kāyānupassanāsatipaṭṭhānaṃ bhāvento…pe… so vuccati sato. <hi rend="bold">Appamatto</hi>ti sakkaccakārī sātaccakārī aṭṭhitakārī anolīnavuttī <note>anolīnavuttiko (ka.) mahāni. 14</note> anikkhittacchando anikkhittadhuro appamatto kusalesu dhammesu – ‘‘kathāhaṃ <note>kadāhaṃ (syā.)</note> aparipūraṃ vā sīlakkhandhaṃ paripūreyyaṃ, paripūraṃ vā sīlakkhandhaṃ tattha <pb ed="V" n="0.0072" /> tattha paññāya anuggaṇheyya’’nti yo tattha chando ca vāyāmo ca ussāho ca ussoḷhī ca appaṭivānī <note>appaṭivāni (ka.) mahāni. 14</note> ca sati ca sampajaññañca ātappaṃ padhānaṃ adhiṭṭhānaṃ anuyogo appamatto appamādo kusalesu dhammesu. ‘‘Kathāhaṃ aparipūraṃ vā samādhikkhandhaṃ…pe… paññākkhandhaṃ… vimuttikkhandhaṃ… vimuttiñāṇadassanakkhandhaṃ paripūreyyaṃ paripūraṃ vā vimuttiñāṇadassanakkhandhaṃ tattha tattha paññāya anuggaṇheyya’’nti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṃ padhānaṃ adhiṭṭhānaṃ anuyogo appamatto appamādo kusalesu dhammesu. ‘‘Kathāhaṃ apariññātaṃ vā dukkhaṃ parijāneyyaṃ, appahīne vā kilese pajaheyyaṃ <pb ed="T" n="0.0094" />, abhāvitaṃ vā maggaṃ bhāveyyaṃ, asacchikataṃ vā nirodhaṃ sacchikareyya’’nti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṃ padhānaṃ adhiṭṭhānaṃ anuyogo appamatto appamādo kusalesu dhammesūti – evaṃvihārī sato appamatto.</p>

<p rend="bodytext"><hi rend="bold">Bhikkhu caraṃ hitvā mamāyitānī</hi>ti. <hi rend="bold">Bhikkhū</hi>ti puthujjanakalyāṇako <note>kalyāṇaputhujjano (syā.), evamīdisesu ṭhānesu</note> vā bhikkhu sekkho vā bhikkhu. <hi rend="bold">Cara</hi>nti caranto viharanto iriyanto vattento pālento yapento yāpento. <hi rend="bold">Mamattā</hi>ti dve mamattā – taṇhāmamattañca diṭṭhimamattañca…pe… idaṃ taṇhāmamattaṃ…pe… idaṃ diṭṭhimamattaṃ… taṇhāmamattaṃ pahāya diṭṭhimamattaṃ paṭinissajjitvā mamatte jahitvā cajitvā pajahitvā vinodetvā byantīkaritvā anabhāvaṃ gametvāti – bhikkhu caraṃ hitvā mamāyitāni.</p>

<p rend="bodytext"><hi rend="bold">Jātiṃ</hi><pb ed="M" n="0.0081" /><hi rend="bold">jaraṃ sokapariddavañca, idheva vidvā pajaheyya dukkha</hi>nti. <hi rend="bold">Jātī</hi>ti yā tesaṃ tesaṃ sattānaṃ…pe… <pb ed="T" n="0.0095" /><hi rend="bold">jara</hi>nti yā tesaṃ tesaṃ sattānaṃ…pe… <hi rend="bold">soko</hi>ti ñātibyasanena vā phuṭṭhassa…pe… <hi rend="bold">paridevo</hi>ti ñātibyasanena vā phuṭṭhassa…pe… <hi rend="bold">idhā</hi>ti imissā diṭṭhiyā…pe… imasmiṃ manussaloke. <hi rend="bold">Vidvā</hi>ti vijjāgato ñāṇī vibhāvī medhāvī. <hi rend="bold">Dukkha</hi>nti jātidukkhaṃ…pe… domanassupāyāsadukkhaṃ. <hi rend="bold">Jātiṃ jaraṃ sokapariddavañca, idheva vidvā pajaheyya dukkha</hi>nti vijjāgato ñāṇī vibhāvī medhāvī idheva jātiñca jarañca sokapariddavañca dukkhañca pajaheyya vinodeyya byantīkareyya anabhāvaṃ gameyyāti – jātiṃ jaraṃ sokapariddavañca, idheva vidvā pajaheyya dukkhaṃ. Tenāha bhagavā –</p>

<p rend="gatha1">‘‘Evaṃvihārī sato appamatto, bhikkhu caraṃ hitvā mamāyitāni;</p>

<p rend="gathalast">Jātiṃ jaraṃ sokapariddavañca, idheva vidvā pajaheyya dukkha’’nti.</p>

<p rend="hangnum" n="26"><hi rend="paranum">26</hi><hi rend="dot">.</hi></p>

<p rend="gatha1"><hi rend="bold">Etābhinandāmi</hi><pb ed="T" n="0.0096" /><pb ed="V" n="0.0073" /><hi rend="bold">vaco mahesino, sukittitaṃ gotamanūpadhīkaṃ;</hi></p>

<p rend="gathalast"><hi rend="bold">Addhā hi bhagavā pahāsi dukkhaṃ, tathā hi te vidito esa dhammo.</hi></p>

<p rend="bodytext"><hi rend="bold">Etābhinandāmi vaco mahesino</hi>ti. <hi rend="bold">Eta</hi>nti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ nandāmi abhinandāmi modāmi anumodāmi icchāmi sādiyāmi patthayāmi pihayāmi abhijappāmi. <hi rend="bold">Mahesino</hi>ti kiṃ mahesi bhagavā? Mahantaṃ sīlakkhandhaṃ esī gavesī pariyesīti mahesi…pe… kahaṃ narāsabhoti mahesīti – etābhinandāmi vaco mahesino.</p>

<p rend="bodytext"><hi rend="bold">Sukittitaṃ gotamanūpadhīka</hi>nti. <hi rend="bold">Sukittita</hi>nti sukittitaṃ suācikkhitaṃ sudesitaṃ supaññapitaṃ supaṭṭhapitaṃ suvivaritaṃ suvibhajitaṃ suuttānīkataṃ supakāsitanti – sukittitaṃ. <hi rend="bold">Gotamanūpadhīka</hi>nti upadhī vuccanti kilesā ca khandhā ca abhisaṅkhārā ca. Upadhippahānaṃ upadhivūpasamaṃ upadhipaṭinissaggaṃ upadhipaṭipassaddhaṃ amataṃ nibbānanti – sukittitaṃ gotamanūpadhīkaṃ.</p>

<p rend="bodytext"><hi rend="bold">Addhā</hi><pb ed="M" n="0.0082" /><hi rend="bold">hi bhagavā pahāsi dukkha</hi>nti. <hi rend="bold">Addhā</hi>ti ekaṃsavacanaṃ nissaṃsayavacanaṃ nikkaṅkhāvacanaṃ advejjhavacanaṃ adveḷhakavacanaṃ nirodhavacanaṃ appaṇakavacanaṃ avatthāpanavacanametaṃ – addhāti. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti. <hi rend="bold">Pahāsi</hi><pb ed="T" n="0.0097" /><hi rend="bold">dukkha</hi>nti jātidukkhaṃ jarādukkhaṃ byādhidukkhaṃ maraṇadukkhaṃ sokaparidevadukkhadomanassupāyāsadukkhaṃ pahāsi pajahi vinodesi byantīkarosi anabhāvaṃ gamesīti – addhā hi bhagavā pahāsi dukkhaṃ.</p>

<p rend="bodytext"><hi rend="bold">Tathā hi te vidito esa dhammo</hi>ti tathā hi te vidito tulito tīrito vibhūto vibhāvito esa dhammoti – tathā hi te vidito esa dhammo. Tenāha so brāhmaṇo –</p>

<p rend="gatha1">‘‘Etābhinandāmi vaco mahesino, sukittitaṃ gotamanūpadhīkaṃ;</p>

<p rend="gathalast">Addhā hi bhagavā pahāsi dukkhaṃ, tathā hi te vidito esa dhammo’’ti.</p>

<p rend="hangnum" n="27"><hi rend="paranum">27</hi><hi rend="dot">.</hi></p>

<p rend="gatha1"><hi rend="bold">Te cāpi nūnappajaheyyu dukkhaṃ, ye tvaṃ munī aṭṭhitaṃ ovadeyya;</hi></p>

<p rend="gathalast"><hi rend="bold">Taṃ taṃ namassāmi samecca nāga, appeva maṃ bhagavā aṭṭhitaṃ ovadeyya.</hi></p>

<p rend="bodytext"><hi rend="bold">Te</hi><pb ed="V" n="0.0074" /><hi rend="bold">cāpi nūnappajaheyyu dukkha</hi>nti. <hi rend="bold">Te cāpī</hi>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. <hi rend="bold">Pajaheyyu dukkha</hi>nti jātidukkhaṃ jarādukkhaṃ byādhidukkhaṃ maraṇadukkhaṃ sokaparidevadukkhadomanassupāyāsadukkhaṃ pajaheyyuṃ vinodeyyuṃ byantīkareyyuṃ anabhāvaṃ gameyyunti – te cāpi nūnappajaheyyu dukkhaṃ.</p>

<p rend="bodytext"><hi rend="bold">Ye</hi><pb ed="T" n="0.0098" /><hi rend="bold">tvaṃ munī aṭṭhitaṃ ovadeyyā</hi>ti. <hi rend="bold">Ye</hi>ti khattiye ca brāhmaṇe ca vesse ca sudde ca gahaṭṭhe ca pabbajite ca deve ca manusse ca. <hi rend="bold">Tva</hi>nti bhagavantaṃ bhaṇati. <hi rend="bold">Munī</hi>ti monaṃ vuccati ñāṇaṃ…pe… saṅgajālamaticca so muni. <hi rend="bold">Aṭṭhitaṃ ovadeyyā</hi>ti aṭṭhitaṃ ovadeyya sakkaccaṃ ovadeyya abhiṇhaṃ ovadeyya punappunaṃ ovadeyya anusāseyyāti – ye tvaṃ munī aṭṭhitaṃ ovadeyya.</p>

<p rend="bodytext"><hi rend="bold">Taṃ taṃ namassāmi samecca nāgā</hi>ti. <hi rend="bold">Ta</hi>nti bhagavantaṃ bhaṇati. <hi rend="bold">Namassāmī</hi>ti kāyena vā namassāmi, vācāya vā namassāmi, cittena vā namassāmi, anvatthapaṭipattiyā <pb ed="M" n="0.0083" /> vā namassāmi, dhammānudhammapaṭipattiyā vā namassāmi, sakkaromi garuṃ karomi <note>garukaromi (syā.)</note> mānemi pūjemi. <hi rend="bold">Sameccā</hi>ti samecca abhisamecca samāgantvā abhisamāgantvā sammukhā taṃ namassāmi. <hi rend="bold">Nāgā</hi>ti nāgo ca bhagavā āguṃ na karotīti – nāgo, na gacchatīti – nāgo, na āgacchatīti – nāgo. Kathaṃ bhagavā āguṃ na karotīti – nāgo? Āgu vuccati pāpakā akusalā dhammā saṃkilesikā ponobhavikā sadarā dukkhavipākā āyatiṃ jātijarāmaraṇiyā.</p>

<p rend="gatha1">Āguṃ na karoti kiñci loke, [sabhiyāti bhagavā]</p>

<p rend="gatha2">Sabbasaṃyoge <note>sabbayoge (ka.), su. ni. 527</note> visajja bandhanāni;</p>

<p rend="gathalast">Sabbattha na sajjatī vimutto, nāgo tādi pavuccate tathattāti.</p>

<p rend="bodytext">Evaṃ <pb ed="T" n="0.0099" /> bhagavā āguṃ na karotīti – nāgo.</p>

<p rend="bodytext">Kathaṃ bhagavā na gacchatīti – nāgo. Bhagavā na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati, na vaggehi dhammehi yāyati nīyati <note>niyyati (syā. ka.)</note> vuyhati saṃharīyati. Evaṃ bhagavā na gacchatīti – nāgo.</p>

<p rend="bodytext">Kathaṃ <pb ed="V" n="0.0075" /> bhagavā na āgacchatīti – nāgo. Sotāpattimaggena ye kilesā pahīnā te kilese na puneti na pacceti na paccāgacchati. Sakadāgāmimaggena…pe… anāgāmimaggena… arahattamaggena ye kilesā pahīnā te kilese na puneti na pacceti na paccāgacchati. Evaṃ bhagavā na āgacchatīti nāgoti – taṃ taṃ namassāmi samecca nāga.</p>

<p rend="bodytext"><hi rend="bold">Appeva maṃ bhagavā aṭṭhitaṃ ovadeyyā</hi>ti appeva maṃ bhagavā aṭṭhitaṃ ovadeyya sakkaccaṃ ovadeyya abhiṇhaṃ ovadeyya punappunaṃ ovadeyya anusāseyyāti – appeva maṃ bhagavā aṭṭhitaṃ ovadeyya. Tenāha so brāhmaṇo –</p>

<p rend="gatha1">‘‘Te <pb ed="M" n="0.0084" /> cāpi nūnappajaheyyu dukkhaṃ, ye tvaṃ munī aṭṭhitaṃ ovadeyya;</p>

<p rend="gathalast">Taṃ taṃ namassāmi samecca nāga, appeva <pb ed="T" n="0.0100" /> maṃ bhagavā aṭṭhitaṃ ovadeyyā’’ti.</p>

<p rend="hangnum" n="28"><hi rend="paranum">28</hi><hi rend="dot">.</hi></p>

<p rend="gatha1"><hi rend="bold">Yaṃ brāhmaṇaṃ vedagumābhijaññā, akiñcanaṃ kāmabhave asattaṃ;</hi></p>

<p rend="gathalast"><hi rend="bold">Addhā hi so oghamimaṃ atāri, tiṇṇo ca pāraṃ akhilo akaṅkho.</hi></p>

<p rend="bodytext"><hi rend="bold">Yaṃ brāhmaṇaṃ vedagumābhijaññā</hi>ti. <hi rend="bold">Brāhmaṇo</hi>ti sattannaṃ dhammānaṃ bāhitattā brāhmaṇo. Sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti. Bāhitāssa honti pāpakā akusalā dhammā saṃkilesikā ponobhavikā sadarā dukkhavipākā āyatiṃ jātijarāmaraṇiyā.</p>

<p rend="gatha1">Bāhitvā sabbapāpakāni, [sabhiyāti bhagavā]</p>

<p rend="gatha2">Vimalo sādhusamāhito ṭhitatto;</p>

<p rend="gathalast">Saṃsāramaticca kevalī so, asito <note>anissito (syā.) su. ni. 524</note> tādi pavuccate sa brahmā.</p>

<p rend="bodytext"><hi rend="bold">Vedagū</hi>ti vedo vuccati catūsu maggesu ñāṇaṃ…pe… sabbaṃ vedamaticca vedagū soti. <hi rend="bold">Abhijaññā</hi>ti abhijāneyya ājāneyya vijāneyya paṭivijāneyya paṭivijjheyyāti – yaṃ brāhmaṇaṃ vedagumābhijaññā.</p>

<p rend="bodytext"><hi rend="bold">Akiñcanaṃ</hi><pb ed="T" n="0.0101" /><hi rend="bold">kāmabhave asatta</hi>nti. <hi rend="bold">Akiñcana</hi>nti rāgakiñcanaṃ dosakiñcanaṃ mohakiñcanaṃ mānakiñcanaṃ <pb ed="V" n="0.0076" /> diṭṭhikiñcanaṃ kilesakiñcanaṃ duccaritakiñcanaṃ, yassete kiñcanā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati akiñcano. <hi rend="bold">Kāmā</hi>ti uddānato dve kāmā – vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. <hi rend="bold">Bhavā</hi>ti dve bhavā – kammabhavo ca paṭisandhiko ca punabbhavo <pb ed="M" n="0.0085" /> …pe… ayaṃ paṭisandhiko punabbhavo. <hi rend="bold">Akiñcanaṃ kāmabhave asatta</hi>nti akiñcanaṃ puggalaṃ kāmabhave ca asattaṃ alaggaṃ alaggitaṃ apalibuddhaṃ nikkhantaṃ nissaṭaṃ vippamuttaṃ visaññuttaṃ vimariyādikatena cetasā viharantanti – akiñcanaṃ kāmabhave asattaṃ.</p>

<p rend="bodytext"><hi rend="bold">Addhā hi so oghamimaṃ atārī</hi>ti. <hi rend="bold">Addhā</hi>ti ekaṃsavacanaṃ…pe… avatthāpanavacanametaṃ – addhāti. <hi rend="bold">Ogha</hi>nti kāmoghaṃ bhavoghaṃ diṭṭhoghaṃ avijjoghaṃ. <hi rend="bold">Atārī</hi>ti uttari patari samatikkami vītivattayīti – addhā hi so oghamimaṃ atāri.</p>

<p rend="bodytext"><hi rend="bold">Tiṇṇo ca pāraṃ akhilo akaṅkho</hi>ti. <hi rend="bold">Tiṇṇo</hi>ti kāmoghaṃ tiṇṇo, bhavoghaṃ tiṇṇo, diṭṭhoghaṃ tiṇṇo, avijjoghaṃ tiṇṇo, saṃsārapathaṃ tiṇṇo uttiṇṇo nitthiṇṇo <note>nittiṇṇo (syā.)</note> atikkanto samatikkanto vītivatto. So vutthavāso <note>vuṭṭhavāso (syā.) mahāni. 6</note> ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo, pahīnakileso paṭividdhākuppo sacchikatanirodho <pb ed="T" n="0.0102" />. Dukkhaṃ tassa pariññātaṃ, samudayo pahīno, maggo bhāvito, nirodho sacchikato, abhiññeyyaṃ abhiññātaṃ, pariññeyyaṃ pariññātaṃ, pahātabbaṃ pahīnaṃ, bhāvetabbaṃ bhāvitaṃ, sacchikātabbaṃ sacchikataṃ. So ukkhittapaligho saṃkiṇṇaparikkho abbuḷhesiko niraggaḷo ariyo pannaddhajo pannabhāro visaññutto pañcaṅgavippahīno chaḷaṅgasamannāgato ekārakkho caturāpasseno panuṇṇapaccekasacco <note>paṇunnapaccekasacco (ka.)</note> samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño kevalī vusitavā uttamapuriso paramapuriso paramapattippatto. So neva ācināti na apacināti, apacinitvā ṭhito. Neva pajahati na upādiyati, pajahitvā ṭhito. Neva visineti na ussineti, visinetvā ṭhito. Neva vidhūpeti na sandhūpeti, vidhūpetvā ṭhito. Asekkhena sīlakkhandhena samannāgatattā ṭhito. Asekkhena samādhikkhandhena…pe… paññākkhandhena… vimuttikkhandhena… vimuttiñāṇadassanakkhandhena samannāgatattā ṭhito. Saccaṃ sampaṭipādayitvā <note>paṭipādayitvā (syā.)</note> ṭhito. Ejaṃ samatikkamitvā ṭhito. Kilesaggiṃ pariyādiyitvā ṭhito. Aparigamanatāya ṭhito. Kathaṃ <note>kaṭaṃ (syā.) kāmasuttaniddesaṭṭhakathā oloketabbā</note> samādāya ṭhito? Vimuttipaṭisevanatāya ṭhito <pb ed="M" n="0.0086" />. Mettāya pārisuddhiyā ṭhito. Karuṇāya <pb ed="V" n="0.0077" /> …pe… muditāya… upekkhāya pārisuddhiyā ṭhito. Accantapārisuddhiyā ṭhito. Atammayatāya <note>akammaññatāya (syā.)</note> pārisuddhiyā ṭhito. Vimuttattā ṭhito. Santussitattā ṭhito. Khandhapariyante ṭhito. Dhātupariyante ṭhito. Āyatanapariyante ṭhito. Gatipariyante <pb ed="T" n="0.0103" /> ṭhito. Upapattipariyante ṭhito. Paṭisandhipariyante ṭhito. Bhavapariyante ṭhito. Saṃsārapariyante ṭhito. Vaṭṭapariyante ṭhito. Antimabhave ṭhito. Antime samussaye ṭhito. Antimadehadharo arahā.</p>

<p rend="gatha1">Tassāyaṃ pacchimako bhavo, carimoyaṃ samussayo;</p>

<p rend="gathalast">Jātimaraṇasaṃsāro, natthi tassa punabbhavoti.</p>

<p rend="bodytext"><hi rend="bold">Tiṇṇo ca pāra</hi>nti pāraṃ vuccati amataṃ nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. So pāragato pārappatto antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. So vuttavāso ciṇṇacaraṇo…pe… jātimaraṇasaṃsāro, natthi tassa punabbhavoti – tiṇṇo ca pāraṃ.</p>

<p rend="bodytext"><hi rend="bold">Akhilo</hi>ti rāgo khilo, doso khilo, moho khilo, kodho khilo, upanāho khilo…pe… sabbākusalābhisaṅkhārā khilā. Yassete khilā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā so vuccati akhilo. <hi rend="bold">Akaṅkho</hi>ti dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāminiyā paṭipadāya kaṅkhā, pubbante kaṅkhā, aparante kaṅkhā, pubbantāparante kaṅkhā, idappaccayatāpaṭiccasamuppannesu <pb ed="T" n="0.0104" /> dhammesu kaṅkhā, yā evarūpā kaṅkhā kaṅkhāyanā kaṅkhāyitattaṃ vimati vicikicchā dveḷhakaṃ dvedhāpatho saṃsayo anekaṃsaggāho āsappanā parisappanā apariyogāhanā chambhitattaṃ cittassa manovilekho. Yassete kaṅkhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā so <pb ed="M" n="0.0087" /> vuccati akaṅkhoti – tiṇṇo ca pāraṃ akhilo akaṅkho. Tenāha bhagavā –</p>

<p rend="gatha1">‘‘Yaṃ brāhmaṇaṃ vedagumābhijaññā, akiñcanaṃ kāmabhave asattaṃ;</p>

<p rend="gathalast">Addhā hi so oghamimaṃ atāri, tiṇṇo ca pāraṃ akhilo akaṅkho’’ti.</p>

<p rend="hangnum" n="29"><hi rend="paranum">29</hi><hi rend="dot">.</hi></p>

<p rend="gatha1"><hi rend="bold">Vidvā</hi><pb ed="V" n="0.0078" /><hi rend="bold">ca yo vedagū naro idha,</hi><hi rend="bold">bhavābhave saṅgamimaṃ visajja;</hi></p>

<p rend="gathalast"><hi rend="bold">So vītataṇho anīgho nirāso, atāri so jātijaranti brūmi.</hi></p>

<p rend="bodytext"><hi rend="bold">Vidvā ca yo vedagū naro idhā</hi>ti. <hi rend="bold">Vidvā</hi>ti vijjāgato ñāṇī vibhāvī medhāvī. <hi rend="bold">Yo</hi>ti yo yādiso…pe… manusso vā. <hi rend="bold">Vedagū</hi>ti vedā vuccanti catūsu maggesu ñāṇaṃ paññā paññindriyaṃ paññābalaṃ dhammavicayasambojjhaṅgo vīmaṃsā vipassanā sammādiṭṭhi <note>ñāṇaṃ…pe… sabbavedamaticca vedagū soti. (syā.) passa mahāni. 81</note>. Tehi vedehi jātijarāmaraṇassa antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. Vedānaṃ vā antagatoti vedagū, vedehi vā antagatoti vedagū, sattannaṃ vā dhammānaṃ viditattā vedagū. Sakkāyadiṭṭhi viditā hoti, vicikicchā…pe… sīlabbataparāmāso… rāgo… doso… moho… māno vidito hoti. Viditāssa honti pāpakā akusalā dhammā saṃkilesikā ponobhavikā sadarā dukkhavipākā āyatiṃ jātijarāmaraṇiyā.</p>

<p rend="gatha1">Vedāni viceyya kevalāni, [sabhiyāti bhagavā]</p>

<p rend="gatha2">Samaṇānaṃ yānīdhatthi brāhmaṇānaṃ;</p>

<p rend="gathalast">Sabbavedanāsu vītarāgo, sabbaṃ vedamaticca vedagū so.</p>

<p rend="bodytext"><hi rend="bold">Naro</hi>ti <pb ed="M" n="0.0088" /> satto naro mānavo poso puggalo jīvo jāgu <note>jātu (syā.)</note> jantu indagu <note>indagū (syā.)</note> manujo. <hi rend="bold">Idhā</hi>ti imissā diṭṭhiyā…pe… imasmiṃ <pb ed="T" n="0.0105" /> manussaloketi – vidvā ca yo vedagū naro idha.</p>

<p rend="bodytext"><hi rend="bold">Bhavābhave saṅgamimaṃ visajjā</hi>ti. <hi rend="bold">Bhavābhave</hi>ti bhavābhave kammabhave punabbhave kāmabhave, kammabhave kāmabhave punabbhave rūpabhave, kammabhave rūpabhave punabbhave arūpabhave, kammabhave arūpabhave punabbhave punappunabhave, punappunagatiyā punappunaupapattiyā punappunapaṭisandhiyā punappunaattabhāvābhinibbattiyā. <hi rend="bold">Saṅgā</hi>ti satta saṅgā – rāgasaṅgo, dosasaṅgo, mohasaṅgo, mānasaṅgo, diṭṭhisaṅgo, kilesasaṅgo, duccaritasaṅgo. <hi rend="bold">Visajjā</hi>ti saṅge vosajjetvā vā visajja. Atha vā, saṅge bandhe vibandhe ābandhe lagge laggite palibuddhe bandhane phoṭayitvā <note>mocayitvā (syā.)</note> vā visajja. Yathā yānaṃ vā vayhaṃ vā rathaṃ vā sakaṭaṃ vā sandamānikaṃ vā sajjaṃ visajjaṃ karonti vikopenti – evameva te saṅge vosajjetvā vā visajja. Atha vā, saṅge bandhe vibandhe <pb ed="V" n="0.0079" /> ābandhe lagge laggite palibuddhe bandhane phoṭayitvā vā visajjāti – bhavābhave saṅgamimaṃ visajja.</p>

<p rend="bodytext"><hi rend="bold">So vītataṇho anīgho nirāso, atāri so jātijaranti brūmī</hi>ti. <hi rend="bold">Taṇhā</hi>ti rūpataṇhā…pe… dhammataṇhā… yassesā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati vītataṇho vigatataṇho cattataṇho vantataṇho muttataṇho pahīnataṇho paṭinissaṭṭhataṇho <pb ed="T" n="0.0106" /> vītarāgo cattarāgo pahīnarāgo paṭinissaṭṭharāgo nicchāto nibbuto sītibhūto sukhappaṭisaṃvedī brahmabhūtena attanā viharatīti – so vītataṇho. <hi rend="bold">Anīgho</hi>ti rāgo nīgho, doso nīgho, moho nīgho, kodho nīgho, upanāho nīgho…pe… sabbākusalābhisaṅkhārā nīghā. Yassete nīghā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati anīgho. <hi rend="bold">Nirāso</hi>ti āsā vuccati taṇhā. Yo rāgo sārāgo…pe… abhijjhā lobho akusalamūlaṃ. Yassesā āsā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati nirāso. <hi rend="bold">Jātī</hi>ti yā tesaṃ tesaṃ sattānaṃ…pe… āyatanānaṃ paṭilābho. <hi rend="bold">Jarā</hi>ti yā tesaṃ tesaṃ sattānaṃ <pb ed="M" n="0.0089" /> …pe… indriyānaṃ paripāko. Ayaṃ vuccati jarā. <hi rend="bold">So vītataṇho anīgho nirāso, atāri so jātijaranti brūmī</hi>ti yo so vītataṇho anīgho ca nirāso ca, so kho jātijarāmaraṇaṃ atari uttari patari samatikkami vītivattayīti brūmi ācikkhāmi <pb ed="T" n="0.0107" /> desemi paññapemi paṭṭhapemi vivarāmi vibhajāmi uttānīkaromi pakāsemīti – so vītataṇho anīgho nirāso, atāri so jātijaranti brūmi. Tenāha bhagavā –</p>

<p rend="gatha1">‘‘Vidvā ca yo vedagū naro idha, bhavābhave saṅgamimaṃ visajja;</p>

<p rend="gathalast">So vītataṇho anīgho nirāso, atāri so jātijaranti brūmī’’ti.</p>

<p rend="bodytext">Saha gāthāpariyosānā…pe… satthā me, bhante bhagavā, sāvakohamasmīti.</p>

<p rend="centre">Mettagūmāṇavapucchāniddeso catuttho.</p>

<p rend="subhead">5. Dhotakamāṇavapucchāniddeso</p>

<p rend="hangnum" n="30"><hi rend="paranum">30</hi><hi rend="dot">.</hi></p>

<p rend="gatha1"><hi rend="bold">Pucchāmi</hi><pb ed="T" n="0.0108" /><pb ed="V" n="0.0080" /><hi rend="bold">taṃ bhagavā brūhi metaṃ, [iccāyasmā dhotako]</hi></p>

<p rend="gatha2"><hi rend="bold">Vācābhikaṅkhāmi mahesi tuyhaṃ;</hi></p>

<p rend="gathalast"><hi rend="bold">Tava sutvāna nigghosaṃ, sikkhe nibbānamattano. </hi></p>

<p rend="bodytext"><hi rend="bold">Pucchāmi taṃ bhagavā brūhi meta</hi>nti. <hi rend="bold">Pucchāmī</hi>ti tisso pucchā – adiṭṭhajotanā pucchā, diṭṭhasaṃsandanā pucchā, vimaticchedanā pucchā…pe… imā tisso pucchā…pe… nibbānapucchā. <hi rend="bold">Pucchāmi ta</hi>nti pucchāmi taṃ yācāmi taṃ ajjhesāmi taṃ pasādemi taṃ, kathayassu meti – pucchāmi taṃ. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti. <hi rend="bold">Brūhi meta</hi>nti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – pucchāmi taṃ bhagavā brūhi metaṃ.</p>

<p rend="bodytext"><hi rend="bold">Iccāyasmā dhotako</hi>ti. <hi rend="bold">Iccā</hi>ti padasandhi…pe… <hi rend="bold">āyasmā</hi>ti piyavacanaṃ garuvacanaṃ sagāravasappatissādhivacanametaṃ āyasmāti. <hi rend="bold">Dhotako</hi>ti tassa <pb ed="M" n="0.0090" /> brāhmaṇassa nāmaṃ saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanaṃ abhilāpoti – iccāyasmā dhotako.</p>

<p rend="bodytext"><hi rend="bold">Vācābhikaṅkhāmi mahesi tuyha</hi>nti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ kaṅkhāmi abhikaṅkhāmi icchāmi sādiyāmi patthayāmi pihayāmi abhijappāmi. <hi rend="bold">Mahesī</hi>ti kiṃ mahesi bhagavā? Mahantaṃ sīlakkhandhaṃ <pb ed="T" n="0.0109" /> esī gavesī pariyesīti mahesi…pe… kahaṃ narāsabhoti mahesīti – vācābhikaṅkhāmi mahesi tuyhaṃ.</p>

<p rend="bodytext"><hi rend="bold">Tava sutvāna nigghosa</hi>nti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ sutvā suṇitvā uggahetvā upadhārayitvā upalakkhayitvāti – tava sutvāna nigghosaṃ.</p>

<p rend="bodytext"><hi rend="bold">Sikkhe nibbānamattano</hi>ti. <hi rend="bold">Sikkhā</hi>ti tisso sikkhā – adhisīlasikkhā, adhicittasikkhā, adhipaññāsikkhā…pe… ayaṃ adhipaññāsikkhā. <hi rend="bold">Nibbānamattano</hi>ti attano rāgassa nibbāpanāya, dosassa nibbāpanāya, mohassa nibbāpanāya, kodhassa nibbāpanāya <pb ed="V" n="0.0081" />, upanāhassa nibbāpanāya…pe… sabbākusalābhisaṅkhārānaṃ samāya upasamāya vūpasamāya nibbāpanāya paṭinissaggāya paṭipassaddhiyā adhisīlampi sikkheyya, adhicittampi sikkheyya, adhipaññampi sikkheyya. Imā tisso sikkhāyo āvajjanto sikkheyya, jānanto sikkheyya, passanto sikkheyya, paccavekkhanto sikkheyya, cittaṃ padahanto sikkheyya, saddhāya adhimuccanto sikkheyya, vīriyaṃ paggaṇhanto sikkheyya, satiṃ upaṭṭhapento sikkheyya, cittaṃ samādahanto sikkheyya, paññāya pajānanto sikkheyya, abhiññeyyaṃ abhijānanto sikkheyya, pariññeyyaṃ parijānanto sikkheyya, pahātabbaṃ pajahanto sikkheyya, bhāvetabbaṃ bhāvento sikkheyya, sacchikātabbaṃ sacchikaronto sikkheyya, ācareyya samācareyya samādāya vatteyyāti – sikkhe nibbānamattano. Tenāha so <pb ed="T" n="0.0110" /> brāhmaṇo –</p>

<p rend="gatha1">‘‘Pucchāmi taṃ bhagavā brūhi metaṃ, [iccāyasmā dhotako]</p>

<p rend="gatha2">Vācābhikaṅkhāmi mahesi tuyhaṃ;</p>

<p rend="gathalast">Tava sutvāna nigghosaṃ, sikkhe nibbānamattano’’ti.</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="gatha1"><hi rend="bold">Tenahātappaṃ</hi><pb ed="M" n="0.0091" /><hi rend="bold">karohi, [dhotakāti bhagavā]</hi></p>

<p rend="gatha2"><hi rend="bold">Idheva nipako sato;</hi></p>

<p rend="gathalast"><hi rend="bold">Ito sutvāna nigghosaṃ, sikkhe nibbānamattano. </hi></p>

<p rend="bodytext"><hi rend="bold">Tenahātappaṃ karohī</hi>ti ātappaṃ karohi, ussāhaṃ karohi, ussoḷhiṃ karohi, thāmaṃ karohi, dhitiṃ karohi, vīriyaṃ karohi, chandaṃ janehi sañjanehi upaṭṭhapehi samuṭṭhapehi nibbattehi abhinibbattehīti – tenahātappaṃ karohi.</p>

<p rend="bodytext"><hi rend="bold">Dhotakā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – dhotakāti bhagavā.</p>

<p rend="bodytext"><hi rend="bold">Idheva nipako sato</hi>ti. <hi rend="bold">Idhā</hi>ti imissā diṭṭhiyā imissā khantiyā imissā ruciyā imasmiṃ ādāye imasmiṃ dhamme imasmiṃ vinaye imasmiṃ dhammavinaye imasmiṃ pāvacane imasmiṃ brahmacariye imasmiṃ satthusāsane imasmiṃ attabhāve imasmiṃ manussaloke. <hi rend="bold">Nipako</hi>ti nipako paṇḍito paññavā buddhimā ñāṇī vibhāvī medhāvī. <hi rend="bold">Sato</hi>ti <pb ed="T" n="0.0111" /> catūhi kāraṇehi sato – kāye kāyānupassanāsatipaṭṭhānaṃ bhāvento sato…pe… so vuccati satoti – idheva nipako sato.</p>

<p rend="bodytext"><hi rend="bold">Ito</hi><pb ed="V" n="0.0082" /><hi rend="bold">sutvāna nigghosa</hi>nti ito mayhaṃ vacanaṃ byappathaṃ desanaṃ anusāsanaṃ anusiṭṭhaṃ sutvā suṇitvā uggaṇhitvā upadhārayitvā upalakkhayitvāti – ito sutvāna nigghosaṃ.</p>

<p rend="bodytext"><hi rend="bold">Sikkhe nibbānamattano</hi>ti. <hi rend="bold">Sikkhā</hi>ti tisso sikkhā – adhisīlasikkhā, adhicittasikkhā, adhipaññāsikkhā…pe… ayaṃ adhipaññāsikkhā. <hi rend="bold">Nibbānamattano</hi>ti attano rāgassa nibbāpanāya, dosassa nibbāpanāya, mohassa nibbāpanāya, kodhassa nibbāpanāya, upanāhassa nibbāpanāya…pe… sabbākusalābhisaṅkhārānaṃ samāya upasamāya vūpasamāya nibbāpanāya paṭinissaggāya paṭipassaddhiyā adhisīlampi sikkheyya, adhicittampi sikkheyya, adhipaññampi sikkheyya. Imā tisso sikkhāyo āvajjanto sikkheyya, jānanto sikkheyya…pe… sacchikātabbaṃ sacchikaronto sikkheyya, ācareyya <pb ed="M" n="0.0092" /> samācareyya samādāya vatteyyāti – sikkhe nibbānamattano. Tenāha bhagavā –</p>

<p rend="gatha1">‘‘Tenahātappaṃ karohi, [dhotakāti bhagavā]</p>

<p rend="gatha2">Idheva nipako sato;</p>

<p rend="gathalast">Ito sutvāna nigghosaṃ, sikkhe nibbānamattano’’ti.</p>

<p rend="hangnum" n="32"><hi rend="paranum">32</hi><hi rend="dot">.</hi></p>

<p rend="gatha1"><hi rend="bold">Passāmahaṃ devamanussaloke,</hi><hi rend="bold">akiñcanaṃ</hi><pb ed="T" n="0.0112" /><hi rend="bold">brāhmaṇamiriyamānaṃ;</hi></p>

<p rend="gathalast"><hi rend="bold">Taṃ taṃ namassāmi samantacakkhu, pamuñca maṃ sakka kathaṃkathāhi.</hi></p>

<p rend="bodytext"><hi rend="bold">Passāmahaṃ devamanussaloke</hi>ti. <hi rend="bold">Devā</hi>ti tayo devā – sammutidevā, upapattidevā, visuddhidevā. Katame sammutidevā? Sammutidevā vuccanti rājāno ca rājakumārā ca deviyo ca. Ime vuccanti sammutidevā. Katame upapattidevā? Upapattidevā vuccanti cātumahārājikā devā tāvatiṃsā devā yāmā devā tusitā devā nimmānaratī devā paranimmitavasavattī devā brahmakāyikā devā ye ca devā taduttari <note>tatrupari (syā.)</note>. Ime vuccanti upapattidevā. Katame visuddhidevā? Visuddhidevā vuccanti tathāgatasāvakā arahanto khīṇāsavā ye ca paccekabuddhā. Ime vuccanti visuddhidevā. Bhagavā sammutidevānañca upapattidevānañca visuddhidevānañca devo ca atidevo ca devātidevo ca sīhasīho nāganāgo gaṇigaṇī munimunī rājarājā. <hi rend="bold">Passāmahaṃ devamanussaloke</hi>ti manussaloke devaṃ passāmi atidevaṃ passāmi devātidevaṃ passāmi dakkhāmi olokemi nijjhāyāmi upaparikkhāmīti – passāmahaṃ devamanussaloke.</p>

<p rend="bodytext"><hi rend="bold">Ākiñcanaṃ</hi><pb ed="V" n="0.0083" /><hi rend="bold">brāhmaṇamiriyamāna</hi>nti. <hi rend="bold">Akiñcana</hi>nti rāgakiñcanaṃ dosakiñcanaṃ mohakiñcanaṃ mānakiñcanaṃ diṭṭhikiñcanaṃ kilesakiñcanaṃ duccaritakiñcanaṃ, te kiñcanā buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā, tasmā <pb ed="T" n="0.0113" /> buddho akiñcano. <hi rend="bold">Brāhmaṇo</hi>ti bhagavā sattannaṃ dhammānaṃ bāhitattā brāhmaṇo – sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito <pb ed="M" n="0.0093" /> hoti, moho bāhito hoti, māno bāhito hoti, bāhitāssa honti pāpakā akusalā dhammā saṃkilesikā ponobhavikā sadarā dukkhavipākā āyatiṃ jātijarāmaraṇiyā.</p>

<p rend="gatha1">Bāhitvā sabbapāpakāni, [sabhiyāti bhagavā]</p>

<p rend="gatha2">Vimalo sādhusamāhito ṭhitatto;</p>

<p rend="gathalast">Saṃsāramaticca kevalī so, asito tādi pavuccate sa brahmāti.</p>

<p rend="bodytext"><hi rend="bold">Iriyamāna</hi>nti carantaṃ viharantaṃ iriyantaṃ vattentaṃ pālentaṃ yapentaṃ yāpentanti – akiñcanaṃ brāhmaṇamiriyamānaṃ.</p>

<p rend="bodytext"><hi rend="bold">Taṃ taṃ namassāmi samantacakkhū</hi>ti. <hi rend="bold">Ta</hi>nti bhagavantaṃ bhaṇati. <hi rend="bold">Namassāmī</hi>ti kāyena vā namassāmi, vācāya vā namassāmi, cittena vā namassāmi, anvatthapaṭipattiyā vā namassāmi, dhammānudhammapaṭipattiyā vā namassāmi sakkaromi garuṃ karomi mānemi pūjemi. <hi rend="bold">Samantacakkhū</hi>ti samantacakkhu vuccati sabbaññutañāṇaṃ. Bhagavā sabbaññutañāṇena upeto samupeto upāgato samupāgato upapanno samupapanno samannāgato.</p>

<p rend="gatha1">‘‘Na tassa addiṭṭhamidhatthi <note>adiṭṭhamidhatthi (syā. ka.) mahāni. 156</note> kiñci, atho <pb ed="T" n="0.0114" /> aviññātamajānitabbaṃ;</p>

<p rend="gathalast">Sabbaṃ abhiññāsi yadatthi neyyaṃ, tathāgato tena samantacakkhū’’ti.</p>

<p rend="bodytext">Taṃ taṃ namassāmi samantacakkhu.</p>

<p rend="bodytext"><hi rend="bold">Pamuñca maṃ sakka kathaṃkathāhī</hi>ti. <hi rend="bold">Sakkā</hi>ti sakko bhagavā sakyakulā pabbajitotipi sakko. Atha vā, aḍḍho <note>addho (syā. ka.)</note> mahaddhano dhanavātipi sakko. Tassimāni dhanāni, seyyathidaṃ – saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ paññādhanaṃ satipaṭṭhānadhanaṃ sammappadhānadhanaṃ <pb ed="V" n="0.0084" /> iddhipādadhanaṃ indriyadhanaṃ baladhanaṃ bojjhaṅgadhanaṃ maggadhanaṃ phaladhanaṃ nibbānadhanaṃ. Imehi anekavidhehi dhanaratanehi aḍḍho mahaddhano dhanavātipi sakko. Atha vā, sakko pahu visavī alamatto sūro vīro vikkanto abhīrū acchambhī anutrāsī apalāyī pahīnabhayabheravo vigatalomahaṃsotipi sakko <pb ed="M" n="0.0094" />. Kathaṃkathā vuccati vicikicchā. Dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāminiyā paṭipadāya kaṅkhā, pubbante kaṅkhā, aparante kaṅkhā, pubbantāparante kaṅkhā, idappaccayatāpaṭiccasamuppannesu dhammesu kaṅkhā. Yā evarūpā kaṅkhā kaṅkhāyanā kaṅkhāyitattaṃ vimati vicikicchā dveḷhakaṃ dvedhāpatho saṃsayo anekaṃsaggāho āsappanā parisappanā apariyogāhanā chambhitattaṃ cittassa manovilekho. <hi rend="bold">Pamuñca maṃ sakka kathaṃkathāhī</hi>ti muñca maṃ pamuñca maṃ mocehi maṃ pamocehi maṃ uddhara maṃ samuddhara maṃ <pb ed="T" n="0.0115" /> vuṭṭhāpehi maṃ kathaṃkathāsallatoti – pamuñca maṃ sakka kathaṃkathāhi. Tenāha so brāhmaṇo –</p>

<p rend="gatha1">‘‘Passāmahaṃ devamanussaloke, akiñcanaṃ brāhmaṇamiriyamānaṃ;</p>

<p rend="gathalast">Taṃ taṃ namassāmi samantacakkhu, pamuñca maṃ sakka kathaṃkathāhī’’ti.</p>

<p rend="hangnum" n="33"><hi rend="paranum">33</hi><hi rend="dot">.</hi></p>

<p rend="gatha1"><hi rend="bold">Nāhaṃ sahissāmi pamocanāya, kathaṃkathiṃ dhotaka kañci loke;</hi></p>

<p rend="gathalast"><hi rend="bold">Dhammañca seṭṭhaṃ ājānamāno, evaṃ tuvaṃ oghamimaṃ taresi.</hi></p>

<p rend="bodytext"><hi rend="bold">Nāhaṃ sahissāmi</hi><note>samīhāmi (ka.)</note><hi rend="bold">pamocanāyā</hi>ti nāhaṃ taṃ sakkomi muñcituṃ pamuñcituṃ mocetuṃ pamocetuṃ uddharituṃ samuddharituṃ uṭṭhāpetuṃ samuṭṭhāpetuṃ kathaṃkathāsallatoti. Evampi nāhaṃ sahissāmi pamocanāya. Atha vā, na īhāmi na samīhāmi na ussahāmi na vāyamāmi na ussāhaṃ karomi na ussoḷhiṃ karomi na thāmaṃ karomi na dhitiṃ karomi na vīriyaṃ karomi na chandaṃ janemi na sañjanemi na nibbattemi na abhinibbattemi assaddhe puggale acchandike kusīte hīnavīriye appaṭipajjamāne dhammadesanāyāti. Evampi nāhaṃ sahissāmi pamocanāya. Atha vā, natthañño koci mocetā. Te yadi moceyyuṃ sakena thāmena sakena <pb ed="T" n="0.0116" /> balena sakena vīriyena sakena parakkamena sakena purisathāmena sakena purisabalena sakena purisavīriyena sakena purisaparakkamena attanā sammāpaṭipadaṃ <pb ed="M" n="0.0095" /> anulomapaṭipadaṃ apaccanīkapaṭipadaṃ anvatthapaṭipadaṃ dhammānudhammapaṭipadaṃ paṭipajjamānā moceyyunti. Evampi nāhaṃ sahissāmi pamocanāya.</p>

<p rend="bodytext">Vuttañhetaṃ bhagavatā – ‘‘so vata, cunda, attanā palipapalipanno paraṃ palipapalipannaṃ uddharissatīti netaṃ ṭhānaṃ vijjati. So vata, cunda, attanā adanto avinīto aparinibbuto <pb ed="V" n="0.0085" /> paraṃ damessati vinessati parinibbāpessatīti netaṃ ṭhānaṃ vijjatīti. Evampi nāhaṃ sahissāmi pamocanāya.</p>

<p rend="bodytext">Vuttañhetaṃ bhagavatā –</p>

<p rend="gatha1">‘‘Attanā hi <note>attanāva (bahūsu) dha. pa. 165</note> kataṃ pāpaṃ, attanā saṃkilissati;</p>

<p rend="gatha2">Attanā akataṃ pāpaṃ, attanāva visujjhati;</p>

<p rend="gathalast">Suddhi asuddhi paccattaṃ, nāñño aññaṃ visodhaye’’ti.</p>

<p rend="bodytext">Evampi nāhaṃ sahissāmi pamocanāya.</p>

<p rend="bodytext">Vuttañhetaṃ bhagavatā – ‘‘evameva kho, brāhmaṇa, tiṭṭhateva nibbānaṃ tiṭṭhati nibbānagāmimaggo tiṭṭhāmahaṃ samādapetā, atha ca pana mama sāvakā mayā evaṃ ovadiyamānā evaṃ anusāsiyamānā appekacce accantaniṭṭhaṃ nibbānaṃ ārādhenti ekacce nārādhentīti. Ettha kyāhaṃ, brāhmaṇa karomi? Maggakkhāyī, brāhmaṇa, tathāgato. Maggaṃ buddho ācikkhati. Attanā paṭipajjamānā mucceyyunti <note>muñceyyunti (syā.)</note>. Evampi nāhaṃ sahissāmi pamocanāya’’.</p>

<p rend="bodytext"><hi rend="bold">Kathaṃkathiṃ</hi><pb ed="T" n="0.0117" /><hi rend="bold">dhotaka kañci loke</hi>ti kathaṃkathiṃ puggalaṃ sakaṅkhaṃ sakhilaṃ sadveḷhakaṃ savicikicchaṃ. <hi rend="bold">Kañcī</hi>ti kañci khattiyaṃ vā brāhmaṇaṃ vā vessaṃ vā suddaṃ vā gahaṭṭhaṃ vā pabbajitaṃ vā devaṃ vā manussaṃ vā. <hi rend="bold">Loke</hi>ti apāyaloke…pe… āyatanaloketi – kathaṃkathiṃ dhotaka kañci loke.</p>

<p rend="bodytext"><hi rend="bold">Dhammañca seṭṭhaṃ ājānamāno</hi>ti dhammaṃ seṭṭhaṃ vuccati amataṃ nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. <hi rend="bold">Seṭṭha</hi>nti aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ dhammaṃ ājānamāno vijānamāno paṭivijānamāno paṭivijjhamānoti – dhammañca seṭṭhaṃ ājānamāno.</p>

<p rend="bodytext"><hi rend="bold">Evaṃ</hi><pb ed="M" n="0.0096" /><hi rend="bold">tuvaṃ oghamimaṃ taresī</hi>ti evaṃ kāmoghaṃ bhavoghaṃ diṭṭhoghaṃ avijjoghaṃ tareyyāsi uttareyyāsi patareyyāsi samatikkameyyāsi vītivatteyyāsīti – evaṃ tuvaṃ oghamimaṃ taresi. Tenāha bhagavā –</p>

<p rend="gatha1">‘‘Nāhaṃ <pb ed="V" n="0.0086" /> sahissāmi pamocanāya, kathaṃkathiṃ dhotaka kañci loke;</p>

<p rend="gathalast">Dhammañca seṭṭhaṃ ājānamāno, evaṃ tuvaṃ oghamimaṃ taresī’’ti.</p>

<p rend="hangnum" n="34"><hi rend="paranum">34</hi><hi rend="dot">.</hi></p>

<p rend="gatha1"><hi rend="bold">Anusāsa brahme karuṇāyamāno, vivekadhammaṃ yamahaṃ vijaññaṃ;</hi></p>

<p rend="gathalast"><hi rend="bold">Yathāhaṃ</hi><pb ed="T" n="0.0118" /><hi rend="bold">ākāsova</hi><note>ākāso ca (syā.)</note><hi rend="bold">abyāpajjamāno</hi><note>abyāpajjhamāno (syā.)</note>, <hi rend="bold">idheva santo asito careyyaṃ.</hi></p>

<p rend="bodytext"><hi rend="bold">Anusāsa brahme karuṇāyamāno</hi>ti anusāsa brahme anuggaṇha brahme anukampa brahmeti – anusāsa brahme. <hi rend="bold">Karuṇāyamāno</hi>ti karuṇāyamāno anudayamāno <note>anuddayamāno (bahūsu)</note> anurakkhamāno anuggaṇhamāno anukampamānoti – anusāsa brahme karuṇāyamāno.</p>

<p rend="bodytext"><hi rend="bold">Vivekadhammaṃ yamahaṃ vijañña</hi>nti vivekadhammaṃ vuccati amataṃ nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. <hi rend="bold">Yamahaṃ vijañña</hi>nti yamahaṃ jāneyyaṃ ājāneyyaṃ vijāneyyaṃ paṭivijāneyyaṃ paṭivijjheyyaṃ adhigaccheyyaṃ phasseyyaṃ sacchikareyyanti – vivekadhammaṃ yamahaṃ vijaññaṃ.</p>

<p rend="bodytext"><hi rend="bold">Yathāhaṃ ākāsova abyāpajjamāno</hi>ti yathā ākāso na pajjati na gaṇhati <note>natthi… syā. … potthake</note> na bajjhati na palibajjhati, evaṃ apajjamāno agaṇhamāno abajjhamāno apalibajjhamānoti – evampi ākāsova abyāpajjamāno. Yathā ākāso na rajjati lākhāya vā haliddiyā <note>haliddena (syā.)</note> vā nīliyā <note>nīlena (syā.)</note> vā mañjeṭṭhāya vā evaṃ arajjamāno adussamāno amuyhamāno akilissamānoti <note>akiliyamāno (syā.)</note> – evampi ākāsova abyāpajjamāno. Yathā ākāso na <pb ed="M" n="0.0097" /> kuppati na byāpajjati na patilīyati <note>patiṭṭhiyati (ka.)</note> na paṭihaññati, evaṃ akuppamāno abyāpajjamāno appatilīyamāno appaṭihaññamāno <pb ed="T" n="0.0119" /> appaṭihatamānoti – evampi ākāsova abyāpajjamāno.</p>

<p rend="bodytext"><hi rend="bold">Idheva santo asito careyya</hi>nti. <hi rend="bold">Idheva santo</hi>ti idheva santo idheva samāno idheva nisinno samāno imasmiṃyeva āsane nisinno samāno imissāyeva parisāya nisinno samānoti, evampi – idheva santo. Atha vā, idheva santo upasanto vūpasanto nibbuto paṭippassaddhoti, evampi – idheva santo. <hi rend="bold">Asito</hi>ti dve nissayā – taṇhānissayo ca diṭṭhinissayo ca…pe… ayaṃ taṇhānissayo…pe… ayaṃ diṭṭhinissayo… taṇhānissayaṃ pahāya diṭṭhinissayaṃ paṭinissajjitvā cakkhuṃ anissito, sotaṃ anissito, ghānaṃ anissito, jivhaṃ anissito, kāyaṃ anissito, manaṃ anissito, rūpe… sadde… gandhe <pb ed="V" n="0.0087" />… rase… phoṭṭhabbe… dhamme… kulaṃ… gaṇaṃ… āvāsaṃ… lābhaṃ… yasaṃ… pasaṃsaṃ… sukhaṃ… cīvaraṃ… piṇḍapātaṃ… senāsanaṃ… gilānapaccayabhesajjaparikkhāraṃ… kāmadhātuṃ… rūpadhātuṃ… arūpadhātuṃ… kāmabhavaṃ… rūpabhavaṃ… arūpabhavaṃ… saññābhavaṃ… asaññābhavaṃ… nevasaññānāsaññābhavaṃ… ekavokārabhavaṃ… catuvokārabhavaṃ… pañcavokārabhavaṃ… atītaṃ… anāgataṃ… paccuppannaṃ… diṭṭhasutamutaviññātabbe <note>diṭṭhaṃ, sutaṃ, mutaṃ, viññātaṃ, sabbe. mahāni. 46 passitabbaṃ</note> dhamme asito anissito anallīno anupagato anajjhosito anadhimutto nikkhanto nissaṭo <note>nissaṭṭho (syā.)</note> vippamutto visaṃyutto vimariyādikatena cetasā. <hi rend="bold">Careyya</hi>nti careyyaṃ vihareyyaṃ iriyeyyaṃ vatteyyaṃ yapeyyaṃ yāpeyyanti – idheva santo asito careyyaṃ. Tenāha so brāhmaṇo –</p>

<p rend="gatha1">‘‘Anusāsa <pb ed="T" n="0.0120" /> brahme karuṇāyamāno, vivekadhammaṃ yamahaṃ vijaññaṃ;</p>

<p rend="gathalast">Yathāhaṃ ākāsova abyāpajjamāno, idheva santo asito careyya’’nti.</p>

<p rend="hangnum" n="35"><hi rend="paranum">35</hi><hi rend="dot">.</hi></p>

<p rend="gatha1"><hi rend="bold">Kittayissāmi te santiṃ, [dhotakāti bhagavā]</hi></p>

<p rend="gatha2"><hi rend="bold">Diṭṭhe dhamme anītihaṃ;</hi></p>

<p rend="gathalast"><hi rend="bold">Yaṃ viditvā sato caraṃ, tare loke visattikaṃ.</hi></p>

<p rend="bodytext"><hi rend="bold">Kittayissāmi</hi><pb ed="M" n="0.0098" /><hi rend="bold">te santi</hi>nti rāgassa santiṃ, dosassa santiṃ, mohassa santiṃ, kodhassa santiṃ, upanāhassa…pe… makkhassa… paḷāsassa… issāya… macchariyassa… māyāya… sāṭheyyassa… thambhassa… sārambhassa… mānassa… atimānassa… madassa… pamādassa… sabbakilesānaṃ… sabbaduccaritānaṃ… sabbadarathānaṃ… sabbapariḷāhānaṃ… sabbasantāpānaṃ… sabbākusalābhisaṅkhārānaṃ santiṃ upasantiṃ vūpasantiṃ nibbutiṃ paṭippassaddhiṃ kittayissāmi pakittayissāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmīti – kittayissāmi te santiṃ.</p>

<p rend="bodytext"><hi rend="bold">Dhotakāti bhagavā</hi>ti. <hi rend="bold">Dhotakā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – dhotakāti bhagavā.</p>

<p rend="bodytext"><hi rend="bold">Diṭṭhe dhamme anītiha</hi>nti. <hi rend="bold">Diṭṭhe dhamme</hi>ti diṭṭhe dhamme <pb ed="T" n="0.0121" /> ñāte dhamme tulite dhamme tīrite dhamme vibhūte dhamme vibhāvite dhamme sabbe saṅkhārā aniccāti…pe… yaṃ kiñci samudayadhammaṃ sabbaṃ taṃ nirodhadhammanti diṭṭhe dhamme ñāte dhamme tulite dhamme tīrite dhamme vibhāvite dhamme vibhūte <pb ed="V" n="0.0088" /> dhammeti, evampi – diṭṭhe dhamme…pe…. Atha vā, dukkhe diṭṭhe dukkhaṃ kathayissāmi, samudaye diṭṭhe samudayaṃ kathayissāmi, magge diṭṭhe maggaṃ kathayissāmi, nirodhe diṭṭhe nirodhaṃ kathayissāmīti, evampi – diṭṭhe dhamme…pe…. Atha vā, sandiṭṭhikaṃ akālikaṃ ehipassikaṃ opaneyyikaṃ <note>opanayikaṃ (syā. ka.)</note> paccattaṃ veditabbaṃ viññūhīti, evampi – diṭṭhe dhamme. <hi rend="bold">Anītiha</hi>nti na itihītihaṃ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā sāmaṃ sayamabhiññātaṃ attapaccakkhadhammaṃ, taṃ kathayissāmīti – diṭṭhe dhamme anītihaṃ.</p>

<p rend="bodytext"><hi rend="bold">Yaṃ viditvā sato cara</hi>nti yaṃ viditaṃ katvā tulayitvā tīrayitvā vibhāvayitvā vibhūtaṃ katvā; ‘‘sabbe saṅkhārā aniccā’’ti viditaṃ katvā tulayitvā tīrayitvā vibhāvayitvā vibhūtaṃ katvā; ‘‘sabbe saṅkhārā dukkhā’’ti…pe… ‘‘sabbe dhammā anattā’’ti…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti viditaṃ katvā tulayitvā tīrayitvā vibhāvayitvā vibhūtaṃ katvā <pb ed="M" n="0.0099" />. <hi rend="bold">Sato</hi>ti catūhi kāraṇehi sato – kāye kāyānupassanāsatipaṭṭhānaṃ bhāvento sato…pe… so vuccati sato. <hi rend="bold">Cara</hi>nti caranto viharanto iriyanto vattento pālento yapento yāpentoti – yaṃ viditvā sato caraṃ <pb ed="T" n="0.0122" />.</p>

<p rend="bodytext"><hi rend="bold">Tare loke visattika</hi>nti visattikā vuccati taṇhā. Yo rāgo sārāgo…pe… abhijjhā lobho akusalamūlaṃ. <hi rend="bold">Visattikā</hi>ti kenaṭṭhena visattikā…pe… visaṭā vitthatāti visattikā. <hi rend="bold">Loke</hi>ti apāyaloke…pe… āyatanaloke. <hi rend="bold">Tare loke visattika</hi>nti loke vesā visattikā, loke vetaṃ visattikaṃ sato tareyya uttareyya patareyya samatikkameyya vītivatteyyāti – tare loke visattikaṃ. Tenāha bhagavā –</p>

<p rend="gatha1">‘‘Kittayissāmi te santiṃ, [dhotakāti bhagavā]</p>

<p rend="gatha2">Diṭṭhe dhamme anītihaṃ;</p>

<p rend="gathalast">Yaṃ viditvā sato caraṃ, tare loke visattika’’nti.</p>

<p rend="hangnum" n="36"><hi rend="paranum">36</hi><hi rend="dot">.</hi></p>

<p rend="gatha1"><hi rend="bold">Tañcāhaṃ abhinandāmi, mahesi santimuttamaṃ;</hi></p>

<p rend="gathalast"><hi rend="bold">Yaṃ viditvā sato caraṃ, tare loke visattikaṃ.</hi></p>

<p rend="bodytext"><hi rend="bold">Tañcāhaṃ abhinandāmī</hi>ti. <hi rend="bold">Ta</hi>nti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ nandāmi <pb ed="V" n="0.0089" /> abhinandāmi modāmi anumodāmi icchāmi sādiyāmi patthayāmi pihayāmi abhijappāmīti – tañcāhaṃ abhinandāmi.</p>

<p rend="bodytext"><hi rend="bold">Mahesisantimuttama</hi>nti. <hi rend="bold">Mahesī</hi>ti kiṃ mahesi bhagavā? Mahantaṃ sīlakkhandhaṃ esī gavesī pariyesīti mahesi, mahantaṃ samādhikkhandhaṃ…pe… kahaṃ narāsabhoti mahesi. <hi rend="bold">Santimuttama</hi>nti santi vuccati <pb ed="T" n="0.0123" /> amataṃ nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. <hi rend="bold">Uttama</hi>nti aggaṃ seṭṭhaṃ viseṭṭhaṃ pāmokkhaṃ uttamaṃ pavaranti – mahesi santimuttamaṃ.</p>

<p rend="bodytext"><hi rend="bold">Yaṃ viditvā sato cara</hi>nti yaṃ viditaṃ katvā…pe… ‘‘sabbe saṅkhārā aniccā’’ti viditaṃ katvā tulayitvā tīrayitvā vibhāvayitvā vibhūtaṃ katvā; ‘‘sabbe saṅkhārā dukkhā’’ti… ‘‘sabbe dhammā anattā’’ti…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti viditaṃ katvā tulayitvā tīrayitvā vibhāvayitvā <pb ed="M" n="0.0100" /> vibhūtaṃ katvā. <hi rend="bold">Sato</hi>ti catūhi kāraṇehi sato – kāye kāyānupassanāsatipaṭṭhānaṃ bhāvento sato…pe… so vuccati sato. <hi rend="bold">Cara</hi>nti caranto…pe… yāpentoti – yaṃ viditvā sato caraṃ.</p>

<p rend="bodytext"><hi rend="bold">Tare loke visattika</hi>nti. Visattikā vuccati taṇhā. Yo rāgo sārāgo…pe… abhijjhā lobho akusalamūlaṃ. <hi rend="bold">Visattikā</hi>ti kenaṭṭhena visattikā…pe… visaṭā vitthatāti visattikā. <hi rend="bold">Loke</hi>ti apāyaloke…pe… āyatanaloke. <hi rend="bold">Tare loke visattika</hi>nti loke vesā visattikā, loke vetaṃ visattikaṃ sato tareyyaṃ uttareyyaṃ…pe… vītivatteyyanti – tare loke visattikaṃ. Tenāha so brāhmaṇo –</p>

<p rend="gatha1">‘‘Tañcāhaṃ abhinandāmi, mahesi santimuttamaṃ;</p>

<p rend="gathalast">Yaṃ <pb ed="T" n="0.0124" /> viditvā sato caraṃ, tare loke visattika’’nti.</p>

<p rend="hangnum" n="37"><hi rend="paranum">37</hi><hi rend="dot">.</hi></p>

<p rend="gatha1"><hi rend="bold">Yaṃ kiñci sampajānāsi, [dhotakāti bhagavā]</hi></p>

<p rend="gatha2"><hi rend="bold">Uddhaṃ adho tiriyañcāpi majjhe;</hi></p>

<p rend="gathalast"><hi rend="bold">Etaṃ viditvā saṅgoti loke, bhavābhavāya mākāsi taṇhaṃ.</hi></p>

<p rend="bodytext"><hi rend="bold">Yaṃ kiñci sampajānāsī</hi>ti yaṃ kiñci sampajānāsi ājānāsi paṭivijānāsi paṭivijjhasīti – yaṃ kiñci sampajānāsi. <hi rend="bold">Dhotakāti bhagavā</hi>ti. <hi rend="bold">Dhotakā</hi>ti bhagavā taṃ brāhmaṇaṃ <pb ed="V" n="0.0090" /> nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – dhotakāti bhagavā.</p>

<p rend="bodytext"><hi rend="bold">Uddhaṃ adho tiriyañcāpi majjhe</hi>ti. <hi rend="bold">Uddha</hi>nti anāgataṃ; <hi rend="bold">adho</hi>ti atītaṃ; <hi rend="bold">tiriyañcāpi majjhe</hi>ti paccuppannaṃ. <hi rend="bold">Uddha</hi>nti devaloko; <hi rend="bold">adho</hi>ti apāyaloko; <hi rend="bold">tiriyañcāpi majjhe</hi>ti manussaloko. Atha vā, <hi rend="bold">uddha</hi>nti kusalā dhammā; <hi rend="bold">adho</hi>ti akusalā dhammā; <hi rend="bold">tiriyañcāpi majjhe</hi>ti abyākatā dhammā. <hi rend="bold">Uddha</hi>nti arūpadhātu; <hi rend="bold">adho</hi>ti kāmadhātu; <hi rend="bold">tiriyañcāpi majjhe</hi>ti rūpadhātu. <hi rend="bold">Uddha</hi>nti sukhā vedanā; <hi rend="bold">adho</hi>ti <pb ed="M" n="0.0101" /> dukkhā vedanā; <hi rend="bold">tiriyañcāpi majjhe</hi>ti adukkhamasukhā vedanā. <hi rend="bold">Uddha</hi>nti uddhaṃ pādatalā; <hi rend="bold">adho</hi>ti adho kesamatthakā; <hi rend="bold">tiriyañcāpi majjhe</hi>ti vemajjheti – uddhaṃ adho tiriyañcāpi majjhe.</p>

<p rend="bodytext"><hi rend="bold">Etaṃ</hi><pb ed="T" n="0.0125" /><hi rend="bold">viditvā saṅgoti loke</hi>ti saṅgo eso lagganaṃ etaṃ bandhanaṃ etaṃ palibodho esoti ñatvā jānitvā tulayitvā tīrayitvā vibhāvayitvā vibhūtaṃ katvāti – etaṃ viditvā saṅgoti loke.</p>

<p rend="bodytext"><hi rend="bold">Bhavābhavāya mākāsi taṇha</hi>nti. <hi rend="bold">Taṇhā</hi>ti rūpataṇhā saddataṇhā…pe… dhammataṇhā. <hi rend="bold">Bhavābhavāyā</hi>ti bhavābhavāya kammabhavāya punabbhavāya kāmabhavāya, kammabhavāya kāmabhavāya punabbhavāya rūpabhavāya, kammabhavāya rūpabhavāya punabbhavāya arūpabhavāya, kammabhavāya arūpabhavāya punabbhavāya punappunabbhavāya, punappunagatiyā punappunaupapattiyā punappunapaṭisandhiyā punappunaattabhāvābhinibbattiyā taṇhaṃ mākāsi mā janesi mā sañjanesi mā nibbattesi mābhinibbattesi, pajaha vinodehi byantīkarohi anabhāvaṃ gamehīti – bhavābhavāya mākāsi taṇhanti. Tenāha bhagavā –</p>

<p rend="gatha1">‘‘Yaṃ kiñci sampajānāsi, [dhotakāti bhagavā]</p>

<p rend="gatha2">Uddhaṃ adho tiriyañcāpi majjhe;</p>

<p rend="gathalast">Etaṃ viditvā saṅgoti loke, bhavābhavāya mākāsi taṇha’’nti.</p>

<p rend="bodytext">Saha gāthāpariyosānā…pe… satthā me, bhante bhagavā, sāvakohamasmīti.</p>

<p rend="centre">Dhotakamāṇavapucchāniddeso pañcamo.</p>

<p rend="subhead">6. Upasīvamāṇavapucchāniddeso</p>

<p rend="hangnum" n="38"><hi rend="paranum">38</hi><hi rend="dot">.</hi></p>

<p rend="gatha1"><hi rend="bold">Eko</hi><pb ed="T" n="0.0126" /><pb ed="V" n="0.0091" /><hi rend="bold">ahaṃ sakka mahantamoghaṃ, [iccāyasmā upasīvo]</hi></p>

<p rend="gatha2"><hi rend="bold">Anissito no visahāmi tārituṃ;</hi></p>

<p rend="gathalast"><hi rend="bold">Ārammaṇaṃ</hi><note>āramaṇaṃ (ka.)</note><hi rend="bold">brūhi samantacakkhu, yaṃ nissito oghamimaṃ tareyyaṃ.</hi></p>

<p rend="bodytext"><hi rend="bold">Eko</hi><pb ed="M" n="0.0102" /><hi rend="bold">ahaṃ sakka mahantamogha</hi>nti. <hi rend="bold">Eko</hi>ti puggalo vā me dutiyo natthi, dhammo vā me dutiyo natthi, yaṃ vā puggalaṃ nissāya dhammaṃ vā nissāya mahantaṃ kāmoghaṃ bhavoghaṃ diṭṭhoghaṃ avijjoghaṃ tareyyaṃ uttareyyaṃ patareyyaṃ samatikkameyyaṃ vītivatteyyanti. <hi rend="bold">Sakkā</hi>ti sakko. Bhagavā sakyakulā pabbajitotipi sakko. Atha vā, aḍḍho mahaddhano dhanavātipi sakko. Tassimāni dhanāni, seyyathidaṃ – saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ paññādhanaṃ satipaṭṭhānadhanaṃ…pe… nibbānadhanaṃ. Imehi anekehi dhanaratanehi aḍḍho mahaddhano dhanavātipi sakko. Atha vā, sakko pahu visavī alamatto sūro vīro vikkanto abhīrū achambhī anutrāsī apalāyī pahīnabhayabheravo vigatalomahaṃsotipi sakkoti – eko ahaṃ sakka mahantamoghaṃ.</p>

<p rend="bodytext"><hi rend="bold">Iccāyasmā upasīvo</hi>ti. <hi rend="bold">Iccā</hi>ti padasandhi…pe…. <hi rend="bold">Āyasmā</hi>ti piyavacanaṃ…pe…. <hi rend="bold">Upasīvo</hi>ti tassa brāhmaṇassa nāmaṃ…pe… abhilāpoti – iccāyasmā upasīvo.</p>

<p rend="bodytext"><hi rend="bold">Anissito</hi><pb ed="T" n="0.0127" /><hi rend="bold">no visahāmi tāritu</hi>nti. <hi rend="bold">Anissito</hi>ti puggalaṃ vā anissito dhammaṃ vā anissito no visahāmi na ussahāmi na sakkomi na paṭibalo mahantaṃ kāmoghaṃ bhavoghaṃ diṭṭhoghaṃ avijjoghaṃ tarituṃ uttarituṃ patarituṃ samatikkamituṃ vītivattitunti – anissito no visahāmi tārituṃ.</p>

<p rend="bodytext"><hi rend="bold">Ārammaṇaṃ brūhi samantacakkhū</hi>ti ārammaṇaṃ ālambaṇaṃ nissayaṃ upanissayaṃ brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi. <hi rend="bold">Samantacakkhū</hi>ti samantacakkhu vuccati sabbaññutañāṇaṃ. Bhagavā tena sabbaññutañāṇena upeto samupeto upāgato samupāgato upapanno samupapanno samannāgato.</p>

<p rend="gatha2">Na <pb ed="V" n="0.0092" /> tassa adiṭṭhamidhatthi kiñci, atho aviññātamajānitabbaṃ;</p>

<p rend="gathalast">Sabbaṃ abhiññāsi yadatthi neyyaṃ, tathāgato tena samantacakkhūti.</p>

<p rend="bodytext">Ārammaṇaṃ brūhi samantacakkhu.</p>

<p rend="bodytext"><hi rend="bold">Yaṃ</hi><pb ed="M" n="0.0103" /><hi rend="bold">nissito oghamimaṃ tareyya</hi>nti. <hi rend="bold">Yaṃ nissito</hi>ti yaṃ puggalaṃ vā nissito dhammaṃ vā nissito mahantaṃ kāmoghaṃ bhavoghaṃ diṭṭhoghaṃ avijjoghaṃ tareyyaṃ uttareyyaṃ patareyyaṃ samatikkameyyaṃ vītivatteyyanti – yaṃ nissito oghamimaṃ tareyyaṃ <pb ed="T" n="0.0128" />. Tenāha so brāhmaṇo –</p>

<p rend="gatha1">‘‘Eko ahaṃ sakka mahantamoghaṃ, [iccāyasmā upasīvo]</p>

<p rend="gatha2">Anissito no visahāmi tārituṃ;</p>

<p rend="gathalast">Ārammaṇaṃ brūhi samantacakkhu, yaṃ nissito oghamimaṃ tareyya’’nti.</p>

<p rend="hangnum" n="39"><hi rend="paranum">39</hi><hi rend="dot">.</hi></p>

<p rend="gatha1"><hi rend="bold">Ākiñcaññaṃ pekkhamāno satimā, [upasīvāti bhagavā]</hi></p>

<p rend="gatha2"><hi rend="bold">Natthīti nissāya tarassu oghaṃ;</hi></p>

<p rend="gathalast"><hi rend="bold">Kāme pahāya virato kathāhi, taṇhakkhayaṃ nattamahābhipassa</hi><note>rattamahābhipassa (syā.) passa abhidhānaganthe abyayavagge</note><hi rend="bold">.</hi></p>

<p rend="bodytext"><hi rend="bold">Ākiñcaññaṃ pekkhamāno satimā</hi>ti so brāhmaṇo pakatiyā ākiñcaññāyatanasamāpattiṃ lābhīyeva nissayaṃ na jānāti – ‘‘ayaṃ me nissayo’’ti. Tassa bhagavā nissayañca ācikkhati uttariñca niyyānapathaṃ. Ākiñcaññāyatanasamāpattiṃ sato samāpajjitvā tato vuṭṭhahitvā tattha jāte cittacetasike dhamme aniccato pekkhamāno, dukkhato…pe… rogato… gaṇḍato… sallato… aghato… ābādhato… parato… palokato… ītito… upaddavato… bhayato… upasaggato… calato… pabhaṅguto… addhuvato… atāṇato… aleṇato… asaraṇato… asaraṇībhūtato… rittato… tucchato… suññato… anattato… ādīnavato… vipariṇāmadhammato… asārakato… aghamūlato… bhavato… vibhavato… sāsavato… saṅkhatato… mārāmisato… jātidhammato… jarādhammato… byādhidhammato… maraṇadhammato… sokaparidevadukkhadomanassupāyāsadhammato <pb ed="T" n="0.0129" />… samudayadhammato… atthaṅgamato… assādato… ādīnavato… nissaraṇato pekkhamāno dakkhamāno olokayamāno nijjhāyamāno upaparikkhamāno.</p>

<p rend="bodytext"><hi rend="bold">Satimā</hi>ti <pb ed="V" n="0.0093" /><pb ed="M" n="0.0104" /> yā sati anussati paṭissati…pe… sammāsati – ayaṃ vuccati sati. Imāya satiyā upeto hoti…pe… samannāgato, so vuccati satimāti – ākiñcaññaṃ pekkhamāno satimā.</p>

<p rend="bodytext"><hi rend="bold">Upasīvāti bhagavā</hi>ti. <hi rend="bold">Upasīvā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – upasīvāti bhagavā.</p>

<p rend="bodytext"><hi rend="bold">Natthīti nissāya tarassu ogha</hi>nti natthi kiñcīti ākiñcaññāyatanasamāpatti. Kiṃkāraṇā natthi kiñcīti ākiñcaññāyatanasamāpatti? Viññāṇañcāyatanasamāpattiṃ sato samāpajjitvā tato vuṭṭhahitvā taññeva viññāṇaṃ abhāveti, vibhāveti, antaradhāpeti, natthi kiñcīti passati. Taṃkāraṇā natthi kiñcīti ākiñcaññāyatanasamāpattiṃ nissāya upanissāya ālambaṇaṃ karitvā kāmoghaṃ bhavoghaṃ diṭṭhoghaṃ avijjoghaṃ tarassu uttarassu patarassu samatikkamassu vītivattassūti – natthīti nissāya tarassu oghaṃ.</p>

<p rend="bodytext"><hi rend="bold">Kāme pahāya virato kathāhī</hi>ti. <hi rend="bold">Kāmā</hi>ti uddānato dve kāmā – vatthukāmā ca kilesakāmā ca…pe… ime vuccanti vatthukāmā <pb ed="T" n="0.0130" /> …pe… ime vuccanti kilesakāmā. <hi rend="bold">Kāme pahāyā</hi>ti vatthukāme parijānitvā kilesakāme pahāya pajahitvā vinodetvā byantīkaritvā anabhāvaṃ gametvāti – kāme pahāya. <hi rend="bold">Virato kathāhī</hi>ti kathaṃkathā vuccati vicikicchā. Dukkhe kaṅkhā…pe… chambhitattaṃ cittassa manovilekho kathaṃkathāya ārato virato paṭivirato nikkhanto nissaṭo vippamutto visaññutto vimariyādikatena cetasā viharatīti – evampi virato kathāhi…pe… atha vā, dvattiṃsāya tiracchānakathāya ārato virato paṭivirato nikkhanto nissaṭo vippamutto visaññutto vimariyādikatena cetasā viharatīti evampi virato kathāhīti – kāme pahāya virato kathāhi.</p>

<p rend="bodytext"><hi rend="bold">Taṇhakkhayaṃ nattamahābhipassā</hi>ti. <hi rend="bold">Taṇhā</hi>ti rūpataṇhā…pe… dhammataṇhā. <hi rend="bold">Nattaṃ</hi> vuccati ratti. <hi rend="bold">Aho</hi>ti divaso. Rattiñca divā ca taṇhakkhayaṃ rāgakkhayaṃ dosakkhayaṃ mohakkhayaṃ gatikkhayaṃ upapattikkhayaṃ paṭisandhikkhayaṃ bhavakkhayaṃ saṃsārakkhayaṃ <pb ed="M" n="0.0105" /> vaṭṭakkhayaṃ passa abhipassa dakkha olokaya nijjhāya upaparikkhāti – taṇhakkhayaṃ nattamahābhipassa. Tenāha bhagavā –</p>

<p rend="gatha1">‘‘Ākiñcaññaṃ <pb ed="V" n="0.0094" /> pekkhamāno satimā, [upasīvāti bhagavā]</p>

<p rend="gatha2">Natthīti nissāya tarassu oghaṃ;</p>

<p rend="gathalast">Kāme pahāya virato kathāhi, taṇhakkhayaṃ <pb ed="T" n="0.0131" /> nattamahābhipassā’’ti.</p>

<p rend="hangnum" n="40"><hi rend="paranum">40</hi><hi rend="dot">.</hi></p>

<p rend="gatha1"><hi rend="bold">Sabbesu kāmesu yo vītarāgo, [iccāyasmā upasīvo]</hi></p>

<p rend="gatha2"><hi rend="bold">Ākiñcaññaṃ nissito hitvā maññaṃ;</hi></p>

<p rend="gathalast"><hi rend="bold">Saññāvimokkhe paramedhimutto, tiṭṭhe nu so tattha anānuyāyī.</hi></p>

<p rend="bodytext"><hi rend="bold">Sabbesu kāmesu yo vītarāgo</hi>ti. <hi rend="bold">Sabbesū</hi>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ sabbesūti. <hi rend="bold">Kāmesū</hi>ti <hi rend="bold">kāmā</hi>ti uddānato dve kāmā – vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. Sabbesu kāmesu yo vītarāgoti. Sabbesu kāmesu yo vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo vikkhambhanatoti – sabbesu kāmesu yo vītarāgo.</p>

<p rend="bodytext"><hi rend="bold">Iccāyasmā upasīvo</hi>ti. <hi rend="bold">Iccā</hi>ti padasandhi…pe…. <hi rend="bold">Āyasmā</hi>ti piyavacanaṃ…pe…. <hi rend="bold">Upasīvo</hi>ti tassa brāhmaṇassa nāmaṃ…pe… abhilāpoti – iccāyasmā upasīvo.</p>

<p rend="bodytext"><hi rend="bold">Ākiñcaññaṃ nissito hitvā mañña</hi>nti. Heṭṭhimā cha samāpattiyo hitvā cajitvā pariccajitvā atikkamitvā samatikkamitvā vītivattitvā ākiñcaññāyatanasamāpattiṃ nissito allīno upagato samupagato ajjhosito adhimuttoti – ākiñcaññaṃ nissito <pb ed="T" n="0.0132" /> hitvā maññaṃ.</p>

<p rend="bodytext"><hi rend="bold">Saññāvimokkhe paramedhimutto</hi>ti saññāvimokkhā vuccanti satta saññāsamāpattiyo. Tāsaṃ saññāsamāpattīnaṃ ākiñcaññāyatanasamāpattivimokkho <note>vimokkhā (ka.) evamaññesu padesu bahuvacanena</note> aggo ca seṭṭho ca viseṭṭho ca pāmokkho ca uttamo ca pavaro ca, parame agge seṭṭhe viseṭṭhe pāmokkhe uttame pavare <pb ed="M" n="0.0106" /> adhimuttivimokkhena adhimutto tatrādhimutto tadadhimutto taccarito tabbahulo taggaruko tanninno tappoṇo tappabbhāro tadadhimutto tadadhipateyyoti – saññāvimokkhe paramedhimutto.</p>

<p rend="bodytext"><hi rend="bold">Tiṭṭhe nu so tattha anānuyāyī</hi>ti. <hi rend="bold">Tiṭṭhe nū</hi>ti saṃsayapucchā vimatipucchā dveḷhakapucchā anekaṃsapucchā <pb ed="V" n="0.0095" />, ‘‘evaṃ nu kho, nanu kho, kiṃ nu kho, kathaṃ nu kho’’ti – tiṭṭhe nu. <hi rend="bold">Tatthā</hi>ti ākiñcaññāyatane. <hi rend="bold">Anānuyāyī</hi>ti anānuyāyī aviccamāno <note>avedhamāno (syā.)</note> avigacchamāno anantaradhāyamāno aparihāyamāno…pe…. Atha vā, arajjamāno adussamāno amuyhamāno akilissamānoti – tiṭṭhe nu so tattha anānuyāyī. Tenāha so brāhmaṇo –</p>

<p rend="gatha2">‘‘Sabbesu kāmesu yo vītarāgo, [iccāyasmā upasīvo]</p>

<p rend="gatha1">Ākiñcaññaṃ nissito hitvā maññaṃ;</p>

<p rend="gathalast">Saññāvimokkhe paramedhimutto, tiṭṭhe nu so tattha anānuyāyī’’ti.</p>

<p rend="hangnum" n="41"><hi rend="paranum">41</hi><hi rend="dot">.</hi></p>

<p rend="gatha1"><hi rend="bold">Sabbesu</hi><pb ed="T" n="0.0133" /><hi rend="bold">kāmesu yo vītarāgo, [upasīvāti bhagavā]</hi></p>

<p rend="gatha2"><hi rend="bold">Ākiñcaññaṃ nissito hitvā maññaṃ;</hi></p>

<p rend="gathalast"><hi rend="bold">Saññāvimokkhe paramedhimutto, tiṭṭheyya so tattha anānuyāyī.</hi></p>

<p rend="bodytext"><hi rend="bold">Sabbesu kāmesu yo vītarāgo</hi>ti. <hi rend="bold">Sabbesū</hi>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ sabbesūti. <hi rend="bold">Kāmesū</hi>ti <hi rend="bold">kāmā</hi>ti uddānato dve kāmā – vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. <hi rend="bold">Sabbesu kāmesu yo vītarāgo</hi>ti sabbesu kāmesu yo vītarāgo…pe… paṭinissaṭṭharāgo vikkhambhanatoti – sabbesu kāmesu yo vītarāgo.</p>

<p rend="bodytext"><hi rend="bold">Upasīvāti bhagavā</hi>ti. <hi rend="bold">Upasīvā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – upasīvāti bhagavā.</p>

<p rend="bodytext"><hi rend="bold">Ākiñcaññaṃ</hi><pb ed="M" n="0.0107" /><hi rend="bold">nissito hitvā mañña</hi>nti. Heṭṭhimā cha samāpattiyo hitvā cajitvā pariccajitvā atikkamitvā samatikkamitvā vītivattitvā ākiñcaññāyatanasamāpattiṃ nissito allīno upagato samupagato ajjhosito adhimuttoti – ākiñcaññaṃ nissito hitvā maññaṃ.</p>

<p rend="bodytext"><hi rend="bold">Saññāvimokkhe paramedhimutto</hi>ti saññāvimokkhā vuccanti satta <pb ed="T" n="0.0134" /> saññāsamāpattiyo. Tāsaṃ saññāsamāpattīnaṃ ākiñcaññāyatanasamāpattivimokkho aggo ca seṭṭho ca viseṭṭho ca pāmokkho ca uttamo ca pavaro ca, parame agge seṭṭhe viseṭṭhe pāmokkhe uttame pavare adhimuttivimokkhena <pb ed="V" n="0.0096" /> adhimutto tatrādhimutto tadadhimutto…pe… tadadhipateyyoti – saññāvimokkhe paramedhimutto.</p>

<p rend="bodytext"><hi rend="bold">Tiṭṭheyya so tattha anānuyāyī</hi>ti. <hi rend="bold">Tiṭṭheyyā</hi>ti tiṭṭheyya saṭṭhikappasahassāni. <hi rend="bold">Tatthā</hi>ti ākiñcaññāyatane. <hi rend="bold">Anānuyāyī</hi>ti anānuyāyī aviccamāno avigacchamāno anantaradhāyamāno aparihāyamāno. Atha vā, arajjamāno adussamāno amuyhamāno akilissamānoti – tiṭṭheyya so tattha anānuyāyī. Tenāha bhagavā –</p>

<p rend="gatha1">‘‘Sabbesu kāmesu yo vītarāgo, [upasīvāti bhagavā]</p>

<p rend="gatha2">Ākiñcaññaṃ nissito hitvā maññaṃ;</p>

<p rend="gathalast">Saññāvimokkhe paramedhimutto, tiṭṭheyya so tattha anānuyāyī’’ti.</p>

<p rend="hangnum" n="42"><hi rend="paranum">42</hi><hi rend="dot">.</hi></p>

<p rend="gatha1"><hi rend="bold">Tiṭṭhe ce so tattha anānuyāyī, pūgampi vassāni</hi><note>vassānaṃ (syā. ka.)</note><hi rend="bold">samantacakkhu;</hi></p>

<p rend="gathalast"><hi rend="bold">Tattheva so sītisiyā vimutto, cavetha</hi><pb ed="T" n="0.0135" /><hi rend="bold">viññāṇaṃ tathāvidhassa.</hi></p>

<p rend="bodytext"><hi rend="bold">Tiṭṭhe ce so tattha anānuyāyī</hi>ti sace so tiṭṭheyya saṭṭhikappasahassāni. <hi rend="bold">Tatthā</hi>ti ākiñcaññāyatane. <hi rend="bold">Anānuyāyī</hi>ti anānuyāyī aviccamāno avigacchamāno anantaradhāyamāno aparihāyamāno. Atha vā, arajjamāno adussamāno amuyhamāno akilissamānoti – tiṭṭhe ce so tattha anānuyāyī.</p>

<p rend="bodytext"><hi rend="bold">Pūgampi</hi><pb ed="M" n="0.0108" /><hi rend="bold">vassāni samantacakkhū</hi>ti. <hi rend="bold">Pūgampi vassānī</hi>ti pūgampi vassāni bahūni vassāni <note>bahunnaṃ vassānaṃ (syā.)</note> bahūni vassasatāni bahūni vassasahassāni bahūni vassasatasahassāni bahūni kappāni bahūni kappasatāni bahūni kappasahassāni bahūni kappasatasahassāni. <hi rend="bold">Samantacakkhū</hi>ti samantacakkhu vuccati sabbaññutañāṇaṃ…pe… tathāgato tena samantacakkhūti – pūgampi vassāni samantacakkhu.</p>

<p rend="bodytext"><hi rend="bold">Tattheva so sītisiyā vimutto, cavetha viññāṇaṃ tathāvidhassā</hi>ti tattheva so sītibhāvamanuppatto nicco dhuvo sassato avipariṇāmadhammo sassatisamaṃ tatheva tiṭṭheyya. Atha vā, tassa viññāṇaṃ caveyya ucchijjeyya nasseyya vinasseyya na bhaveyyāti punabbhavapaṭisandhiviññāṇaṃ nibbatteyya kāmadhātuyā vā rūpadhātuyā vā arūpadhātuyā vāti ākiñcaññāyatanaṃ <pb ed="V" n="0.0097" /> samāpannassa sassatañca ucchedañca pucchati. Udāhu tattheva anupādisesāya nibbānadhātuyā parinibbāyeyya <pb ed="T" n="0.0136" />. Atha vā, tassa viññāṇaṃ caveyya puna paṭisandhiviññāṇaṃ nibbatteyya kāmadhātuyā vā rūpadhātuyā vā arūpadhātuyā vāti, ākiñcaññāyatanaṃ upapannassa parinibbānañca paṭisandhiñca pucchati. <hi rend="bold">Tathāvidhassā</hi>ti tathāvidhassa tādisassa tassaṇṭhitassa tappakārassa tappaṭibhāgassa ākiñcaññāyatanaṃ upapannassāti – tattheva so sītisiyā vimutto, cavetha viññāṇaṃ tathāvidhassa. Tenāha so brāhmaṇo –</p>

<p rend="gatha1">‘‘Tiṭṭhe ce so tattha anānuyāyī, pūgampi vassāni samantacakkhu;</p>

<p rend="gathalast">Tattheva so sītisiyā vimutto, cavetha viññāṇaṃ tathāvidhassā’’ti.</p>

<p rend="hangnum" n="43"><hi rend="paranum">43</hi><hi rend="dot">.</hi></p>

<p rend="gatha1"><hi rend="bold">Acci yathā vātavegena khittā, [upasīvāti bhagavā]</hi></p>

<p rend="gatha2"><hi rend="bold">Atthaṃ paleti na upeti saṅkhaṃ;</hi></p>

<p rend="gathalast"><hi rend="bold">Evaṃ munī nāmakāyā vimutto, atthaṃ paleti na upeti saṅkhaṃ.</hi></p>

<p rend="bodytext"><hi rend="bold">Acci yathā vātavegena khittā</hi>ti acci vuccati jālasikhā. <hi rend="bold">Vātā</hi>ti puratthimā vātā pacchimā vātā uttarā vātā dakkhiṇā vātā sarajā vātā arajā vātā sītā vātā uṇhā vātā parittā vātā adhimattā <pb ed="M" n="0.0109" /> vātā <note>kāḷavātā (ka.)</note> verambhavātā pakkhavātā supaṇṇavātā tālapaṇṇavātā vidhūpanavātā. <hi rend="bold">Vātavegena khittā</hi>ti vātavegena khittā <pb ed="T" n="0.0137" /><note>khittaṃ (syā.) evamaññesu padesu niggahītantavasena</note> ukkhittā nunnā paṇunnā khambhitā vikkhambhitāti – acci yathā vātavegena khittā. <hi rend="bold">Upasīvāti bhagavā</hi>ti. <hi rend="bold">Upasīvā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – upasīvāti bhagavā.</p>

<p rend="bodytext"><hi rend="bold">Atthaṃ paleti na upeti saṅkha</hi>nti. <hi rend="bold">Atthaṃ paletī</hi>ti atthaṃ paleti, atthaṃ gameti, atthaṃ gacchati nirujjhati vūpasamati paṭippassambhati. <hi rend="bold">Na upeti saṅkha</hi>nti saṅkhaṃ <note>amukaṃ nāma disaṃ gatoti saṅkhaṃ (syā.)</note> na upeti, uddesaṃ na upeti, gaṇanaṃ na upeti, paṇṇattiṃ na upeti, ‘‘puratthimaṃ vā disaṃ gatā, pacchimaṃ vā disaṃ gatā, uttaraṃ vā disaṃ gatā, dakkhiṇaṃ vā disaṃ gatā uddhaṃ vā gatā, adho vā gatā, tiriyaṃ vā gatā, vidisaṃ vā gatā’’ti, so hetu natthi, paccayo natthi, kāraṇaṃ natthi, yena saṅkhaṃ gaccheyyāti – atthaṃ paleti na upeti saṅkhaṃ.</p>

<p rend="bodytext"><hi rend="bold">Evaṃ munī nāmakāyā vimutto</hi>ti. <hi rend="bold">Eva</hi>nti opammasampaṭipādanaṃ. <hi rend="bold">Munī</hi>ti monaṃ vuccati ñāṇaṃ <pb ed="V" n="0.0098" /> …pe… saṅgajālamaticca so muni. <hi rend="bold">Nāmakāyā vimutto</hi>ti so muni pakatiyā pubbeva rūpakāyā vimutto. Tadaṅgaṃ samatikkamā <note>tadaṅgaṃ samatikkamma (ka.)</note> vikkhambhanappahānena pahīno. Tassa munino bhavantaṃ āgamma cattāro ariyamaggā paṭiladdhā honti. Catunnaṃ ariyamaggānaṃ paṭiladdhattā nāmakāyo ca rūpakāyo ca pariññātā honti. Nāmakāyassa ca rūpakāyassa ca pariññātattā nāmakāyā ca rūpakāyā ca mutto vimutto suvimutto accantaanupādāvimokkhenāti – evaṃ munī nāmakāyā vimutto.</p>

<p rend="bodytext"><hi rend="bold">Atthaṃ paleti na upeti saṅkha</hi>nti. <hi rend="bold">Atthaṃ paletī</hi>ti anupādisesāya nibbānadhātuyā parinibbāyati. <hi rend="bold">Na upeti saṅkha</hi>nti anupādisesāya nibbānadhātuyā <pb ed="T" n="0.0138" /> parinibbuto saṅkhaṃ na upeti, uddesaṃ na upeti, gaṇanaṃ na upeti, paṇṇattiṃ na upeti – khattiyoti vā brāhmaṇoti vā vessoti vā suddoti vā gahaṭṭhoti vā pabbajitoti vā devoti vā manussoti vā rūpīti vā arūpīti vā saññīti vā asaññīti vā nevasaññīnāsaññīti vā. So hetu natthi paccayo natthi kāraṇaṃ natthi <pb ed="M" n="0.0110" /> yena saṅkhaṃ gaccheyyāti – atthaṃ paleti na upeti saṅkhaṃ. Tenāha bhagavā –</p>

<p rend="gatha1">‘‘Acci yathā vātavegena khittā, [upasīvāti bhagavā]</p>

<p rend="gatha2">Atthaṃ paleti na upeti saṅkhaṃ;</p>

<p rend="gathalast">Evaṃ munī nāmakāyā vimutto, atthaṃ paleti na upeti saṅkha’’nti.</p>

<p rend="hangnum" n="44"><hi rend="paranum">44</hi><hi rend="dot">.</hi></p>

<p rend="gatha1"><hi rend="bold">Atthaṅgato so uda vā so natthi, udāhu ve sassatiyā arogo;</hi></p>

<p rend="gathalast"><hi rend="bold">Taṃ me munī sādhu viyākarohi, tathā hi te vidito esa dhammo.</hi></p>

<p rend="bodytext"><hi rend="bold">Atthaṅgato so uda vā so natthī</hi>ti so atthaṅgato udāhu natthi so niruddho ucchinno vinaṭṭhoti – atthaṅgato so uda vā so natthi.</p>

<p rend="bodytext"><hi rend="bold">Udāhu ve sassatiyā arogo</hi>ti udāhu nicco dhuvo sassato avipariṇāmadhammo sassatisamaṃ tatheva tiṭṭheyyāti – udāhu ve sassatiyā <pb ed="T" n="0.0139" /> arogo.</p>

<p rend="bodytext"><hi rend="bold">Taṃ me munī sādhu viyākarohī</hi>ti. <hi rend="bold">Ta</hi>nti yaṃ pucchāmi yaṃ yācāmi yaṃ ajjhesāmi yaṃ pasādemi. <hi rend="bold">Munī</hi>ti monaṃ vuccati ñāṇaṃ…pe… saṅgajālamaticca so muni. <hi rend="bold">Sādhu viyākarohī</hi>ti <pb ed="V" n="0.0099" /> sādhu ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – taṃ me munī sādhu viyākarohi.</p>

<p rend="bodytext"><hi rend="bold">Tathā hi te vidito esa dhammo</hi>ti tathā hi te vidito tulito tīrito vibhūto vibhāvito esa dhammoti – tathā hi te vidito esa dhammo. Tenāha so brāhmaṇo –</p>

<p rend="gatha1">‘‘Atthaṅgato so uda vā so natthi, udāhu ve sassatiyā arogo;</p>

<p rend="gathalast">Taṃ me munī sādhu viyākarohi, tathā hi te vidito esa dhammo’’ti.</p>

<p rend="hangnum" n="45"><hi rend="paranum">45</hi><hi rend="dot">.</hi></p>

<p rend="gatha1"><hi rend="bold">Atthaṅgatassa</hi><pb ed="M" n="0.0111" /><hi rend="bold">na pamāṇamatthi, [upasīvāti bhagavā]</hi></p>

<p rend="gatha2"><hi rend="bold">Yena naṃ vajjuṃ taṃ tassa natthi;</hi></p>

<p rend="gathalast"><hi rend="bold">Sabbesu dhammesu samūhatesu, samūhatā vādapathāpi sabbe.</hi></p>

<p rend="bodytext"><hi rend="bold">Atthaṅgatassa na pamāṇamatthī</hi>ti atthaṅgatassa anupādisesāya nibbānadhātuyā parinibbutassa rūpapamāṇaṃ natthi, vedanāpamāṇaṃ natthi, saññāpamāṇaṃ natthi, saṅkhārapamāṇaṃ natthi, viññāṇapamāṇaṃ <pb ed="T" n="0.0140" /> natthi, na atthi na saṃvijjati nupalabbhati pahīnaṃ samucchinnaṃ vūpasantaṃ paṭippassaddhaṃ abhabbuppattikaṃ ñāṇagginā daḍḍhanti – atthaṅgatassa na pamāṇamatthi. <hi rend="bold">Upasīvāti bhagavā</hi>ti <hi rend="bold">upasīvā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – upasīvāti bhagavā.</p>

<p rend="bodytext"><hi rend="bold">Yena naṃ vajjuṃ taṃ tassa natthī</hi>ti yena taṃ rāgena <note>yena rāgena (syā. ka.) mahāni. 94</note> vadeyyuṃ, yena dosena vadeyyuṃ, yena mohena vadeyyuṃ, yena mānena vadeyyuṃ, yāya diṭṭhiyā vadeyyuṃ, yena uddhaccena vadeyyuṃ, yāya vicikicchāya vadeyyuṃ, yehi anusayehi vadeyyuṃ – rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṅgatoti <note>aniṭṭhāgatoti (ka.)</note> vā thāmagatoti vā, te abhisaṅkhārā pahīnā. Abhisaṅkhārānaṃ pahīnattā gatiyā yena taṃ vadeyyuṃ – nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā, so hetu natthi paccayo natthi kāraṇaṃ natthi yena vadeyyuṃ katheyyuṃ bhaṇeyyuṃ dīpeyyuṃ vohareyyunti – yena naṃ vajjuṃ taṃ tassa natthi.</p>

<p rend="bodytext"><hi rend="bold">Sabbesu</hi><pb ed="V" n="0.0100" /><hi rend="bold">dhammesu samūhatesū</hi>ti sabbesu dhammesu sabbesu khandhesu sabbesu āyatanesu sabbāsu dhātūsu sabbāsu gatīsu sabbāsu upapattīsu sabbāsu paṭisandhīsu sabbesu bhavesu sabbesu saṃsāresu sabbesu <pb ed="T" n="0.0141" /> vaṭṭesu ūhatesu samūhatesu uddhatesu samuddhatesu uppāṭitesu samuppāṭitesu pahīnesu samucchinnesu vūpasantesu paṭippassaddhesu abhabbuppattikesu ñāṇagginā daḍḍhesūti – sabbesu dhammesu samūhatesu.</p>

<p rend="bodytext"><hi rend="bold">Samūhatā</hi><pb ed="M" n="0.0112" /><hi rend="bold">vādapathāpi sabbe</hi>ti vādapathā vuccanti kilesā ca khandhā ca abhisaṅkhārā ca. Tassa vādā ca vādapathā ca adhivacanāni ca adhivacanapathā ca nirutti ca niruttipathā ca paññatti ca paññattipathā ca ūhatā samūhatā uddhatā samuddhatā uppāṭitā samuppāṭitā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti – samūhatā vādapathāpi sabbe. Tenāha bhagavā –</p>

<p rend="gatha1">‘‘Atthaṅgatassa na pamāṇamatthi, [upasīvāti bhagavā]</p>

<p rend="gatha2">Yena naṃ vajjuṃ taṃ tassa natthi;</p>

<p rend="gathalast">Sabbesu dhammesu samūhatesu, samūhatā vādapathāpi sabbe’’ti.</p>

<p rend="bodytext">Saha gāthāpariyosānā ye te brāhmaṇena saddhiṃ…pe… pañjaliko namassamāno nisinno hoti – satthā me, bhante bhagavā, sāvakohamasmīti.</p>

<p rend="centre">Upasīvamāṇavapucchāniddeso chaṭṭho.</p>

<p rend="subhead">7. Nandamāṇavapucchāniddeso</p>

<p rend="hangnum" n="46"><hi rend="paranum">46</hi><hi rend="dot">.</hi></p>

<p rend="gatha1"><hi rend="bold">Santi</hi><pb ed="T" n="0.0142" /><hi rend="bold">loke munayo, [iccāyasmā nando]</hi></p>

<p rend="gatha2"><hi rend="bold">Janā vadanti tayidaṃ kathaṃsu;</hi></p>

<p rend="gathalast"><hi rend="bold">Ñāṇūpapannaṃ muni no vadanti, udāhu ve jīvitenūpapannaṃ</hi><note>jīvikenūpapannaṃ (syā.)</note><hi rend="bold">.</hi></p>

<p rend="bodytext"><hi rend="bold">Santi loke munayo</hi>ti. <hi rend="bold">Santī</hi>ti santi saṃvijjanti atthi upalabbhanti. <hi rend="bold">Loke</hi>ti apāyaloke…pe… āyatanaloke. <hi rend="bold">Munayo</hi>ti munināmakā ājīvakā nigaṇṭhā jaṭilā tāpasā <pb ed="V" n="0.0101" />. (Devā loke munayoti sañjānanti, na ca te munayo) <note>( ) etthantare pāṭho natthi syā. potthake</note> ti. Santi loke munayo. <hi rend="bold">Iccāyasmā nando</hi>ti. <hi rend="bold">Iccā</hi>ti padasandhi…pe…. <hi rend="bold">Āyasmā</hi>ti piyavacanaṃ…pe…. <hi rend="bold">Nando</hi>ti tassa brāhmaṇassa nāmaṃ…pe… abhilāpoti – iccāyasmā nando.</p>

<p rend="bodytext"><hi rend="bold">Janā</hi><pb ed="M" n="0.0113" /><hi rend="bold">vadanti tayidaṃ kathaṃsū</hi>ti. <hi rend="bold">Janā</hi>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. <hi rend="bold">Vadantī</hi>ti kathenti bhaṇanti dīpayanti voharanti. <hi rend="bold">Tayidaṃ kathaṃsū</hi>ti saṃsayapucchā vimatipucchā dveḷhakapucchā anekaṃsapucchā ‘‘evaṃ nu kho, na nu kho, kiṃ nu kho, kathaṃ nu kho’’ti – janā vadanti tayidaṃ kathaṃsu.</p>

<p rend="bodytext"><hi rend="bold">Ñāṇūpapannaṃ muni no vadantī</hi>ti <pb ed="T" n="0.0143" />. Aṭṭha samāpattiñāṇena vā pañcābhiññāñāṇena vā upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ muniṃ vadanti kathenti bhaṇanti dīpayanti voharantīti – ñāṇūpapannaṃ muni no vadanti.</p>

<p rend="bodytext"><hi rend="bold">Udāhu ve jīvitenūpapanna</hi>nti udāhu anekavividhaatiparamadukkarakārikalūkhajīvitānuyogena upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ muniṃ vadanti kathenti bhaṇanti dīpayanti voharantīti – udāhu ve jīvitenūpapannaṃ. Tenāha so brāhmaṇo –</p>

<p rend="gatha1">‘‘Santi loke munayo, [iccāyasmā nando]</p>

<p rend="gatha2">Janā vadanti tayidaṃ kathaṃsu;</p>

<p rend="gathalast">Ñāṇūpapannaṃ muni no vadanti, udāhu ve jīvitenūpapanna’’nti.</p>

<p rend="hangnum" n="47"><hi rend="paranum">47</hi><hi rend="dot">.</hi></p>

<p rend="gatha1"><hi rend="bold">Na diṭṭhiyā na sutiyā na ñāṇena,</hi></p>

<p rend="gatha2"><hi rend="bold">Munīdha nanda kusalā vadanti;</hi></p>

<p rend="gathalast"><hi rend="bold">Visenikatvā</hi><note>viseniṃkatvā (ka.) mahāni. 68</note><hi rend="bold">anīghā nirāsā, caranti ye te munayoti brūmi.</hi></p>

<p rend="bodytext"><hi rend="bold">Na diṭṭhiyā na sutiyā na ñāṇenā</hi>ti. <hi rend="bold">Na diṭṭhiyā</hi>ti na diṭṭhasuddhiyā. <hi rend="bold">Na sutiyā</hi>ti na sutasuddhiyā. <hi rend="bold">Na ñāṇenā</hi>ti napi aṭṭhasamāpattiñāṇena napi pañcābhiññāñāṇena napi micchāñāṇenāti – na diṭṭhiyā na sutiyā na ñāṇena.</p>

<p rend="bodytext"><hi rend="bold">Munīdha nanda kusalā vadantī</hi>ti. <hi rend="bold">Kusalā</hi>ti ye te khandhakusalā <pb ed="T" n="0.0144" /> dhātukusalā āyatanakusalā <pb ed="V" n="0.0102" /> paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā <pb ed="M" n="0.0114" /> maggakusalā phalakusalā nibbānakusalā diṭṭhasuddhiyā vā sutasuddhiyā vā aṭṭhasamāpattiñāṇena vā pañcābhiññāñāṇena vā micchāñāṇena vā diṭṭhena vā sutena vā upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ muniṃ na vadanti na kathenti na bhaṇanti na dīpayanti na voharantīti – munīdha nanda kusalā vadanti.</p>

<p rend="bodytext"><hi rend="bold">Visenikatvā anīghā nirāsā, caranti ye te munayoti brūmī</hi>ti senā vuccati mārasenā, kāyaduccaritaṃ mārasenā, vacīduccaritaṃ mārasenā, manoduccaritaṃ mārasenā, rāgo mārasenā, doso mārasenā, moho mārasenā, kodho…pe… upanāho… makkho… paḷāso… issā… macchariyaṃ… māyā… sāṭheyyaṃ… thambho… sārambho… māno… atimāno… mado… pamādo… sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā mārasenā. Vuttañhetaṃ bhagavatā –</p>

<p rend="gatha1">‘‘Kāmā te paṭhamā senā, dutiyā arati vuccati;</p>

<p rend="gathalast">Tatiyā khuppipāsā te, catutthī taṇhā pavuccati.</p>

<p rend="gatha1">‘‘Pañcamaṃ thinamiddhaṃ te, chaṭṭhā bhīrū pavuccati;</p>

<p rend="gatha2">Sattamī vicikicchā te, makkho thambho te aṭṭhamo;</p>

<p rend="gathalast">Lābho siloko sakkāro, micchāladdho ca yo yaso.</p>

<p rend="gatha1">‘‘Yo <pb ed="T" n="0.0145" /> cattānaṃ samukkaṃse, pare ca avajānāti;</p>

<p rend="gatha2">Esā namuci te senā <note>esā te namuci senā (syā. ka.) su. ni. 441</note>, kaṇhassābhippahārinī;</p>

<p rend="gathalast">Na naṃ asūro jināti, jetvā ca labhate sukha’’nti.</p>

<p rend="bodytext">Yato catūhi ariyamaggehi sabbā ca mārasenā sabbe ca paṭisenikarā <note>viseniṃkatvā (ka.) mahāni. 68</note> kilesā jitā ca parājitā ca bhaggā vippaluggā <note>vippaluggatā (syā.) passa mahāni. 28</note> parammukhā, tena vuccanti visenikatvā. <hi rend="bold">Anīghā</hi>ti rāgo nīgho, doso nīgho, moho nīgho, kodho nīgho, upanāho nīgho…pe… sabbākusalābhisaṅkhārā nīghā. Yesaṃ ete nīghā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā te vuccanti anīghā. <hi rend="bold">Nirāsā</hi>ti <pb ed="M" n="0.0115" /> āsā vuccati taṇhā. Yo <pb ed="V" n="0.0103" /> rāgo sārāgo…pe… avijjā lobho akusalamūlaṃ. Yesaṃ esā āsā taṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā, te vuccanti nirāsā arahanto khīṇāsavā. <hi rend="bold">Visenikatvā anīghā nirāsā, caranti ye te munayoti brūmī</hi>ti ye te visenikatvāva anīghā ca nirāsā ca caranti viharanti iriyanti vattenti pālenti yapenti yāpenti, te loke munayoti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti – visenikatvā anīghā nirāsā, caranti ye te munayoti brūmi. Tenāha bhagavā –</p>

<p rend="gatha1">‘‘Na diṭṭhiyā na sutiyā na ñāṇena, munīdha <pb ed="T" n="0.0146" /> nanda kusalā vadanti;</p>

<p rend="gathalast">Visenikatvā anīghā nirāsā, caranti ye te munayoti brūmī’’ti.</p>

<p rend="hangnum" n="48"><hi rend="paranum">48</hi><hi rend="dot">.</hi></p>

<p rend="gatha1"><hi rend="bold">Ye kecime samaṇabrāhmaṇāse, [iccāyasmā nando]</hi></p>

<p rend="gatha2"><hi rend="bold">Diṭṭhassutenāpi vadanti suddhiṃ;</hi></p>

<p rend="gathalast"><hi rend="bold">Sīlabbatenāpi vadanti suddhiṃ, anekarūpena vadanti suddhiṃ.</hi></p>

<p rend="gatha1"><hi rend="bold">Kaccissu te bhagavā tattha yatā carantā, atāru jātiñca jarañca mārisa;</hi></p>

<p rend="gathalast"><hi rend="bold">Pucchāmi taṃ bhagavā brūhi metaṃ.</hi></p>

<p rend="bodytext"><hi rend="bold">Ye kecime samaṇabrāhmaṇāse</hi>ti. <hi rend="bold">Ye kecī</hi>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ – ye kecīti. <hi rend="bold">Samaṇā</hi>ti ye keci ito bahiddhā pabbajjūpagatā paribbājakasamāpannā. <hi rend="bold">Brāhmaṇā</hi>ti ye keci bhovādikāti – ye kecime samaṇabrāhmaṇāse. <hi rend="bold">Iccāyasmā nando</hi>ti. <hi rend="bold">Iccā</hi>ti padasandhi…pe…. <hi rend="bold">Āyasmā</hi>ti piyavacanaṃ…pe…. <hi rend="bold">Nando</hi>ti. Tassa brāhmaṇassa nāmaṃ…pe… abhilāpoti – iccāyasmā nando.</p>

<p rend="bodytext"><hi rend="bold">Diṭṭhassutenāpi vadanti suddhi</hi>nti diṭṭhenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti <pb ed="T" n="0.0147" />; sutenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti <pb ed="M" n="0.0116" /> voharanti; diṭṭhassutenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti – diṭṭhassutenāpi vadanti suddhiṃ.</p>

<p rend="bodytext"><hi rend="bold">Sīlabbatenāpi vadanti suddhi</hi>nti sīlenapi suddhiṃ visuddhiṃ parisuddhiṃ muttiṃ vimuttiṃ parimuttiṃ <pb ed="V" n="0.0104" /> vadanti kathenti bhaṇanti dīpayanti voharanti; vatenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sīlabbatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti – sīlabbatenāpi vadanti suddhiṃ.</p>

<p rend="bodytext"><hi rend="bold">Anekarūpena vadanti suddhi</hi>nti anekavidhakotūhalamaṅgalena <note>anekavidhavatta kutūhalamaṅgalena (syā.)</note> suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti – anekarūpena vadanti suddhiṃ.</p>

<p rend="bodytext"><hi rend="bold">Kaccisu te bhagavā tattha yatā carantā</hi>ti. <hi rend="bold">Kaccissū</hi>ti saṃsayapucchā vimatipucchā dveḷhakapucchā anekaṃsapucchā, ‘‘evaṃ nu kho, na nu kho, kiṃ nu kho, kathaṃ nu kho’’ti – kaccissu. <hi rend="bold">Te</hi>ti diṭṭhigatikā. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – kaccissu te bhagavā. <hi rend="bold">Tattha yatā carantā</hi>ti. <hi rend="bold">Tatthā</hi>ti sakāya diṭṭhiyā sakāya khantiyā sakāya ruciyā sakāya laddhiyā. <hi rend="bold">Yatā</hi>ti yattā paṭiyattā <note>yatā paṭiyatā (syā.)</note> guttā gopitā rakkhitā saṃvutā. <hi rend="bold">Carantā</hi>ti <pb ed="T" n="0.0148" /> carantā viharantā iriyantā vattentā pālentā yapentā yāpentāti – kaccissu te bhagavā tattha yatā carantā.</p>

<p rend="bodytext"><hi rend="bold">Atāru jātiñca jarañca mārisā</hi>ti jātijarāmaraṇaṃ atariṃsu uttariṃsu patariṃsu samatikkamiṃsu vītivattiṃsu. <hi rend="bold">Mārisā</hi>ti piyavacanaṃ garuvacanaṃ sagāravasappatissādhivacanametaṃ – mārisāti – atāru jātiñca jarañca mārisa.</p>

<p rend="bodytext"><hi rend="bold">Pucchāmi taṃ bhagavā brūhi meta</hi>nti. <hi rend="bold">Pucchāmi ta</hi>nti pucchāmi taṃ yācāmi taṃ ajjhesāmi taṃ, kathayassu meti pucchāmi taṃ. <hi rend="bold">Bhagavā</hi>ti…pe… sacchikā paññatti, yadidaṃ bhagavāti. <hi rend="bold">Brūhi meta</hi>nti brūhi ācikkhāhi desehi paññapehi <pb ed="M" n="0.0117" /> paṭṭhapehi vivarāhi vibhajāhi uttānīkarohi pakāsehīti – pucchāmi taṃ bhagavā brūhi metaṃ. Tenāha so brāhmaṇo –</p>

<p rend="gatha1">‘‘Ye kecime samaṇabrāhmaṇāse, [iccāyasmā nando]</p>

<p rend="gatha2">Diṭṭhassutenāpi vadanti suddhiṃ;</p>

<p rend="gathalast">Sīlabbatenāpi vadanti suddhiṃ, anekarūpena vadanti suddhiṃ.</p>

<p rend="gatha1">‘‘Kaccissu <pb ed="V" n="0.0105" /> te bhagavā tattha yatā carantā,</p>

<p rend="gatha2">Atāru jātiñca jarañca mārisa;</p>

<p rend="gathalast">Pucchāmi taṃ bhagavā brūhi meta’’nti.</p>

<p rend="hangnum" n="49"><hi rend="paranum">49</hi><hi rend="dot">.</hi></p>

<p rend="gatha1"><hi rend="bold">Ye kecime samaṇabrāhmaṇāse, [nandāti bhagavā]</hi></p>

<p rend="gatha2"><hi rend="bold">Diṭṭhassutenāpi</hi><pb ed="T" n="0.0149" /><hi rend="bold">vadanti suddhiṃ;</hi></p>

<p rend="gatha3"><hi rend="bold">Sīlabbatenāpi vadanti suddhiṃ, anekarūpena vadanti suddhiṃ;</hi></p>

<p rend="gathalast"><hi rend="bold">Kiñcāpi te tattha yatā caranti, nātariṃsu jātijaranti brūmi.</hi></p>

<p rend="bodytext"><hi rend="bold">Ye kecime samaṇabrāhmaṇāse</hi>ti. <hi rend="bold">Ye kecī</hi>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ – ye kecīti. <hi rend="bold">Samaṇā</hi>ti ye keci ito bahiddhā pabbajjūpagatā paribbājakasamāpannā. <hi rend="bold">Brāhmaṇā</hi>ti ye keci bhovādikāti – ye kecime samaṇabrāhmaṇāse. <hi rend="bold">Nandāti bhagavā</hi>ti. <hi rend="bold">Nandā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – nandāti bhagavā.</p>

<p rend="bodytext"><hi rend="bold">Diṭṭhassutenāpi vadanti suddhi</hi>nti diṭṭhenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sutenapi suddhiṃ…pe… diṭṭhassutenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti – diṭṭhassutenāpi vadanti suddhiṃ.</p>

<p rend="bodytext"><hi rend="bold">Sīlabbatenāpi vadanti suddhi</hi>nti sīlenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti <pb ed="T" n="0.0150" />; vatenapi suddhiṃ…pe… voharanti; sīlabbatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ <pb ed="M" n="0.0118" /> vadanti kathenti bhaṇanti dīpayanti voharantīti – sīlabbatenāpi vadanti suddhiṃ.</p>

<p rend="bodytext"><hi rend="bold">Anekarūpena vadanti suddhi</hi>nti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti – anekarūpena vadanti suddhiṃ.</p>

<p rend="bodytext"><hi rend="bold">Kiñcāpi te tattha yatā carantī</hi>ti. <hi rend="bold">Kiñcāpī</hi>ti padasandhi padasaṃsaggo padapāripūrī akkharasamavāyo byañjanasiliṭṭhatā padānupubbatāpetaṃ – kiñcāpīti. <hi rend="bold">Te</hi>ti diṭṭhigatikā. <hi rend="bold">Tatthā</hi>ti <pb ed="V" n="0.0106" /> sakāya diṭṭhiyā sakāya khantiyā sakāya ruciyā sakāya laddhiyā. <hi rend="bold">Yatā</hi>ti yattā paṭiyattā guttā gopitā rakkhitā saṃvutā. <hi rend="bold">Carantī</hi>ti caranti viharanti iriyanti vattenti pālenti yapenti yāpentīti – kiñcāpi te tattha yatā caranti.</p>

<p rend="bodytext"><hi rend="bold">Nātariṃsu jātijaranti brūmī</hi>ti jātijarāmaraṇaṃ na tariṃsu na uttariṃsu na patariṃsu na samatikkamiṃsu na vītivattiṃsu, jātijarāmaraṇā anikkhantā anissaṭā anatikkantā asamatikkantā avītivattā, antojātijarāmaraṇe parivattenti, antosaṃsārapathe parivattenti, jātiyā anugatā, jarāya anusaṭā, byādhinā abhibhūtā, maraṇena abbhāhatā atāṇā aleṇā asaraṇā asaraṇībhūtāti brūmi ācikkhāmi desemi <pb ed="T" n="0.0151" /> paññapemi paṭṭhapemi vivarāmi vibhajāmi uttānīkaromi pakāsemīti – nātariṃsu jātijaranti brūmi. Tenāha bhagavā –</p>

<p rend="gatha1">‘‘Ye kecime samaṇabrāhmaṇāse, [nandāti bhagavā]</p>

<p rend="gathalast">Diṭṭhassutenāpi vadanti suddhiṃ;</p>

<p rend="gatha1">Sīlabbatenāpi vadanti suddhiṃ, anekarūpena vadanti suddhiṃ;</p>

<p rend="gathalast">Kiñcāpi te tattha yatā caranti, nātariṃsu jātijaranti brūmī’’ti.</p>

<p rend="hangnum" n="50"><hi rend="paranum">50</hi><hi rend="dot">.</hi></p>

<p rend="gatha1"><hi rend="bold">Ye kecime samaṇabrāhmaṇāse, [iccāyasmā nando]</hi></p>

<p rend="gatha2"><hi rend="bold">Diṭṭhassutenāpi vadanti suddhiṃ;</hi></p>

<p rend="gathalast"><hi rend="bold">Sīlabbatenāpi vadanti suddhiṃ, anekarūpena vadanti suddhiṃ.</hi></p>

<p rend="gatha1"><hi rend="bold">Te</hi><pb ed="M" n="0.0119" /><hi rend="bold">ce munī brūsi anoghatiṇṇe, atha ko carahi devamanussaloke;</hi></p>

<p rend="gathalast"><hi rend="bold">Atāri jātiñca jarañca mārisa, pucchāmi taṃ bhagavā brūhi metaṃ.</hi></p>

<p rend="bodytext"><hi rend="bold">Ye kecime samaṇabrāhmaṇāse</hi>ti. <hi rend="bold">Ye kecī</hi>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ – ye kecīti. <hi rend="bold">Samaṇā</hi>ti ye keci ito bahiddhā pabbajjūpagatā paribbājakasamāpannā. <hi rend="bold">Brāhmaṇā</hi>ti ye keci bhovādikāti – ye kecime samaṇabrāhmaṇāse. <hi rend="bold">Iccāyasmā</hi><pb ed="T" n="0.0152" /><hi rend="bold">nando</hi>ti. <hi rend="bold">Iccā</hi>ti padasandhi…pe… iccāyasmā nando.</p>

<p rend="bodytext"><hi rend="bold">Diṭṭhassutenāpi vadanti suddhi</hi>nti diṭṭhenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sutenāpi suddhiṃ…pe… diṭṭhassutenāpi <pb ed="V" n="0.0107" /> suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti – diṭṭhassutenāpi vadanti suddhiṃ.</p>

<p rend="bodytext"><hi rend="bold">Sīlabbatenāpi vadanti suddhi</hi>nti sīlenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; vatenāpi suddhiṃ…pe… voharanti; sīlabbatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti – sīlabbatenāpi vadanti suddhiṃ.</p>

<p rend="bodytext"><hi rend="bold">Anekarūpena vadanti suddhi</hi>nti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti – anekarūpena vadanti suddhiṃ.</p>

<p rend="bodytext"><hi rend="bold">Te ce munī brūsi anoghatiṇṇe</hi>ti. <hi rend="bold">Te ce</hi>ti diṭṭhigatike. <hi rend="bold">Munī</hi>ti monaṃ vuccati ñāṇaṃ…pe… saṅgajālamaticca so muni <pb ed="T" n="0.0153" />. <hi rend="bold">Brūsi anoghatiṇṇe</hi>ti kāmoghaṃ bhavoghaṃ diṭṭhoghaṃ avijjoghaṃ atiṇṇe anatikkante asamatikkante avītivatte antojātijarāmaraṇe parivattente antosaṃsārapathe parivattente jātiyā anugate jarāya anusaṭe byādhinā abhibhūte maraṇena abbhāhate atāṇe aleṇe asaraṇe asaraṇībhūte. <hi rend="bold">Brūsī</hi>ti brūsi ācikkhasi desesi paññapesi paṭṭhapesi vivarasi <pb ed="M" n="0.0120" /> vibhajasi uttānīkarosi pakāsesīti – te ce munī brūsi anoghatiṇṇe.</p>

<p rend="bodytext"><hi rend="bold">Atha ko carahi devamanussaloke, atāri jātiñca jarañca mārisā</hi>ti atha ko eso sadevake loke samārake sabrahmake sassamaṇabrāhmaṇiyā pajāya sadevamanussāya jātijarāmaraṇaṃ atari uttari patari samatikkami vītivattayi. <hi rend="bold">Mārisā</hi>ti piyavacanaṃ garuvacanaṃ sagāravasappatissādhivacanametaṃ mārisāti – atha ko carahi devamanussaloke, atāri jātiñca jarañca mārisa.</p>

<p rend="bodytext"><hi rend="bold">Pucchāmi taṃ bhagavā brūhi meta</hi>nti. <hi rend="bold">Pucchāmi ta</hi>nti pucchāmi taṃ yācāmi taṃ ajjhesāmi taṃ pasādemi taṃ. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti. <hi rend="bold">Brūhi meta</hi>nti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – pucchāmi taṃ bhagavā brūhi metaṃ. Tenāha so brāhmaṇo –</p>

<p rend="gatha1">‘‘Ye <pb ed="V" n="0.0108" /> kecime samaṇabrāhmaṇāse, [iccāyasmā nando]</p>

<p rend="gatha2">Diṭṭhassutenāpi <pb ed="T" n="0.0154" /> vadanti suddhiṃ;</p>

<p rend="gathalast">Sīlabbatenāpi vadanti suddhiṃ, anekarūpena vadanti suddhiṃ.</p>

<p rend="gatha1">Te ce munī brūsi anoghatiṇṇe, atha ko carahi devamanussaloke;</p>

<p rend="gathalast">Atāri jātiñca jarañca mārisa, pucchāmi taṃ bhagavā brūhi meta’’nti.</p>

<p rend="hangnum" n="51"><hi rend="paranum">51</hi><hi rend="dot">.</hi></p>

<p rend="gatha1"><hi rend="bold">Nāhaṃ sabbe samaṇabrāhmaṇāse, [nandāti bhagavā]</hi></p>

<p rend="gatha2"><hi rend="bold">Jātijarāya nivutāti brūmi;</hi></p>

<p rend="gathalast"><hi rend="bold">Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabbaṃ.</hi></p>

<p rend="gatha1"><hi rend="bold">Anekarūpampi pahāya sabbaṃ, taṇhaṃ pariññāya anāsavāse</hi><note>anāsavā ye (syā. ka.)</note><hi rend="bold">;</hi></p>

<p rend="gathalast"><hi rend="bold">Te ve narā oghatiṇṇāti brūmi.</hi></p>

<p rend="bodytext"><hi rend="bold">Nāhaṃ</hi><pb ed="M" n="0.0121" /><hi rend="bold">sabbe samaṇabrāhmaṇāse, nandāti bhagavā jātijarāya nivutāti brūmī</hi>ti nāhaṃ, nanda, sabbe samaṇabrāhmaṇā jātijarāya āvutā nivutā ovutā pihitā paṭicchannā paṭikujjitāti vadāmi. Atthi te samaṇabrāhmaṇā yesaṃ jāti ca jarāmaraṇañca pahīnā ucchinnamūlā tālāvatthukatā anabhāvaṃkatā āyatiṃ anuppādadhammāti brūmi ācikkhāmi desemi paññapemi paṭṭhapemi vivarāmi <pb ed="T" n="0.0155" /> vibhajāmi uttānīkaromi pakāsemīti – nāhaṃ sabbe samaṇabrāhmaṇāse nandāti bhagavā jātijarāya nivutāti brūmi.</p>

<p rend="bodytext"><hi rend="bold">Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabba</hi>nti ye sabbā diṭṭhasuddhiyo pahāya jahitvā pajahitvā vinodetvā byantīkaritvā anabhāvaṃ gametvā. Ye sabbā sutasuddhiyo pahāya…pe… ye sabbā mutasuddhiyo pahāya, ye sabbā diṭṭhasutamutasuddhiyo pahāya ye sabbā sīlasuddhiyo pahāya, ye sabbā vatasuddhiyo pahāya, ye sabbā sīlabbatasuddhiyo pahāya jahitvā pajahitvā vinodetvā byantīkaritvā anabhāvaṃ gametvāti – ye sīdha diṭṭhaṃva sutaṃ mutaṃ vā, sīlabbataṃ vāpi pahāya sabbaṃ.</p>

<p rend="bodytext"><hi rend="bold">Anekarūpampi pahāya sabba</hi>nti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ pahāya jahitvā pajahitvā vinodetvā byantīkaritvā anabhāvaṃ gametvāti – anekarūpampi pahāya sabbaṃ.</p>

<p rend="bodytext"><hi rend="bold">Taṇhaṃ</hi><pb ed="V" n="0.0109" /><hi rend="bold">pariññāya anāsavā se, te ve narā oghatiṇṇāti brūmī</hi>ti. <hi rend="bold">Taṇhā</hi>ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. <hi rend="bold">Taṇhaṃ pariññāyā</hi>ti taṇhaṃ tīhi pariññāhi parijānitvā – ñātapariññāya, tīraṇapariññāya, pahānapariññāya. Katamā ñātapariññā? Taṇhaṃ jānāti <note>pajānāti (syā.) parijānāti (ka.) mahāni. 13</note> ‘‘ayaṃ rūpataṇhā, ayaṃ saddataṇhā, ayaṃ gandhataṇhā, ayaṃ rasataṇhā, ayaṃ phoṭṭhabbataṇhā, ayaṃ <pb ed="T" n="0.0156" /> dhammataṇhā’’ti jānāti passati – ayaṃ ñātapariññā.</p>

<p rend="bodytext">Katamā tīraṇapariññā? Evaṃ ñātaṃ katvā taṇhaṃ tīreti aniccato dukkhato rogato gaṇḍato…pe… nissaraṇato tīreti – ayaṃ tīraṇapariññā.</p>

<p rend="bodytext">Katamā <pb ed="M" n="0.0122" /> pahānapariññā? Evaṃ tīrayitvā taṇhaṃ pajahati vinodeti byantīkaroti anabhāvaṃ gameti. Vuttañhetaṃ bhagavatā – ‘‘yo, bhikkhave, taṇhāya chandarāgo taṃ pajahatha. Evaṃ sā taṇhā pahīnā bhavissati ucchinnamūlā tālāvatthukatā anabhāvaṃkatā āyatiṃ anuppādadhammā’’. Ayaṃ pahānapariññā. <hi rend="bold">Taṇhaṃ pariññāyā</hi>ti taṇhaṃ imāhi tīhi pariññāhi parijānitvā. <hi rend="bold">Anāsavā</hi>ti cattāro āsavā – kāmāsavo, bhavāsavo, diṭṭhāsavo, avijjāsavo. Yesaṃ ime āsavā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā, te vuccanti anāsavā arahanto khīṇāsavā – taṇhaṃ pariññāya anāsavā.</p>

<p rend="bodytext"><hi rend="bold">Te ve narā oghatiṇṇāti brūmī</hi>ti ye taṇhaṃ pariññāya anāsavā, te kāmoghaṃ tiṇṇā bhavoghaṃ tiṇṇā diṭṭhoghaṃ tiṇṇā avijjoghaṃ tiṇṇā sabbasaṃsārapathaṃ tiṇṇā uttiṇṇā nittiṇṇā atikkantā samatikkantā vītivattāti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti – taṇhaṃ pariññāya anāsavāse <pb ed="T" n="0.0157" /> te ve narā oghatiṇṇāti brūmi. Tenāha bhagavā –</p>

<p rend="gatha1">‘‘Nāhaṃ sabbe samaṇabrāhmaṇāse, [nandāti bhagavā]</p>

<p rend="gatha2">Jātijarāya nivutāti brūmi;</p>

<p rend="gathalast">Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabbaṃ.</p>

<p rend="gatha1">Anekarūpampi pahāya sabbaṃ, taṇhaṃ pariññāya anāsavāse;</p>

<p rend="gathalast">Te ve narā oghatiṇṇāti brūmī’’ti.</p>

<p rend="hangnum" n="52"><hi rend="paranum">52</hi><hi rend="dot">.</hi></p>

<p rend="gatha1"><hi rend="bold">Etābhinandāmi</hi><pb ed="V" n="0.0110" /><hi rend="bold">vaco mahesino, sukittitaṃ gotamanūpadhīkaṃ;</hi></p>

<p rend="gathalast"><hi rend="bold">Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabbaṃ.</hi></p>

<p rend="gatha1"><hi rend="bold">Anekarūpampi pahāya sabbaṃ, taṇhaṃ pariññāya anāsavāse;</hi></p>

<p rend="gathalast"><hi rend="bold">Ahampi te oghatiṇṇāti brūmi.</hi></p>

<p rend="bodytext"><hi rend="bold">Etābhinandāmi</hi><pb ed="M" n="0.0123" /><hi rend="bold">vaco mahesino</hi>ti. <hi rend="bold">Eta</hi>nti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ nandāmi abhinandāmi modāmi anumodāmi icchāmi sādiyāmi patthayāmi pihayāmi abhijappāmi. <hi rend="bold">Mahesino</hi>ti kiṃ mahesi bhagavā? Mahantaṃ sīlakkhandhaṃ esī gavesī pariyesīti mahesi…pe… kahaṃ narāsabhoti mahesīti – etābhinandāmi vaco mahesino.</p>

<p rend="bodytext"><hi rend="bold">Sukittitaṃ</hi><pb ed="T" n="0.0158" /><hi rend="bold">gotamanūpadhīka</hi>nti. <hi rend="bold">Sukittita</hi>nti sukittitaṃ suācikkhitaṃ <note>svācikkhitaṃ (ka.)</note> sudesitaṃ supaññapitaṃ supaṭṭhapitaṃ suvivaṭaṃ suvibhattaṃ suuttānīkataṃ supakāsitaṃ. <hi rend="bold">Gotamanūpadhīka</hi>nti upadhī vuccanti kilesā ca khandhā ca abhisaṅkhārā ca. Upadhippahānaṃ upadhivūpasamaṃ upadhinissaggaṃ upadhipaṭippassaddhaṃ amataṃ nibbānanti – sukittitaṃ gotamanūpadhīkaṃ.</p>

<p rend="bodytext"><hi rend="bold">Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabba</hi>nti ye sabbā diṭṭhasuddhiyo pahāya jahitvā pajahitvā vinodetvā byantīkaritvā anabhāvaṃ gametvā. Ye sabbā sutasuddhiyo…pe… ye sabbā mutasuddhiyo… ye sabbā diṭṭhasutamutasuddhiyo… ye sabbā sīlasuddhiyo… ye sabbā vatasuddhiyo… ye sabbā sīlabbatasuddhiyo pahāya jahitvā pajahitvā vinodetvā byantīkaritvā anabhāvaṃ gametvāti – ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabbaṃ.</p>

<p rend="bodytext"><hi rend="bold">Anekarūpampi pahāya sabba</hi>nti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ pahāya jahitvā pajahitvā vinodetvā byantīkaritvā anabhāvaṃ gametvāti – anekarūpampi pahāya sabbaṃ.</p>

<p rend="bodytext"><hi rend="bold">Taṇhaṃ pariññāya anāsavāse, ahampi te oghatiṇṇāti brūmī</hi>ti. <hi rend="bold">Taṇhā</hi>ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. <hi rend="bold">Taṇhaṃ pariññāyā</hi>ti taṇhaṃ tīhi <pb ed="T" n="0.0159" /> pariññāhi parijānitvā – ñātapariññāya, tīraṇapariññāya <note>tiraṇapariññāya (syā.)</note>, pahānapariññāya. Katamā ñātapariññā <pb ed="V" n="0.0111" />? Taṇhaṃ jānāti – ayaṃ rūpataṇhā, ayaṃ saddataṇhā, ayaṃ gandhataṇhā, ayaṃ rasataṇhā, ayaṃ phoṭṭhabbataṇhā, ayaṃ dhammataṇhāti jānāti passati – ayaṃ ñātapariññā.</p>

<p rend="bodytext">Katamā tīraṇapariññā? Evaṃ ñātaṃ katvā taṇhaṃ tīreti <note>tireti (syā.)</note> aniccato dukkhato rogato gaṇḍato sallato aghato ābādhato parato <pb ed="M" n="0.0124" /> palokato ītito upaddavato bhayato upasaggato calato pabhaṅguto addhuvato atāṇato aleṇato asaraṇato asaraṇībhūtato rittato tucchato suññato anattato ādīnavato vipariṇāmadhammato asārakato aghamūlato vadhakato vibhavato sāsavato saṅkhatato mārāmisato jātidhammato jarādhammato byādhidhammato maraṇadhammato sokaparidevadukkhadomanassupāyāsadhammato saṃkilesadhammato samudayato atthaṅgamato assādato ādīnavato nissaraṇato tīreti – ayaṃ tīraṇapariññā.</p>

<p rend="bodytext">Katamā pahānapariññā? Evaṃ tīrayitvā taṇhaṃ pajahati vinodeti byantīkaroti anabhāvaṃ gameti – ayaṃ pahānapariññā.</p>

<p rend="bodytext"><hi rend="bold">Taṇhaṃ pariññāyā</hi>ti taṇhaṃ imāhi tīhi pariññāhi parijānitvā. <hi rend="bold">Anāsavā</hi>ti cattāro āsavā – kāmāsavo, bhavāsavo, diṭṭhāsavo, avijjāsavo. Yesaṃ ime āsavā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā, te vuccanti anāsavā <pb ed="T" n="0.0160" /> arahanto khīṇāsavā. <hi rend="bold">Taṇhaṃ pariññāya anāsavāse, ahampi te oghatiṇṇā</hi>ti. <hi rend="bold">Brūmī</hi>ti ye taṇhaṃ pariññāya anāsavā, ahampi te kāmoghaṃ tiṇṇā bhavoghaṃ tiṇṇā diṭṭhoghaṃ tiṇṇā avijjoghaṃ tiṇṇā sabbasaṃsārapathaṃ tiṇṇā uttiṇṇā nittiṇṇā atikkantā samatikkantā vītivattāti brūmi vadāmiti – taṇhaṃ pariññāya anāsavāse, ahampi te oghatiṇṇāti brūmi. Tenāha so brāhmaṇo –</p>

<p rend="gatha1">‘‘Etābhinandāmi vaco mahesino, sukittitaṃ gotamanūpadhīkaṃ;</p>

<p rend="gathalast">Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabbaṃ.</p>

<p rend="gatha1">Anekarūpampi pahāya sabbaṃ, taṇhaṃ pariññāya anāsavāse;</p>

<p rend="gathalast">Ahampi te oghatiṇṇāti brūmī’’ti.</p>

<p rend="centre">Nandamāṇavapucchāniddeso sattamo.</p>

<p rend="subhead">8. Hemakamāṇavapucchāniddeso</p>

<p rend="hangnum" n="53"><hi rend="paranum">53</hi><hi rend="dot">.</hi></p>

<p rend="gatha1"><hi rend="bold">Ye</hi><pb ed="T" n="0.0161" /><pb ed="V" n="0.0112" /><pb ed="M" n="0.0125" /><hi rend="bold">me pubbe viyākaṃsu, [iccāyasmā hemako]</hi></p>

<p rend="gatha2"><hi rend="bold">Huraṃ gotamasāsanā;</hi></p>

<p rend="gatha3"><hi rend="bold">Iccāsi iti bhavissati, sabbaṃ taṃ itihītihaṃ;</hi></p>

<p rend="gathalast"><hi rend="bold">Sabbaṃ taṃ takkavaḍḍhanaṃ, nāhaṃ tattha abhiramiṃ.</hi></p>

<p rend="bodytext"><hi rend="bold">Ye me pubbe viyākaṃsū</hi>ti yo ca bāvarī brāhmaṇo ye caññe tassa ācariyā, te sakaṃ diṭṭhiṃ sakaṃ khantiṃ sakaṃ ruciṃ sakaṃ laddhiṃ sakaṃ ajjhāsayaṃ sakaṃ adhippāyaṃ byākaṃsu ācikkhiṃsu desayiṃsu paññapiṃsu paṭṭhapiṃsu vivariṃsu vibhajiṃsu uttānīakaṃsu pakāsesunti – ye me pubbe viyākaṃsu. <hi rend="bold">Iccāyasmā hemako</hi>ti. <hi rend="bold">Iccā</hi>ti padasandhi…pe… padānupubbatāpetaṃ – iccāti. <hi rend="bold">Āyasmā</hi>ti piyavacanaṃ…pe…. <hi rend="bold">Hemako</hi>ti tassa brāhmaṇassa nāmaṃ…pe… abhilāpoti – iccāyasmā hemako.</p>

<p rend="bodytext"><hi rend="bold">Huraṃ gotamasāsanā</hi>ti huraṃ gotamasāsanā paraṃ gotamasāsanā pure gotamasāsanā paṭhamataraṃ gotamasāsanā buddhasāsanā jinasāsanā tathāgatasāsanā <note>tathāgatasāsanā devasāsanā (ka.)</note> arahantasāsanāti – huraṃ gotamasāsanā.</p>

<p rend="bodytext"><hi rend="bold">Iccāsi iti bhavissatī</hi>ti evaṃ kira āsi, evaṃ kira bhavissatīti <pb ed="T" n="0.0162" /> – iccāsi iti bhavissati.</p>

<p rend="bodytext"><hi rend="bold">Sabbaṃ taṃ itihītiha</hi>nti sabbaṃ taṃ itihītihaṃ itikirāya paraṃparāya piṭakasampadāya takkahetu nayahetu ākāraparivitakkena diṭṭhinijjhānakkhantiyā na sāmaṃ sayamabhiññātaṃ na attapaccakkhadhammaṃ kathayiṃsūti – sabbaṃ taṃ itihītihaṃ.</p>

<p rend="bodytext"><hi rend="bold">Sabbaṃ taṃ takkavaḍḍhana</hi>nti sabbaṃ taṃ takkavaḍḍhanaṃ vitakkavaḍḍhanaṃ saṅkappavaḍḍhanaṃ kāmavitakkavaḍḍhanaṃ byāpādavitakkavaḍḍhanaṃ vihiṃsāvitakkavaḍḍhanaṃ ñātivitakkavaḍḍhanaṃ janapadavitakkavaḍḍhanaṃ amarāvitakkavaḍḍhanaṃ parānudayatāpaṭisaṃyuttavitakkavaḍḍhanaṃ lābhasakkārasilokapaṭisaṃyuttavitakkavaḍḍhanaṃ anavaññattipaṭisaṃyuttavitakkavaḍḍhananti – sabbaṃ taṃ takkavaḍḍhanaṃ.</p>

<p rend="bodytext"><hi rend="bold">Nāhaṃ</hi><pb ed="V" n="0.0113" /><pb ed="M" n="0.0126" /><hi rend="bold">tattha abhirami</hi>nti nāhaṃ tattha abhiramiṃ na vindiṃ nādhigacchiṃ na paṭilabhinti – nāhaṃ tattha abhiramiṃ. Tenāha so brāhmaṇo –</p>

<p rend="gatha1">‘‘Ye me pubbe viyākaṃsu, [iccāyasmā hemako]</p>

<p rend="gatha2">Huraṃ gotamasāsanā;</p>

<p rend="gatha3">Iccāsi iti bhavissati, sabbaṃ taṃ itihītihaṃ;</p>

<p rend="gathalast">Sabbaṃ taṃ takkavaḍḍhanaṃ, nāhaṃ tattha abhirami’’nti.</p>

<p rend="hangnum" n="54"><hi rend="paranum">54</hi><hi rend="dot">.</hi></p>

<p rend="gatha1"><hi rend="bold">Tvañca me dhammamakkhāhi, taṇhānigghātanaṃ muni;</hi></p>

<p rend="gathalast"><hi rend="bold">Yaṃ</hi><pb ed="T" n="0.0163" /><hi rend="bold">viditvā sato caraṃ, tare loke visattikaṃ.</hi></p>

<p rend="bodytext"><hi rend="bold">Tvañca me dhammamakkhāhī</hi>ti. <hi rend="bold">Tva</hi>nti bhagavantaṃ bhaṇati. <hi rend="bold">Dhammamakkhāhī</hi>ti. <hi rend="bold">Dhamma</hi>nti ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ, cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṃ aṭṭhaṅgikaṃ maggaṃ nibbānañca nibbānagāminiñca paṭipadaṃ akkhāhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – tvañca me dhammamakkhāhi.</p>

<p rend="bodytext"><hi rend="bold">Taṇhānigghātanaṃ munī</hi>ti. <hi rend="bold">Taṇhā</hi>ti – rūpataṇhā…pe… dhammataṇhā. Taṇhānigghātanaṃ taṇhāpahānaṃ taṇhāvūpasamaṃ taṇhāpaṭinissaggaṃ taṇhāpaṭippassaddhiṃ amataṃ nibbānaṃ. <hi rend="bold">Munī</hi>ti monaṃ vuccati ñāṇaṃ…pe… saṅgajālamaticca so munīti – taṇhānigghātanaṃ muni.</p>

<p rend="bodytext"><hi rend="bold">Yaṃ viditvā sato cara</hi>nti yaṃ viditaṃ katvā tulayitvā tīrayitvā vibhāvayitvā vibhūtaṃ katvā. ‘‘Sabbe saṅkhārā aniccā’’ti viditaṃ katvā tulayitvā tīrayitvā vibhāvayitvā vibhūtaṃ katvā, ‘‘sabbe saṅkhārā dukkhā’’ti…pe… ‘‘sabbe dhammā anattā’’ti…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti viditaṃ katvā tulayitvā tīrayitvā vibhāvayitvā <pb ed="T" n="0.0164" /> vibhūtaṃ katvā. <hi rend="bold">Sato</hi>ti catūhi kāraṇehi sato – kāye kāyānupassanāsatipaṭṭhānaṃ bhāvento sato…pe… so vuccati sato. <hi rend="bold">Cara</hi>nti caranto viharanto iriyanto vattento pālento yapento yāpentoti – yaṃ viditvā sato caraṃ.</p>

<p rend="bodytext"><hi rend="bold">Tare</hi><pb ed="V" n="0.0114" /><hi rend="bold">loke visattika</hi>nti visattikā vuccati taṇhā. Yo rāgo sārāgo…pe… abhijjhā lobho akusalamūlaṃ. <hi rend="bold">Visattikā</hi>ti kenaṭṭhena <pb ed="M" n="0.0127" /> visattikā…pe… visaṭā vitthatāti visattikā. <hi rend="bold">Loke</hi>ti apāyaloke manussaloke devaloke khandhaloke dhātuloke āyatanaloke. <hi rend="bold">Tare loke visattika</hi>nti loke vesā visattikā loke vetaṃ visattikaṃ sato tareyyaṃ uttareyyaṃ patareyyaṃ samatikkameyyaṃ vītivatteyyanti – tare loke visattikaṃ. Tenāha so brāhmaṇo –</p>

<p rend="gatha1">‘‘Tvañca me dhammamakkhāhi, taṇhānigghātanaṃ muni;</p>

<p rend="gathalast">Yaṃ viditvā sato caraṃ, tare loke visattika’’nti.</p>

<p rend="hangnum" n="55"><hi rend="paranum">55</hi><hi rend="dot">.</hi></p>

<p rend="gatha1"><hi rend="bold">Idha diṭṭhasutamutaviññātesu, piyarūpesu hemaka;</hi></p>

<p rend="gathalast"><hi rend="bold">Chandarāgavinodanaṃ, nibbānapadamaccutaṃ.</hi></p>

<p rend="bodytext"><hi rend="bold">Idha diṭṭhasutamutaviññātesū</hi>ti. <hi rend="bold">Diṭṭha</hi>nti cakkhunā diṭṭhaṃ; <hi rend="bold">suta</hi>nti sotena sutaṃ; <hi rend="bold">muta</hi>nti ghānena ghāyitaṃ jivhāya sāyitaṃ kāyena phuṭṭhaṃ; <hi rend="bold">viññāta</hi>nti manasā viññātanti – idha diṭṭhasutamutaviññātesu.</p>

<p rend="bodytext"><hi rend="bold">Piyarūpesu</hi><pb ed="T" n="0.0165" /><hi rend="bold">hemakā</hi>ti kiñca loke piyarūpaṃ sātarūpaṃ? Cakkhu <note>cakkhuṃ (syā. ka.)</note> loke piyarūpaṃ sātarūpaṃ, sotaṃ loke…pe… ghānaṃ loke… jivhā loke… kāyo loke… mano loke piyarūpaṃ sātarūpaṃ; rūpā loke piyarūpaṃ sātarūpaṃ, saddā loke… gandhā loke… rasā loke… phoṭṭhabbā loke… dhammā loke piyarūpaṃ sātarūpaṃ; cakkhuviññāṇaṃ loke piyarūpaṃ sātarūpaṃ, sotaviññāṇaṃ loke piyarūpaṃ sātarūpaṃ, ghānaviññāṇaṃ loke… jivhāviññāṇaṃ loke… kāyaviññāṇaṃ loke… manoviññāṇaṃ loke piyarūpaṃ sātarūpaṃ, cakkhusamphasso loke… sotasamphasso loke… ghānasamphasso loke… jivhāsamphasso loke… kāyasamphasso loke… manosamphasso loke piyarūpaṃ sātarūpaṃ; cakkhusamphassajā vedanā loke piyarūpaṃ sātarūpaṃ… sotasamphassajā vedanā… ghānasamphassajā vedanā… jivhāsamphassajā vedanā… kāyasamphassajā vedanā… manosamphassajā vedanā loke piyarūpaṃ sātarūpaṃ; rūpasaññā loke… saddasaññā loke… gandhasaññā loke… rasasaññā loke… phoṭṭhabbasaññā loke… dhammasaññā loke piyarūpaṃ sātarūpaṃ, rūpasañcetanā <pb ed="M" n="0.0128" /> loke… saddasañcetanā loke… gandhasañcetanā loke… rasasañcetanā loke… phoṭṭhabbasañcetanā loke… dhammasañcetanā loke piyarūpaṃ sātarūpaṃ; rūpataṇhā loke… saddataṇhā loke… gandhataṇhā loke… rasataṇhā loke <pb ed="V" n="0.0115" />… phoṭṭhabbataṇhā loke… dhammataṇhā loke piyarūpaṃ sātarūpaṃ; rūpavitakko loke… saddavitakko loke… gandhavitakko loke… rasavitakko loke… phoṭṭhabbavitakko loke… dhammavitakko loke piyarūpaṃ sātarūpaṃ; rūpavicāro loke piyarūpaṃ sātarūpaṃ, saddavicāro loke… gandhavicāro loke… rasavicāro loke… phoṭṭhabbavicāro <pb ed="T" n="0.0166" /> loke… dhammavicāro loke piyarūpaṃ sātarūpanti – piyarūpesu hemaka.</p>

<p rend="bodytext"><hi rend="bold">Chandarāgavinodana</hi>nti. <hi rend="bold">Chandarāgo</hi>ti yo kāmesu kāmacchando kāmarāgo kāmanandī kāmataṇhā kāmasineho kāmapariḷāho kāmamucchā kāmajjhosānaṃ kāmogho kāmayogo kāmupādānaṃ kāmacchandanīvaraṇaṃ. <hi rend="bold">Chandarāgavinodana</hi>nti chandarāgappahānaṃ chandarāgavūpasamaṃ chandarāgapaṭinissaggaṃ chandarāgapaṭippassaddhaṃ amataṃ nibbānanti – chandarāgavinodanaṃ.</p>

<p rend="bodytext"><hi rend="bold">Nibbānapadamaccuta</hi>nti nibbānapadaṃ tāṇapadaṃ leṇapadaṃ saraṇapadaṃ abhayapadaṃ. <hi rend="bold">Accuta</hi>nti niccaṃ dhuvaṃ sassataṃ avipariṇāmadhammanti – nibbānapadamaccutaṃ. Tenāha bhagavā –</p>

<p rend="gatha1">‘‘Idha diṭṭhasutamutaviññātesu, piyarūpesu hemaka;</p>

<p rend="gathalast">Chandarāgavinodanaṃ, nibbānapadamaccuta’’nti.</p>

<p rend="hangnum" n="56"><hi rend="paranum">56</hi><hi rend="dot">.</hi></p>

<p rend="gatha1"><hi rend="bold">Etadaññāya ye satā, diṭṭhadhammābhinibbutā;</hi></p>

<p rend="gathalast"><hi rend="bold">Upasantā ca te sadā, tiṇṇā loke visattikaṃ. </hi></p>

<p rend="bodytext"><hi rend="bold">Etadaññāya ye satā</hi>ti. <hi rend="bold">Eta</hi>nti amataṃ nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. <hi rend="bold">Aññāyā</hi>ti aññāya jānitvā tulayitvā tīrayitvā vibhāvayitvā vibhūtaṃ katvā. ‘‘Sabbe saṅkhārā aniccā’’ti aññāya jānitvā tulayitvā tīrayitvā vibhāvayitvā vibhūtaṃ katvā. ‘‘Sabbe <pb ed="T" n="0.0167" /> saṅkhārā dukkhā’’ti… ‘‘sabbe dhammā anattā’’ti…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti aññāya jānitvā tulayitvā tīrayitvā vibhāvayitvā <pb ed="M" n="0.0129" /> vibhūtaṃ katvā. <hi rend="bold">Ye</hi>ti arahanto khīṇāsavā. <hi rend="bold">Satā</hi>ti catūhi kāraṇehi satā – kāye kāyānupassanāsatipaṭṭhānaṃ bhāvitattā satā…pe… te vuccanti satāti – etadaññāya ye satā.</p>

<p rend="bodytext"><hi rend="bold">Diṭṭhadhammābhinibbutā</hi>ti. <hi rend="bold">Diṭṭhadhammā</hi>ti diṭṭhadhammā ñātadhammā tulitadhammā tīritadhammā vibhūtadhammā <pb ed="V" n="0.0116" /> vibhāvitadhammā. ‘‘Sabbe saṅkhārā aniccā’’ti diṭṭhadhammā…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti diṭṭhadhammā ñātadhammā tulitadhammā tīritadhammā vibhūtadhammā vibhāvitadhammā. <hi rend="bold">Abhinibbutā</hi>ti rāgassa nibbāpitattā nibbutā, dosassa nibbāpitattā nibbutā, mohassa nibbāpitattā nibbutā, kodhassa…pe… upanāhassa… sabbākusalābhisaṅkhārānaṃ santattā samitattā vūpasamitattā nijjhātattā nibbutattā vigatattā paṭippasaddhattā santā upasantā vūpasantā nibbutā paṭippassaddhāti – diṭṭhadhammābhinibbutā.</p>

<p rend="bodytext"><hi rend="bold">Upasantā ca te sadā</hi>ti. <hi rend="bold">Upasantā</hi>ti rāgassa upasamitattā nibbāpitattā upasantā…pe… dosassa… mohassa… kodhassa… upanāhassa…pe… sabbākusalābhisaṅkhārānaṃ santattā samitattā vūpasamitattā nijjhātattā nibbutattā vigatattā paṭippasaddhattā santā upasantā vūpasantā nibbutā paṭippassaddhāti upasantā. <hi rend="bold">Te</hi>ti arahanto khīṇāsavā. <hi rend="bold">Sadā</hi>ti sadā <pb ed="T" n="0.0168" /> sabbakālaṃ niccakālaṃ dhuvakālaṃ satataṃ samitaṃ abbokiṇṇaṃ poṅkhānupoṅkhaṃ udakūmikajātaṃ avīcisantatisahitaṃ phassitaṃ purebhattaṃ pacchābhattaṃ purimayāmaṃ majjhimayāmaṃ pacchimayāmaṃ kāḷe juṇhe vasse hemante gimhe purime vayokhandhe majjhime vayokhandhe pacchime vayokhandheti – upasantā ca te sadā.</p>

<p rend="bodytext"><hi rend="bold">Tiṇṇā loke visattika</hi>nti visattikā vuccati taṇhā. Yo rāgo sārāgo…pe… abhijjhā lobho akusalamūlaṃ. <hi rend="bold">Visattikā</hi>ti kenaṭṭhena visattikā…pe… visaṭā vitthatāti visattikā. <hi rend="bold">Loke</hi>ti apāyaloke…pe… āyatanaloke. <hi rend="bold">Tiṇṇā loke visattika</hi>nti loke vesā visattikā loke vetaṃ visattikaṃ tiṇṇā uttiṇṇā nitthiṇṇā atikkantā samatikkantā vītivattāti – tiṇṇā loke visattikaṃ. Tenāha bhagavā –</p>

<p rend="gatha1">‘‘Etadaññāya <pb ed="M" n="0.0130" /> ye satā, diṭṭhadhammābhinibbutā;</p>

<p rend="gathalast">Upasantā ca te sadā, tiṇṇā loke visattika’’nti.</p>

<p rend="bodytext">Saha gāthāpariyosānā…pe… satthā me bhante bhagavā, sāvakohamasmīti.</p>

<p rend="centre">Hemakamāṇavapucchāniddeso aṭṭhamo.</p>

<p rend="subhead">9. Todeyyamāṇavapucchāniddeso</p>

<p rend="hangnum" n="57"><hi rend="paranum">57</hi><hi rend="dot">.</hi></p>

<p rend="gatha1"><hi rend="bold">Yasmiṃ</hi><pb ed="T" n="0.0169" /><pb ed="V" n="0.0117" /><hi rend="bold">kāmā na vasanti, [iccāyasmā todeyyo]</hi></p>

<p rend="gatha2"><hi rend="bold">Taṇhā yassa na vijjati;</hi></p>

<p rend="gathalast"><hi rend="bold">Kathaṃkathā ca yo tiṇṇo, vimokkho tassa kīdiso.</hi></p>

<p rend="bodytext"><hi rend="bold">Yasmiṃ kāmā na vasantī</hi>ti yasmiṃ kāmā na vasanti na saṃvasanti na āvasanti na parivasantīti – yasmiṃ kāmā na vasanti. <hi rend="bold">Iccāyasmā todeyyo</hi>ti. <hi rend="bold">Iccā</hi>ti padasandhi…pe… padānupubbatāpetaṃ – iccāti. <hi rend="bold">Āyasmā</hi>ti piyavacanaṃ…pe…. <hi rend="bold">Todeyyo</hi>ti tassa brāhmaṇassa nāmaṃ…pe… abhilāpoti – iccāyasmā todeyyo.</p>

<p rend="bodytext"><hi rend="bold">Taṇhā yassa na vijjatī</hi>ti taṇhā yassa natthi na sati na saṃvijjati nupalabbhati ñāṇagginā daḍḍhāti – taṇhā yassa na vijjati.</p>

<p rend="bodytext"><hi rend="bold">Kathaṃkathā ca yo tiṇṇo</hi>ti kathaṃkathā ca yo tiṇṇo uttiṇṇo nitthiṇṇo atikkanto samatikkanto vītivattoti – kathaṃkathā ca yo tiṇṇo.</p>

<p rend="bodytext"><hi rend="bold">Vimokkho tassa kīdiso</hi>ti vimokkho tassa kīdiso kiṃsaṇṭhito kiṃpakāro kiṃpaṭibhāgo icchitabboti vimokkhaṃ pucchatīti – vimokkho <pb ed="T" n="0.0170" /> tassa kīdiso. Tenāha so brāhmaṇo –</p>

<p rend="gatha1">‘‘Yasmiṃ kāmā na vasanti, [iccāyasmā todeyyo]</p>

<p rend="gatha2">Taṇhā yassa na vijjati;</p>

<p rend="gathalast">Kathaṃkathā ca yo tiṇṇo, vimokkho tassa kīdiso’’ti.</p>

<p rend="hangnum" n="58"><hi rend="paranum">58</hi><hi rend="dot">.</hi></p>

<p rend="gatha1"><hi rend="bold">Yasmiṃ</hi><pb ed="M" n="0.0131" /><hi rend="bold">kāmā na vasanti, [todeyyāti bhagavā]</hi></p>

<p rend="gatha2"><hi rend="bold">Taṇhā yassa na vijjati;</hi></p>

<p rend="gathalast"><hi rend="bold">Kathaṃkathā ca yo tiṇṇo, vimokkho tassa nāparo. </hi></p>

<p rend="bodytext"><hi rend="bold">Yasmiṃ kāmā na vasantī</hi>ti. <hi rend="bold">Yasmi</hi>nti yasmiṃ puggale arahante khīṇāsave. <hi rend="bold">Kāmā</hi>ti uddānato <pb ed="V" n="0.0118" /> dve kāmā – vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. <hi rend="bold">Yasmiṃ kāmā na vasantī</hi>ti yasmiṃ kāmā na vasanti na saṃvasanti na āvasanti na parivasantīti – yasmiṃ kāmā na vasanti.</p>

<p rend="bodytext"><hi rend="bold">Todeyyāti bhagavā</hi>ti. <hi rend="bold">Todeyyā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – todeyyāti bhagavā.</p>

<p rend="bodytext"><hi rend="bold">Taṇhā yassa na vijjatī</hi>ti. <hi rend="bold">Taṇhā</hi>ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. <hi rend="bold">Yassā</hi>ti arahato khīṇāsavassa. <hi rend="bold">Taṇhā yassa na vijjatī</hi>ti taṇhā yassa <pb ed="T" n="0.0171" /> natthi na sati na saṃvijjati nupalabbhati, pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti – taṇhā yassa na vijjati.</p>

<p rend="bodytext"><hi rend="bold">Kathaṃkathā ca yo tiṇṇo</hi>ti kathaṃkathā vuccati vicikicchā. Dukkhe kaṅkhā…pe… chambhitattaṃ cittassa manovilekho. <hi rend="bold">Yo</hi>ti yo so arahaṃ khīṇāsavo. <hi rend="bold">Kathaṃkathā ca yo tiṇṇo</hi>ti kathaṃkathā ca yo tiṇṇo uttiṇṇo nitthiṇṇo atikkanto samatikkanto vītivattoti – kathaṃkathā ca yo tiṇṇo.</p>

<p rend="bodytext"><hi rend="bold">Vimokkho tassa nāparo</hi>ti natthi tassa aparo vimokkho. Yena vimokkhena vimucceyya vimutto so. Kataṃ tassa vimokkhena karaṇīyanti – vimokkho tassa nāparo. Tenāha bhagavā –</p>

<p rend="gatha1">‘‘Yasmiṃ kāmā na vasanti, [todeyyāti bhagavā]</p>

<p rend="gatha2">Taṇhā yassa na vijjati;</p>

<p rend="gathalast">Kathaṃkathā ca yo tiṇṇo, vimokkho tassa nāparo’’ti.</p>

<p rend="hangnum" n="59"><hi rend="paranum">59</hi><hi rend="dot">.</hi></p>

<p rend="gatha1"><hi rend="bold">Nirāsaso</hi><pb ed="M" n="0.0132" /><hi rend="bold">so uda āsasāno, paññāṇavā so uda paññakappī;</hi></p>

<p rend="gathalast"><hi rend="bold">Muniṃ ahaṃ sakka yathā vijaññaṃ, taṃ me viyācikkha samantacakkhu.</hi></p>

<p rend="bodytext"><hi rend="bold">Nirāsaso so uda āsasāno</hi>ti nittaṇho so, udāhu <pb ed="T" n="0.0172" /> sataṇho rūpe āsīsati <note>āsiṃsati (syā.)</note>, sadde…pe… gandhe… rase… phoṭṭhabbe… kulaṃ… gaṇaṃ… āvāsaṃ… lābhaṃ… yasaṃ… pasaṃsaṃ… sukhaṃ… cīvaraṃ… piṇḍapātaṃ… senāsanaṃ… gilānapaccayabhesajjaparikkhāraṃ… kāmadhātuṃ <pb ed="V" n="0.0119" />… rūpadhātuṃ… arūpadhātuṃ… kāmabhavaṃ… rūpabhavaṃ… arūpabhavaṃ… saññābhavaṃ… asaññābhavaṃ… nevasaññānāsaññābhavaṃ… ekavokārabhavaṃ… catuvokārabhavaṃ… pañcavokārabhavaṃ… atītaṃ… anāgataṃ… paccuppannaṃ… diṭṭhasutamutaviññātabbe dhamme āsīsati sādiyati pattheti piheti abhijappatīti – nirāsaso so uda āsasāno.</p>

<p rend="bodytext"><hi rend="bold">Paññāṇavā so uda paññakappī</hi>ti. <hi rend="bold">Paññāṇavā so</hi>ti paṇḍito paññavā buddhimā ñāṇī vibhāvī medhāvī. <hi rend="bold">Uda paññakappī</hi>ti udāhu aṭṭhasamāpattiñāṇena vā pañcābhiññāñāṇena vā micchāñāṇena vā taṇhākappaṃ vā diṭṭhikappaṃ vā kappeti janeti sañjaneti nibbatteti abhinibbattetīti – paññāṇavā so uda paññakappī.</p>

<p rend="bodytext"><hi rend="bold">Muniṃ ahaṃ sakka yathā vijañña</hi>nti. <hi rend="bold">Sakkā</hi>ti sakko bhagavā. Sakyakulā pabbajitotipi sakko. Atha vā, aḍḍho mahaddhano dhanavātipi sakko. Tassimāni dhanāni, seyyathidaṃ – saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ paññādhanaṃ satipaṭṭhānadhanaṃ sammappadhānadhanaṃ iddhipādadhanaṃ indriyadhanaṃ baladhanaṃ bojjhaṅgadhanaṃ maggadhanaṃ phaladhanaṃ nibbānadhananti. Tehi anekavidhehi dhanaratanehi <pb ed="T" n="0.0173" /> aḍḍho mahaddhano dhanavātipi sakko. Atha vā, pahu visavī alamatto sūro vīro vikkanto abhīrū acchambhī anutrāsī apalāyī pahīnabhayabheravo vigatalomahaṃsotipi sakko. <hi rend="bold">Muniṃ ahaṃ sakka yathā vijañña</hi>nti sakka yathāhaṃ muniṃ jāneyyaṃ ājāneyyaṃ vijāneyyaṃ paṭivijāneyyaṃ paṭivijjheyyanti – muniṃ ahaṃ sakka yathā vijaññaṃ.</p>

<p rend="bodytext"><hi rend="bold">Taṃ</hi><pb ed="M" n="0.0133" /><hi rend="bold">me viyācikkha samantacakkhū</hi>ti. <hi rend="bold">Ta</hi>nti yaṃ pucchāmi yaṃ yācāmi yaṃ ajjhesāmi yaṃ pasādemi. <hi rend="bold">Viyācikkhā</hi>ti ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi. <hi rend="bold">Samantacakkhū</hi>ti samantacakkhu vuccati sabbaññutañāṇaṃ…pe… tathāgato tena samantacakkhūti – taṃ me viyācikkha samantacakkhu. Tenāha so brāhmaṇo –</p>

<p rend="gatha1">‘‘Nirāsaso so uda āsasāno, paññāṇavā so uda paññakappī;</p>

<p rend="gathalast">Muniṃ ahaṃ sakka yathā vijaññaṃ, taṃ me viyācikkha samantacakkhū’’ti.</p>

<p rend="hangnum" n="60"><hi rend="paranum">60</hi><hi rend="dot">.</hi></p>

<p rend="gatha1"><hi rend="bold">Nirāsaso so na ca āsasāno, paññāṇavā so na ca paññakappī;</hi></p>

<p rend="gathalast"><hi rend="bold">Evampi todeyya muniṃ vijāna, akiñcanaṃ kāmabhave asattaṃ.</hi></p>

<p rend="bodytext"><hi rend="bold">Nirāsaso</hi><pb ed="V" n="0.0120" /><hi rend="bold">so na ca āsasāno</hi>ti nittaṇho so. Na so sataṇho <pb ed="T" n="0.0174" /> rūpe nāsīsati. Sadde…pe… gandhe… diṭṭhasutamutaviññātabbe dhamme nāsīsati na icchati na sādiyati na pattheti na piheti nābhijappatīti – nirāsaso so na ca āsasāno.</p>

<p rend="bodytext"><hi rend="bold">Paññāṇavā so na ca paññakappī</hi>ti. <hi rend="bold">Paññāṇavā</hi>ti paṇḍito paññavā buddhimā ñāṇī vibhāvī medhāvī. <hi rend="bold">Na ca paññakappī</hi>ti aṭṭhasamāpattiñāṇena vā pañcābhiññāñāṇena vā micchāñāṇena vā taṇhākappaṃ vā na kappeti diṭṭhikappaṃ vā na kappeti na janeti na sañjaneti na nibbatteti nābhinibbattetīti – paññāṇavā so na ca paññakappī.</p>

<p rend="bodytext"><hi rend="bold">Evampi todeyya muniṃ vijānā</hi>ti. <hi rend="bold">Munī</hi>ti monaṃ vuccati ñāṇaṃ…pe… saṅgajālamaticca so muni. <hi rend="bold">Evampi todeyya muniṃ vijānā</hi>ti todeyya, evaṃ muniṃ jāna paṭijāna paṭivijāna paṭivijjhāti – evampi todeyya muniṃ vijāna.</p>

<p rend="bodytext"><hi rend="bold">Akiñcanaṃ kāmabhave asatta</hi>nti. <hi rend="bold">Akiñcana</hi>nti rāgakiñcanaṃ dosakiñcanaṃ mohakiñcanaṃ mānakiñcanaṃ diṭṭhikiñcanaṃ kilesakiñcanaṃ duccaritakiñcanaṃ. Yassetāni <note>yassete (syā.)</note> kiñcanāni <pb ed="M" n="0.0134" /><note>kiñcanā (syā.)</note> pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni, so vuccati akiñcano. <hi rend="bold">Kāmā</hi>ti uddānato dve kāmā – vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. <hi rend="bold">Bhavā</hi>ti dve bhavā – kammabhavo <pb ed="T" n="0.0175" /> ca paṭisandhiko ca punabbhavo…pe… ayaṃ paṭisandhiko punabbhavo.</p>

<p rend="bodytext"><hi rend="bold">Akiñcanaṃ kāmabhave asatta</hi>nti akiñcanaṃ puggalaṃ kāme ca bhave ca asattaṃ alaggaṃ alaggitaṃ apalibuddhaṃ nikkhantaṃ nissaṭaṃ vippamuttaṃ visaññuttaṃ vimariyādikatena cetasā viharantanti – akiñcanaṃ kāmabhave asattaṃ. Tenāha bhagavā –</p>

<p rend="gatha1">‘‘Nirāsaso so na ca āsasāno, paññāṇavā so na ca paññakappī;</p>

<p rend="gathalast">Evampi todeyya muniṃ vijāna, akiñcanaṃ kāmabhave asattanti.</p>

<p rend="bodytext">Saha gāthāpariyosānā…pe… satthā me bhante bhagavā, sāvakohamasmīti.</p>

<p rend="centre">Todeyyamāṇavapucchāniddeso navamo.</p>

<p rend="subhead">10. Kappamāṇavapucchāniddeso</p>

<p rend="hangnum" n="61"><hi rend="paranum">61</hi><hi rend="dot">.</hi></p>

<p rend="gatha1"><hi rend="bold">Majjhe</hi><pb ed="T" n="0.0176" /><pb ed="V" n="0.0121" /><hi rend="bold">sarasmiṃ tiṭṭhataṃ, [iccāyasmā kappo]</hi></p>

<p rend="gatha2"><hi rend="bold">Oghe jāte mahabbhaye;</hi></p>

<p rend="gatha3"><hi rend="bold">Jarāmaccuparetānaṃ, dīpaṃ pabrūhi mārisa;</hi></p>

<p rend="gathalast"><hi rend="bold">Tvañca me dīpamakkhāhi, yathāyidaṃ nāparaṃ siyā. </hi></p>

<p rend="bodytext"><hi rend="bold">Majjhe sarasmiṃ tiṭṭhata</hi>nti saro vuccati saṃsāro āgamanaṃ gamanaṃ gamanāgamanaṃ kālaṃ gati bhavābhavo cuti ca upapatti ca nibbatti ca bhedo ca jāti ca jarā ca maraṇañca. Saṃsārassa purimāpi koṭi na paññāyati, pacchimāpi koṭi na paññāyati; majjheva saṃsāre sattā ṭhitā patiṭṭhitā allīnā upagatā ajjhositā adhimuttā.</p>

<p rend="bodytext">Kathaṃ <pb ed="M" n="0.0135" /> saṃsārassa purimā koṭi na paññāyati? Ettakā jātiyo vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni jātisatāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni jātisahassāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni jātisatasahassāni vaṭṭaṃ vatti <pb ed="T" n="0.0177" />, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakā jātikoṭiyo vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni jātikoṭisatāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni jātikoṭisahassāni vaṭṭaṃ vatti, tato paraṃ na vattatīti, hevaṃ natthi. Evampi saṃsārassa purimā koṭi na paññāyati. Ettakāni jātikoṭisatasahassāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati.</p>

<p rend="bodytext">Ettakāni vassāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni vassasatāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni vassasahassāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni <pb ed="V" n="0.0122" /> vassasatasahassāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakā vassakoṭiyo vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni vassakoṭisatāni vaṭṭaṃ vatti, tato paraṃ na <pb ed="T" n="0.0178" /> vattatīti hevaṃ natthi, evampi saṃsārassa purimā koṭi na paññāyati. Ettakāni vassakoṭisahassāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni vassakoṭisatasahassāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati.</p>

<p rend="bodytext">Ettakāni kappāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni kappasatāni vaṭṭaṃ <pb ed="M" n="0.0136" /> vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni kappasahassāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni kappasatasahassāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakā kappakoṭiyo vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni kappakoṭisatāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni kappakoṭisahassāni vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā koṭi na paññāyati. Ettakāni kappakoṭisatasahassāni vaṭṭaṃ vatti, tato <pb ed="T" n="0.0179" /> paraṃ na vattatīti hevaṃ natthi, evampi saṃsārassa purimā koṭi na paññāyati.</p>

<p rend="bodytext">Vuttañhetaṃ bhagavatā – ‘‘anamataggoyaṃ, bhikkhave, saṃsāro, pubbā koṭi na paññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarataṃ. Evaṃ dīgharattaṃ kho, bhikkhave, dukkhaṃ paccanubhūtaṃ tibbaṃ paccanubhūtaṃ byasanaṃ paccanubhūtaṃ, kaṭasī vaḍḍhitā <note>kaṭasīvavaḍḍhitaṃ (syā.) passa saṃ. ni. 2.124</note>. Yāvañcidaṃ, bhikkhave, alameva sabbasaṅkhāresu nibbindituṃ alaṃ virajjituṃ alaṃ vimuccitu’’nti. Evampi saṃsārassa purimā koṭi na paññāyati.</p>

<p rend="bodytext">Kathaṃ saṃsārassa pacchimā koṭi na paññāyati? Ettakā jātiyo vaṭṭaṃ vattissati, tato paraṃ na vattissatīti hevaṃ natthi, evampi saṃsārassa pacchimā koṭi na paññāyati. Ettakāni <pb ed="V" n="0.0123" /> jātisatāni, ettakāni jātisahassāni, ettakāni jātisatasahassāni, ettakā jātikoṭiyo, ettakāni jātikoṭisatāni, ettakāni jātikoṭisahassāni, ettakāni jātikoṭisatasahassāni, ettakāni vassāni, ettakāni vassasatāni, ettakāni vassasahassāni, ettakāni vassasatasahassāni, ettakā vassakoṭiyo, ettakāni vassakoṭisatāni, ettakāni vassakoṭisahassāni, ettakāni vassakoṭisatasahassāni, ettakāni kappāni, ettakāni kappasatāni, ettakāni kappasahassāni, ettakāni kappasatasahassāni, ettakā kappakoṭiyo, ettakāni kappakoṭisatāni <pb ed="M" n="0.0137" />, ettakāni kappakoṭisahassāni, ettakāni kappakoṭisatasahassāni <pb ed="T" n="0.0180" /> vaṭṭaṃ vattissati, tato paraṃ na vattissatīti hevaṃ natthi, evampi saṃsārassa pacchimā koṭi na paññāyati. Evampi saṃsārassa purimāpi koṭi na paññāyati, pacchimāpi koṭi na paññāyati, majjheva saṃsāre sattā ṭhitā patiṭṭhitā allīnā upagatā ajjhositā adhimuttāti – majjhe sarasmiṃ tiṭṭhataṃ. <hi rend="bold">Iccāyasmā kappo</hi>ti. <hi rend="bold">Iccā</hi>ti padasandhi…pe…. <hi rend="bold">Āyasmā</hi>ti piyavacanaṃ…pe…. <hi rend="bold">Kappo</hi>ti tassa brāhmaṇassa nāmaṃ…pe… abhilāpoti – iccāyasmā kappo.</p>

<p rend="bodytext"><hi rend="bold">Oghe jāte mahabbhaye</hi>ti kāmoghe bhavoghe diṭṭhoghe avijjoghe jāte sañjāte nibbatte abhinibbatte pātubhūte. <hi rend="bold">Mahabbhaye</hi>ti jātibhaye jarābhaye byādhibhaye maraṇabhayeti – oghe jāte mahabbhaye.</p>

<p rend="bodytext"><hi rend="bold">Jarāmaccuparetāna</hi>nti jarāya phuṭṭhānaṃ paretānaṃ samohitānaṃ samannāgatānaṃ. Maccunā phuṭṭhānaṃ paretānaṃ samohitānaṃ samannāgatānaṃ, jātiyā anugatānaṃ jarāya anusaṭānaṃ byādhinā abhibhūtānaṃ maraṇena abbhāhatānaṃ atāṇānaṃ aleṇānaṃ asaraṇānaṃ asaraṇībhūtānanti – jarāmaccuparetānaṃ.</p>

<p rend="bodytext"><hi rend="bold">Dīpaṃ pabrūhi mārisā</hi>ti dīpaṃ tāṇaṃ leṇaṃ saraṇaṃ gatiṃ parāyanaṃ <note>gatiparāyanaṃ (syā.) evamuparipi</note> brūhi ācikkhāhi desehi paññapehi paṭṭhapehi vivarāhi vibhajāhi <pb ed="T" n="0.0181" /> uttānīkarohi pakāsehi. <hi rend="bold">Mārisā</hi>ti piyavacanaṃ garuvacanaṃ sagāravasappatissādhivacanametaṃ mārisāti – dīpaṃ pabrūhi mārisa.</p>

<p rend="bodytext"><hi rend="bold">Tvañca me dīpamakkhāhī</hi>ti. <hi rend="bold">Tva</hi>nti bhagavantaṃ bhaṇati. <hi rend="bold">Dīpamakkhāhī</hi>ti dīpaṃ tāṇaṃ leṇaṃ saraṇaṃ gatiṃ parāyanaṃ akkhāhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – tvañca me dīpamakkhāhi.</p>

<p rend="bodytext"><hi rend="bold">Yathāyidaṃ</hi><pb ed="V" n="0.0124" /><hi rend="bold">nāparaṃ siyā</hi>ti yathayidaṃ dukkhaṃ idheva nirujjheyya vūpasameyya atthaṃ gaccheyya paṭippassambheyya punapaṭisandhikaṃ dukkhaṃ na nibbatteyya, kāmadhātuyā vā rūpadhātuyā vā arūpadhātuyā vā kāmabhave vā rūpabhave vā <pb ed="M" n="0.0138" /> arūpabhave vā saññābhave vā asaññābhave vā nevasaññānāsaññābhave vā ekavokārabhave vā catuvokārabhave vā pañcavokārabhave vā punagatiyā vā upapattiyā vā paṭisandhiyā vā bhave vā saṃsāre vā vaṭṭe vā na janeyya na sañjaneyya na nibbatteyya nābhinibbatteyya. Idheva nirujjheyya vūpasameyya atthaṃ gaccheyya paṭippassambheyyāti – yathāyidaṃ nāparaṃ siyā. Tenāha so brāhmaṇo –</p>

<p rend="gatha1">‘‘Majjhe sarasmiṃ tiṭṭhataṃ, [iccāyasmā kappo]</p>

<p rend="gatha2">Oghe jāte mahabbhaye;</p>

<p rend="gatha3">Jarāmaccuparetānaṃ, dīpaṃ pabrūhi mārisa;</p>

<p rend="gathalast">Tvañca <pb ed="T" n="0.0182" /> me dīpamakkhāhi, yathāyidaṃ nāparaṃ siyā’’ti.</p>

<p rend="hangnum" n="62"><hi rend="paranum">62</hi><hi rend="dot">.</hi></p>

<p rend="gatha1"><hi rend="bold">Majjhe sarasmiṃ tiṭṭhataṃ, [kappāti bhagavā]</hi></p>

<p rend="gatha2"><hi rend="bold">Oghe jāte mahabbhaye;</hi></p>

<p rend="gathalast"><hi rend="bold">Jarāmaccuparetānaṃ, dīpaṃ pabrūmi kappa te.</hi></p>

<p rend="bodytext"><hi rend="bold">Majjhe sarasmiṃ tiṭṭhata</hi>nti saro vuccati saṃsāro āgamanaṃ gamanaṃ gamanāgamanaṃ kālaṃ gati bhavābhavo, cuti ca upapatti ca nibbatti ca bhedo ca jāti ca jarā ca maraṇañca. Saṃsārassa purimāpi koṭi na paññāyati, pacchimāpi koṭi na paññāyati. Majjheva saṃsāre sattā ṭhitā patiṭṭhitā allīnā upagatā ajjhositā adhimuttā.</p>

<p rend="bodytext">Kathaṃ saṃsārassa purimā koṭi na paññāyati…pe… evaṃ saṃsārassa purimā koṭi na paññāyati. Kathaṃ saṃsārassa pacchimā koṭi na paññāyati…pe… evaṃ saṃsārassa pacchimā koṭi na paññāyati. Evaṃ saṃsārassa purimāpi koṭi na paññāyati, pacchimāpi koṭi na paññāyati. Majjheva saṃsāre sattā ṭhitā patiṭṭhitā allīnā upagatā ajjhositā adhimuttāti – majjhe sarasmiṃ tiṭṭhataṃ. <hi rend="bold">Kappāti bhagavā</hi>ti. <hi rend="bold">Kappā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – kappāti bhagavā.</p>

<p rend="bodytext"><hi rend="bold">Oghe</hi><pb ed="T" n="0.0183" /><pb ed="V" n="0.0125" /><hi rend="bold">jāte mahabbhaye</hi>ti kāmoghe bhavoghe diṭṭhoghe avijjoghe jāte sañjāte nibbatte abhinibbatte pātubhūte. <hi rend="bold">Mahabbhaye</hi>ti jātibhaye jarābhaye byādhibhaye maraṇabhayeti – oghe jāte mahabbhaye.</p>

<p rend="bodytext"><hi rend="bold">Jarāmaccuparetāna</hi>nti <pb ed="M" n="0.0139" /> jarāya phuṭṭhānaṃ paretānaṃ samohitānaṃ samannāgatānaṃ, maccunā phuṭṭhānaṃ paretānaṃ samohitānaṃ samannāgatānaṃ jātiyā anugatānaṃ jarāya anusaṭānaṃ byādhinā abhibhūtānaṃ maraṇena abbhāhatānaṃ atāṇānaṃ aleṇānaṃ asaraṇānaṃ asaraṇībhūtānanti – jarāmaccuparetānaṃ.</p>

<p rend="bodytext"><hi rend="bold">Dīpaṃ pabrūmi kappa te</hi>ti dīpaṃ tāṇaṃ leṇaṃ saraṇaṃ gatiṃ parāyanaṃ brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti – dīpaṃ pabrūmi kappa te. Tenāha bhagavā –</p>

<p rend="gatha1">‘‘Majjhe sarasmiṃ tiṭṭhataṃ, [kappāti bhagavā]</p>

<p rend="gatha2">Oghe jāte mahabbhaye;</p>

<p rend="gathalast">Jarāmaccuparetānaṃ, dīpaṃ pabrūmi kappa te’’ti.</p>

<p rend="hangnum" n="63"><hi rend="paranum">63</hi><hi rend="dot">.</hi></p>

<p rend="gatha1"><hi rend="bold">Akiñcanaṃ anādānaṃ, etaṃ dīpaṃ anāparaṃ;</hi></p>

<p rend="gathalast"><hi rend="bold">Nibbānaṃ iti naṃ brūmi, jarāmaccuparikkhayaṃ.</hi></p>

<p rend="bodytext"><hi rend="bold">Akiñcanaṃ</hi><pb ed="T" n="0.0184" /><hi rend="bold">anādāna</hi>nti. <hi rend="bold">Kiñcana</hi>nti – rāgakiñcanaṃ dosakiñcanaṃ mohakiñcanaṃ mānakiñcanaṃ diṭṭhikiñcanaṃ kilesakiñcanaṃ duccaritakiñcanaṃ; kiñcanappahānaṃ kiñcanavūpasamaṃ <note>kiñcanavūpasamo (syā.) evamīdisesu ṭhānesu</note> kiñcanapaṭinissaggaṃ <note>kiñcanapaṭinissaggo (syā.)</note> kiñcanapaṭippassaddhiṃ amataṃ nibbānanti – akiñcanaṃ. <hi rend="bold">Anādāna</hi>nti ādānaṃ vuccati taṇhā. Yo rāgo sārāgo…pe… abhijjhā lobho akusalamūlaṃ. Ādānappahānaṃ ādānavūpasamaṃ ādānapaṭinissaggaṃ ādānapaṭippassaddhiṃ amataṃ nibbānanti – akiñcanaṃ anādānaṃ.</p>

<p rend="bodytext"><hi rend="bold">Etaṃ dīpaṃ anāpara</hi>nti etaṃ dīpaṃ tāṇaṃ leṇaṃ saraṇaṃ gati parāyanaṃ. <hi rend="bold">Anāpara</hi>nti tamhā paro añño dīpo natthi. Atha kho so evaṃ dīpo aggo ca seṭṭho ca viseṭṭho ca pāmokkho ca uttamo ca pavaro cāti – etaṃ dīpaṃ anāparaṃ.</p>

<p rend="bodytext"><hi rend="bold">Nibbānaṃ</hi><pb ed="V" n="0.0126" /><hi rend="bold">iti naṃ brūmī</hi>ti vānaṃ vuccati taṇhā. Yo rāgo sārāgo…pe… abhijjhā lobho akusalamūlaṃ. Vānappahānaṃ vānavūpasamaṃ vānapaṭinissaggaṃ vānapaṭippassaddhiṃ amataṃ nibbānaṃ. <hi rend="bold">Itī</hi>ti padasandhi padasaṃsaggo padapāripūrī akkharasamavāyo byañjanasiliṭṭhatā padānupubbatāpetaṃ – itīti. <hi rend="bold">Brūmī</hi>ti <pb ed="M" n="0.0140" /> brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti – nibbānaṃ iti naṃ brūmi.</p>

<p rend="bodytext"><hi rend="bold">Jarāmaccuparikkhaya</hi>nti jarāmaraṇassa pahānaṃ vūpasamaṃ paṭinissaggaṃ paṭippassaddhiṃ amataṃ nibbānanti – jarāmaccuparikkhayaṃ. Tenāha <pb ed="T" n="0.0185" /> bhagavā –</p>

<p rend="gatha1">‘‘Akiñcanaṃ anādānaṃ, etaṃ dīpaṃ anāparaṃ;</p>

<p rend="gathalast">Nibbānaṃ iti naṃ brūmi, jarāmaccuparikkhaya’’nti.</p>

<p rend="hangnum" n="64"><hi rend="paranum">64</hi><hi rend="dot">.</hi></p>

<p rend="gatha1"><hi rend="bold">Etadaññāya ye satā, diṭṭhadhammābhinibbutā;</hi></p>

<p rend="gathalast"><hi rend="bold">Na te māravasānugā, na te mārassa paddhagū</hi><note>paṭṭhagū (syā. ka.)</note><hi rend="bold">.</hi></p>

<p rend="bodytext"><hi rend="bold">Etadaññāya ye satā</hi>ti. <hi rend="bold">Eta</hi>nti amataṃ nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. <hi rend="bold">Aññāyā</hi>ti aññāya jānitvā tulayitvā tīrayitvā vibhāvayitvā vibhūtaṃ katvā, ‘‘sabbe saṅkhārā aniccā’’ti…pe… ‘‘yaṃ kiñci samudayadhammaṃ, sabbaṃ taṃ nirodhadhamma’’nti aññāya jānitvā tulayitvā tīrayitvā vibhāvayitvā vibhūtaṃ katvā. <hi rend="bold">Ye</hi>ti arahanto khīṇāsavā. <hi rend="bold">Satā</hi>ti catūhi kāraṇehi satā – kāye kāyānupassanāsatipaṭṭhānaṃ bhāventā <note>bhāvitattā (ka.)</note> satā…pe… te vuccanti satāti – etadaññāya ye satā.</p>

<p rend="bodytext"><hi rend="bold">Diṭṭhadhammābhinibbutā</hi>ti. <hi rend="bold">Diṭṭhadhammā</hi>ti diṭṭhadhammā ñātadhammā tulitadhammā tīritadhammā vibhūtadhammā vibhāvitadhammā. <hi rend="bold">Abhinibbutā</hi>ti rāgassa nibbāpitattā nibbutā, dosassa…pe… sabbākusalābhisaṅkhārānaṃ santattā samitattā vūpasamitattā nijjhātattā nibbutattā paṭippassaddhattā santā upasantā vūpasantā nibbutā paṭippassaddhāti – diṭṭhadhammābhinibbutā.</p>

<p rend="bodytext"><hi rend="bold">Na</hi><pb ed="T" n="0.0186" /><hi rend="bold">te māravasānugā</hi>ti. <hi rend="bold">Māro</hi>ti yo so māro kaṇho adhipati antagū namuci pamattabandhu. <hi rend="bold">Na te māravasānugā</hi>ti na te mārassa vase vattanti, nāpi māro tesu vasaṃ vatteti <pb ed="V" n="0.0127" />. Te mārañca mārapakkhañca mārapāsañca mārabaḷisañca <note>mārabalisañca (ka.)</note> mārāmisañca māravisayañca māranivāsañca māragocarañca mārabandhanañca abhibhuyya abhibhavitvā ajjhottharitvā pariyādiyitvā madditvā caranti viharanti iriyanti vattenti pālenti yapenti yāpentīti – na te māravasānugā.</p>

<p rend="bodytext"><hi rend="bold">Na</hi><pb ed="M" n="0.0141" /><hi rend="bold">te mārassa paddhagū</hi>ti na te mārassa paddhā paddhacarā <note>paṭṭhā paṭṭhacarā (syā. ka.)</note> paricārikā siyā; buddhassa te bhagavato paddhā paddhacarā paricārikā siyāti – na te mārassa paddhagū. Tenāha bhagavā –</p>

<p rend="gatha1">‘‘Etadaññāya ye satā, diṭṭhadhammābhinibbutā;</p>

<p rend="gathalast">Na te māravasānugā, na te mārassa paddhagū’’ti.</p>

<p rend="bodytext">Saha gāthāpariyosānā…pe… satthā me bhante bhagavā, sāvakohamasmīti.</p>

<p rend="centre">Kappamāṇavapucchāniddeso dasamo.</p>

<p rend="subhead">11. Jatukaṇṇimāṇavapucchāniddeso</p>

<p rend="hangnum" n="65"><hi rend="paranum">65</hi><hi rend="dot">.</hi></p>

<p rend="gatha1"><hi rend="bold">Sutvānahaṃ</hi><pb ed="T" n="0.0187" /><hi rend="bold">vīra akāmakāmiṃ, [iccāyasmā jatukaṇṇi]</hi></p>

<p rend="gatha2"><hi rend="bold">Oghātigaṃ puṭṭhumakāmamāgamaṃ;</hi></p>

<p rend="gathalast"><hi rend="bold">Santipadaṃ brūhi sahajanetta, yathātacchaṃ bhagavā brūhi metaṃ.</hi></p>

<p rend="bodytext"><hi rend="bold">Sutvānahaṃ vīra akāmakāmi</hi>nti sutvā suṇitvā uggahetvā upadhāretvā upalakkhayitvā. Itipi so bhagavā arahaṃ…pe… buddho bhagavāti – sutvānahaṃ. <hi rend="bold">Vīrā</hi>ti vīro bhagavā. Vīriyavāti vīro, pahūti vīro, visavīti vīro, alamattoti vīro, sūroti vīro, vikkanto abhīrū acchambhī anutrāsī apalāyī pahīnabhayabheravo vigatalomahaṃsoti vīro.</p>

<p rend="gatha1">Virato idha sabbapāpakehi, nirayadukkhaṃ aticca vīriyavā <note>viriyavā (syā.) su. ni. 536</note> so;</p>

<p rend="gathalast">So vīriyavā padhānavā, vīro tādi pavuccate tathattāti.</p>

<p rend="bodytext">Sutvānahaṃ vīra. <hi rend="bold">Akāmakāmi</hi>nti. <hi rend="bold">Kāmā</hi>ti uddānato dve kāmā – vatthukāmā ca kilesakāmā <pb ed="V" n="0.0128" /> ca…pe… ime vuccanti vatthukāmā…pe… ime vuccanti kilesakāmā. Buddhassa bhagavato vatthukāmā pariññātā, kilesakāmā pahīnā. Vatthukāmānaṃ pariññātattā kilesakāmānaṃ <pb ed="T" n="0.0188" /> pahīnattā <pb ed="M" n="0.0142" /> bhagavā na kāme kāmeti, na kāme pattheti, na kāme piheti, na kāme abhijappati. Ye kāme kāmenti, kāme patthenti, kāme pihenti, kāme abhijappanti, te kāmakāmino rāgarāgino saññāsaññino. Bhagavā na kāme kāmeti, na kāme pattheti, na kāme piheti, na kāme abhijappati. Tasmā buddho akāmo nikkāmo cattakāmo vantakāmo muttakāmo pahīnakāmo paṭinissaṭṭhakāmo vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītibhūto sukhappaṭisaṃvedī brahmabhūtena attanā viharatīti – sutvānahaṃ vīra amakāmakāmiṃ.</p>

<p rend="bodytext"><hi rend="bold">Iccāyasmā jatukaṇṇī</hi>ti. <hi rend="bold">Iccā</hi>ti padasandhi…pe… padānupubbatāpetaṃ – iccāti. <hi rend="bold">Āyasmā</hi>ti piyavacanaṃ sagāravasappatissādhivacanametaṃ āyasmāti. <hi rend="bold">Jatukaṇṇī</hi>ti tassa brāhmaṇassa gottaṃ saṅkhā samaññā paññatti vohāroti – iccāyasmā jatukaṇṇi.</p>

<p rend="bodytext"><hi rend="bold">Oghātigaṃ puṭṭhumakāmamāgama</hi>nti. <hi rend="bold">Oghātiga</hi>nti oghātigaṃ oghaṃ atikkantaṃ samatikkantaṃ vītivattanti – oghātigaṃ. <hi rend="bold">Puṭṭhu</hi>nti puṭṭhuṃ pucchituṃ yācituṃ ajjhesituṃ pasādetuṃ. <hi rend="bold">Akāmamāgama</hi>nti akāmaṃ puṭṭhuṃ nikkāmaṃ cattakāmaṃ vantakāmaṃ muttakāmaṃ pahīnakāmaṃ paṭinissaṭṭhakāmaṃ vītarāgaṃ vigatarāgaṃ cattarāgaṃ vantarāgaṃ muttarāgaṃ pahīnarāgaṃ paṭinissaṭṭharāgaṃ āgamhā āgatamhā upāgatamhā sampattamhā tayā saddhiṃ samāgatamhāti – oghātigaṃ puṭṭhumakāmamāgamaṃ.</p>

<p rend="bodytext"><hi rend="bold">Santipadaṃ brūhi sahajanettā</hi>ti. <hi rend="bold">Santī</hi>ti ekena ākārena santipi santipadampi <note>santipadanti (ka.)</note> taṃyeva amataṃ nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ <pb ed="T" n="0.0189" />. Vuttañhetaṃ bhagavatā – ‘‘santametaṃ padaṃ, paṇītametaṃ padaṃ, yadidaṃ sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbāna’’nti. Athāparenākārena ye dhammā santādhigamāya santiphusanāya santisacchikiriyāya saṃvattanti, seyyathidaṃ – cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo <pb ed="M" n="0.0143" /> aṭṭhaṅgiko maggo – ime vuccanti santipadā. Santipadaṃ tāṇapadaṃ leṇapadaṃ saraṇapadaṃ abhayapadaṃ accutapadaṃ amatapadaṃ nibbānapadaṃ brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi. <hi rend="bold">Sahajanettā</hi>ti nettaṃ vuccati sabbaññutañāṇaṃ. Buddhassa bhagavato <pb ed="V" n="0.0129" /> nettañca jinabhāvo ca bodhiyā mūle apubbaṃ acarimaṃ ekasmiṃ khaṇe uppanno, tasmā buddho sahajanettoti – santipadaṃ brūhi sahajanetta.</p>

<p rend="bodytext"><hi rend="bold">Yathātacchaṃ bhagavā brūhi meta</hi>nti yathātacchaṃ vuccati amataṃ nibbānaṃ…pe… nirodho nibbānaṃ. <hi rend="bold">Bhagavā</hi>ti gāravādhivacanaṃ…pe… sacchikā paññatti, yadidaṃ bhagavāti. <hi rend="bold">Brūhi meta</hi>nti brūhi ācikkhāhi…pe… pakāsehīti – yathātacchaṃ bhagavā brūhi metaṃ. Tenāha so brāhmaṇo –</p>

<p rend="gatha1">‘‘Sutvānahaṃ vīra akāmakāmiṃ, [iccāyasmā jatukaṇṇi]</p>

<p rend="gatha2">Oghātigaṃ <pb ed="T" n="0.0190" /> puṭṭhumakāmamāgamaṃ;</p>

<p rend="gathalast">Santipadaṃ brūhi sahajanetta, yathātacchaṃ bhagavā brūhi meta’’nti.</p>

<p rend="hangnum" n="66"><hi rend="paranum">66</hi><hi rend="dot">.</hi></p>

<p rend="gatha1"><hi rend="bold">Bhagavā hi kāme abhibhuyya iriyati, ādiccova pathaviṃ tejī tejasā;</hi></p>

<p rend="gatha2"><hi rend="bold">Parittapaññassa me bhūripañño, ācikkha dhammaṃ yamahaṃ vijaññaṃ;</hi></p>

<p rend="gathalast"><hi rend="bold">Jātijarāya idha vippahānaṃ.</hi></p>

<p rend="bodytext"><hi rend="bold">Bhagavā hi kāme abhibhuyya iriyatī</hi>ti. <hi rend="bold">Bhagavā</hi>ti gāravādhivacanaṃ…pe… sacchikā paññatti, yadidaṃ bhagavāti. <hi rend="bold">Kāmā</hi>ti uddānato dve kāmā – vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. Bhagavā vatthukāme parijānitvā kilesakāme pahāya abhibhuyya abhibhavitvā ajjhottharitvā pariyādiyitvā carati viharati iriyati vatteti pāleti yapeti yāpetīti – bhagavā hi kāme abhibhuyya iriyati.</p>

<p rend="bodytext"><hi rend="bold">Ādiccova pathaviṃ tejī tejasā</hi>ti ādicco vuccati sūriyo <note>suriyo (syā.)</note>. Pathavī vuccati jagatī <note>jarā (syā.)</note>. Yathā sūriyo tejī tejena samannāgato pathaviṃ <pb ed="M" n="0.0144" /> abhibhuyya abhibhavitvā ajjhottharitvā pariyādiyitvā santāpayitvā sabbaṃ ākāsagataṃ tamagataṃ abhivihacca andhakāraṃ vidhamitvā ālokaṃ dassayitvā ākāse antalikkhe gaganapathe <note>gamanapathe (syā.) aṭṭhakathā oloketabbā</note> gacchati, evameva <pb ed="T" n="0.0191" /> bhagavā ñāṇatejī ñāṇatejena samannāgato sabbaṃ abhisaṅkhārasamudayaṃ…pe… kilesatamaṃ avijjandhakāraṃ vidhamitvā ñāṇālokaṃ dassetvā vatthukāme parijānitvā kilesakāme pahāya abhibhuyya abhibhavitvā <pb ed="V" n="0.0130" /> ajjhottharitvā pariyādiyitvā madditvā carati viharati iriyati vatteti pāleti yapeti yāpetīti – ādiccova pathaviṃ tejī tejasā.</p>

<p rend="bodytext"><hi rend="bold">Parittapaññassa me bhūripañño</hi>ti ahamasmi parittapañño omakapañño lāmakapañño chatukkapañño. Tvampi mahāpañño puthupañño hāsapañño javanapañño tikkhapañño nibbedhikapañño. Bhūri vuccati pathavī. Bhagavā tāya pathavisamāya paññāya vipulāya vitthatāya samannāgatoti – parittapaññassa me bhūripañño.</p>

<p rend="bodytext"><hi rend="bold">Ācikkha dhammaṃ yamahaṃ vijañña</hi>nti. <hi rend="bold">Dhamma</hi>nti ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ, cattāro satipaṭṭhāne…pe… nibbānañca nibbānagāminiñca paṭipadaṃ ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi. <hi rend="bold">Yamahaṃ vijañña</hi>nti yamahaṃ jāneyyaṃ ājāneyyaṃ vijāneyyaṃ paṭijāneyyaṃ paṭivijjheyyaṃ adhigaccheyyaṃ phasseyyaṃ sacchikareyyanti – ācikkha dhammaṃ yamahaṃ vijaññaṃ.</p>

<p rend="bodytext"><hi rend="bold">Jātijarāya idha vippahāna</hi>nti idheva jātijarāya maraṇassa <pb ed="T" n="0.0192" /> pahānaṃ vūpasamaṃ paṭinissaggaṃ paṭippassaddhiṃ amataṃ nibbānanti – jātijarāya idha vippahānaṃ. Tenāha so brāhmaṇo –</p>

<p rend="gatha1">‘‘Bhagavā hi kāme abhibhuyya iriyati, ādiccova pathaviṃ tejī tejasā;</p>

<p rend="gatha2">Parittapaññassa me bhūripañño, ācikkha dhammaṃ yamahaṃ vijaññaṃ;</p>

<p rend="gathalast">Jātijarāya idha vippahāna’’nti.</p>

<p rend="hangnum" n="67"><hi rend="paranum">67</hi><hi rend="dot">.</hi></p>

<p rend="gatha1"><hi rend="bold">Kāmesu</hi><pb ed="M" n="0.0145" /><hi rend="bold">vinaya gedhaṃ, [jatukaṇṇīti bhagavā]</hi></p>

<p rend="gatha2"><hi rend="bold">Nekkhammaṃ daṭṭhu khemato;</hi></p>

<p rend="gathalast"><hi rend="bold">Uggahitaṃ nirattaṃ vā, mā te vijjittha kiñcanaṃ. </hi></p>

<p rend="bodytext"><hi rend="bold">Kāmesu vinaya gedha</hi>nti. <hi rend="bold">Kāmā</hi>ti uddānato dve kāmā – vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. <hi rend="bold">Gedha</hi>nti gedho vuccati taṇhā. Yo rāgo sārāgo…pe… abhijjhā lobho akusalamūlaṃ. <hi rend="bold">Kāmesu vinaya gedha</hi>nti kāmesu gedhaṃ vinaya paṭivinaya pajaha vinodehi byantīkarohi anabhāvaṃ gamehīti – kāmesu <pb ed="V" n="0.0131" /> vinaya gedhaṃ. <hi rend="bold">Jatukaṇṇī</hi>ti bhagavā taṃ brāhmaṇaṃ gottena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – jatukaṇṇīti bhagavā.</p>

<p rend="bodytext"><hi rend="bold">Nekkhammaṃ daṭṭhu khemato</hi>ti. <hi rend="bold">Nekkhamma</hi>nti sammāpaṭipadaṃ anulomapaṭipadaṃ <pb ed="T" n="0.0193" /> apaccanīkapaṭipadaṃ anvatthapaṭipadaṃ dhammānudhammapaṭipadaṃ sīlesu paripūrakāritaṃ indriyesu guttadvārataṃ bhojane mattaññutaṃ jāgariyānuyogaṃ satisampajaññaṃ cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṃ aṭṭhaṅgikaṃ maggaṃ nibbānañca nibbānagāminiñca paṭipadaṃ khemato tāṇato leṇato saraṇato saraṇībhūtato abhayato accutato amatato nibbānato daṭṭhuṃ passitvā tulayitvā tīrayitvā vibhāvayitvā vibhūtaṃ katvāti – nekkhammaṃ daṭṭhu khemato.</p>

<p rend="bodytext"><hi rend="bold">Uggahitaṃ nirattaṃ vā</hi>ti. <hi rend="bold">Uggahita</hi>nti taṇhāvasena diṭṭhivasena gahitaṃ parāmaṭṭhaṃ abhiniviṭṭhaṃ ajjhositaṃ adhimuttaṃ. <hi rend="bold">Nirattaṃ vā</hi>ti nirattaṃ vā muñcitabbaṃ vijahitabbaṃ vinoditabbaṃ byantīkātabbaṃ anabhāvaṃ gametabbanti – uggahitaṃ nirattaṃ vā.</p>

<p rend="bodytext"><hi rend="bold">Mā te vijjittha kiñcana</hi>nti rāgakiñcanaṃ dosakiñcanaṃ mohakiñcanaṃ mānakiñcanaṃ diṭṭhikiñcanaṃ kilesakiñcanaṃ duccaritakiñcanaṃ. Idaṃ kiñcanaṃ <note>ime kiñcanā (ka.)</note> tuyhaṃ mā vijjittha mā pavijjittha mā saṃvijjittha pajaha vinodehi byantīkarohi anabhāvaṃ gamehīti – mā te vijjittha kiñcanaṃ. Tenāha bhagavā –</p>

<p rend="gatha1">‘‘Kāmesu <pb ed="M" n="0.0146" /> vinaya gedhaṃ, [jatukaṇṇīti bhagavā]</p>

<p rend="gatha2">Nekkhammaṃ daṭṭhu khemato;</p>

<p rend="gathalast">Uggahitaṃ nirattaṃ vā, mā <pb ed="T" n="0.0194" /> te vijjittha kiñcana’’nti.</p>

<p rend="hangnum" n="68"><hi rend="paranum">68</hi><hi rend="dot">.</hi></p>

<p rend="gatha1"><hi rend="bold">Yaṃ pubbe taṃ visosehi, pacchā te māhu kiñcanaṃ; </hi></p>

<p rend="gathalast"><hi rend="bold">Majjhe ce no gahessasi, upasanto carissasi. </hi></p>

<p rend="bodytext"><hi rend="bold">Yaṃ pubbe taṃ visosehī</hi>ti atīte saṅkhāre ārabbha ye kilesā uppajjeyyuṃ te kilese sosehi visosehi sukkhāpehi visukkhāpehi abījaṃ karohi pajaha vinodehi byantīkarohi anabhāvaṃ gamehīti – evampi yaṃ pubbe taṃ visosehi. Atha vā, ye atītā kammābhisaṅkhārā avipakkavipākā <pb ed="V" n="0.0132" /> te kammābhisaṅkhāre sosehi visosehi sukkhāpehi visukkhāpehi abījaṃ <note>avījaṃ (syā.)</note> karohi pajaha vinodehi byantīkarohi anabhāvaṃ gamehīti – evampi yaṃ pubbe taṃ visosehi.</p>

<p rend="bodytext"><hi rend="bold">Pacchā te māhu kiñcana</hi>nti pacchā vuccati anāgate saṅkhāre ārabbha rāgakiñcanaṃ dosakiñcanaṃ mohakiñcanaṃ mānakiñcanaṃ diṭṭhikiñcanaṃ kilesakiñcanaṃ duccaritakiñcanaṃ. Idaṃ kiñcanaṃ tuyhaṃ mā ahu mā ahosi mā janesi <note>mā janehi (syā.) tathāvasesesu dvīsu padesupi</note> mā sañjanesi mābhinibbattesi pajaha vinodehi byantīkarohi anabhāvaṃ gamehīti – pacchā te māhu kiñcanaṃ.</p>

<p rend="bodytext"><hi rend="bold">Majjhe ce no gahessasī</hi>ti majjhe vuccati paccuppannaṃ rūpaṃ vedanā saññā saṅkhārā viññāṇaṃ. Paccuppanne saṅkhāre taṇhāvasena diṭṭhivasena na gahessasi na taṇhissasi na parāmasissasi na nandissasi nābhinandissasi na ajjhosissasi. Abhinandanaṃ abhivadanaṃ ajjhosānaṃ gāhaṃ <pb ed="T" n="0.0195" /> parāmāsaṃ abhinivesaṃ pajahissasi vinodessasi byantīkarissasi anabhāvaṃ gamessasīti – majjhe ce no gahessasi.</p>

<p rend="bodytext"><hi rend="bold">Upasanto carissasī</hi>ti rāgassa upasamitattā upasanto carissasi, dosassa…pe… sabbākusalābhisaṅkhārānaṃ santattā samitattā upasamitattā vūpasamitattā nijjhātattā nibbutattā vigatattā paṭippassaddhattā santo upasanto vūpasanto nibbuto paṭippassaddho carissasi viharissasi iriyissasi <pb ed="M" n="0.0147" /> vattissasi pālessasi yapessasi yāpessasīti – upasanto carissasi. Tenāha bhagavā –</p>

<p rend="gatha1">‘‘Yaṃ pubbe taṃ visosehi, pacchā te māhu kiñcanaṃ;</p>

<p rend="gathalast">Majjhe ce no gahessasi, upasanto carissasī’’ti.</p>

<p rend="hangnum" n="69"><hi rend="paranum">69</hi><hi rend="dot">.</hi></p>

<p rend="gatha1"><hi rend="bold">Sabbaso nāmarūpasmiṃ, vītagedhassa brāhmaṇa;</hi></p>

<p rend="gathalast"><hi rend="bold">Āsavāssa na vijjanti, yehi maccuvasaṃ vaje.</hi></p>

<p rend="bodytext"><hi rend="bold">Sabbaso nāmarūpasmiṃ vītagedhassa brāhmaṇā</hi>ti. <hi rend="bold">Sabbaso</hi>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ sabbasoti. <hi rend="bold">Nāma</hi>nti cattāro arūpino khandhā. <hi rend="bold">Rūpa</hi>nti cattāro ca mahābhūtā catunnañca mahābhūtānaṃ upādāya rūpaṃ. <hi rend="bold">Gedho</hi> vuccati taṇhā. Yo rāgo sārāgo…pe… abhijjhā lobho akusalamūlaṃ. <hi rend="bold">Sabbaso nāmarūpasmiṃ vītagedhassa brāhmaṇā</hi>ti sabbaso <pb ed="V" n="0.0133" /> nāmarūpasmiṃ vītagedhassa vigatagedhassa cattagedhassa vantagedhassa muttagedhassa <pb ed="T" n="0.0196" /> pahīnagedhassa paṭinissaṭṭhagedhassa vītarāgassa vigatarāgassa cattarāgassa vantarāgassa muttarāgassa pahīnarāgassa paṭinissaṭṭharāgassāti – sabbaso nāmarūpasmiṃ vītagedhassa brāhmaṇa.</p>

<p rend="bodytext"><hi rend="bold">Āsavāssa na vijjantī</hi>ti. <hi rend="bold">Āsavā</hi>ti cattāro āsavā – kāmāsavo, bhavāsavo, diṭṭhāsavo, avijjāsavo. <hi rend="bold">Assā</hi>ti arahato khīṇāsavassa. <hi rend="bold">Na vijjantī</hi>ti ime āsavā tassa natthi na santi na saṃvijjanti nupalabbhanti pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti – āsavāssa na vijjanti.</p>

<p rend="bodytext"><hi rend="bold">Yehi maccuvasaṃ vaje</hi>ti yehi āsavehi maccuno vā vasaṃ gaccheyya, maraṇassa vā vasaṃ gaccheyya, mārapakkhassa vā vasaṃ gaccheyya; te āsavā tassa natthi na santi na saṃvijjanti nupalabbhanti pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti – yehi maccuvasaṃ vaje. Tenāha bhagavā –</p>

<p rend="gatha1">‘‘Sabbaso nāmarūpasmiṃ, vītagedhassa brāhmaṇa;</p>

<p rend="gathalast">Āsavāssa na vijjanti, yehi maccuvasaṃ vaje’’ti.</p>

<p rend="bodytext">Saha <pb ed="M" n="0.0148" /> gāthāpariyosānā…pe… satthā me bhante bhagavā, sāvakohamasmīti.</p>

<p rend="centre">Jatukaṇṇimāṇavapucchāniddeso ekādasamo.</p>

<p rend="subhead">12. Bhadrāvudhamāṇavapucchāniddeso</p>

<p rend="hangnum" n="70"><hi rend="paranum">70</hi><hi rend="dot">.</hi></p>

<p rend="gatha1"><hi rend="bold">Okañjahaṃ</hi><pb ed="T" n="0.0197" /><hi rend="bold">taṇhacchidaṃ anejaṃ, [iccāyasmā bhadrāvudho]</hi></p>

<p rend="gatha2"><hi rend="bold">Nandiñjahaṃ oghatiṇṇaṃ vimuttaṃ;</hi></p>

<p rend="gathalast"><hi rend="bold">Kappañjahaṃ abhiyāce sumedhaṃ, sutvāna nāgassa apanamissanti</hi><note>apagamissanti (ka.)</note><hi rend="bold">ito.</hi></p>

<p rend="bodytext"><hi rend="bold">Okañjahaṃ taṇhacchidaṃ aneja</hi>nti. <hi rend="bold">Okañjaha</hi>nti rūpadhātuyā yo chando yo rāgo yā nandī yā taṇhā ye upāyupādānā <note>upayupādānā (ka.)</note> cetaso adhiṭṭhānābhinivesānusayā, te buddhassa bhagavato pahīnā <pb ed="V" n="0.0134" /> ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho okañjaho. Vedanādhātuyā…pe… saññādhātuyā… saṅkhāradhātuyā… viññāṇadhātuyā yo chando yo rāgo yā nandī yā taṇhā ye upāyupādānā cetaso adhiṭṭhānābhinivesānusayā, te buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho okañjaho.</p>

<p rend="bodytext"><hi rend="bold">Taṇhacchida</hi>nti. <hi rend="bold">Taṇhā</hi>ti rūpataṇhā…pe… dhammataṇhā. Sā taṇhā buddhassa bhagavato chinnā ucchinnā samucchinnā vūpasantā paṭippassaddhā abhabbuppattikā ñāṇagginā daḍḍhā. Tasmā buddho taṇhacchido. <hi rend="bold">Anejo</hi>ti ejā vuccati taṇhā. Yo rāgo sārāgo <pb ed="T" n="0.0198" /> …pe… abhijjhā lobho akusalamūlaṃ. Sā ejā taṇhā buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho anejo. Ejāya pahīnattā anejo bhagavā lābhepi na iñjati, alābhepi na iñjati, yasepi na iñjati, ayasepi na iñjati, pasaṃsāyapi na iñjati, nindāyapi na iñjati, sukhepi na iñjati, dukkhepi na iñjati na calati na vedhati na pavedhati na sampavedhatīti. Tasmā buddho anejoti <pb ed="M" n="0.0149" /> – okañjahaṃ taṇhacchidaṃ anejaṃ. <hi rend="bold">Iccāyasmā bhadrāvudho</hi>ti. <hi rend="bold">Iccā</hi>ti padasandhi…pe… <hi rend="bold">āyasmā</hi>ti, piyavacanaṃ…pe… <hi rend="bold">bhadrāvudho</hi>ti tassa brāhmaṇassa nāmaṃ…pe… abhilāpoti – iccāyasmā bhadrāvudho.</p>

<p rend="bodytext"><hi rend="bold">Nandiñjahaṃ oghatiṇṇaṃ vimutta</hi>nti nandī vuccati taṇhā. Yo rāgo sārāgo…pe… abhijjhā lobho akusalamūlaṃ. Sā nandī sā taṇhā buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho nandiñjaho. <hi rend="bold">Oghatiṇṇa</hi>nti bhagavā kāmoghaṃ tiṇṇo bhavoghaṃ tiṇṇo diṭṭhoghaṃ tiṇṇo avijjoghaṃ tiṇṇo sabbasaṃsārapathaṃ tiṇṇo uttiṇṇo nitthiṇṇo atikkanto samatikkanto vītivatto. So vutthavāso ciṇṇacaraṇo…pe… jātimaraṇasaṃsāro natthi tassa <pb ed="T" n="0.0199" /> punabbhavoti – nandiñjahaṃ oghatiṇṇaṃ. <hi rend="bold">Vimutta</hi>nti bhagavato rāgā cittaṃ muttaṃ vimuttaṃ suvimuttaṃ, dosā cittaṃ… mohā cittaṃ…pe… sabbākusalābhisaṅkhārehi cittaṃ muttaṃ vimuttaṃ suvimuttanti – nandiñjahaṃ oghatiṇṇaṃ vimuttaṃ.</p>

<p rend="bodytext"><hi rend="bold">Kappañjahaṃ abhiyāce sumedha</hi>nti. <hi rend="bold">Kappā</hi>ti dve kappā – taṇhākappo ca diṭṭhikappo ca…pe… ayaṃ taṇhākappo…pe… ayaṃ diṭṭhikappo. Buddhassa bhagavato taṇhākappo pahīno diṭṭhikappo paṭinissaṭṭho. Taṇhākappassa pahīnattā diṭṭhikappassa paṭinissaṭṭhattā tasmā buddho kappañjaho <pb ed="V" n="0.0135" />. <hi rend="bold">Abhiyāce</hi>ti yācāmi abhiyācāmi ajjhesāmi sādiyāmi patthayāmi pihayāmi jappāmi abhijappāmi. <hi rend="bold">Sumedhā</hi> vuccati paññā. Yā paññā pajānanā…pe… amoho dhammavicayo sammādiṭṭhi. Bhagavā imāya medhāya paññāya upeto samupeto upāgato samupāgato upapanno samupapanno samannāgato. Tasmā buddho sumedhoti – kappañjahaṃ abhiyāce sumedhaṃ.</p>

<p rend="bodytext"><hi rend="bold">Sutvāna nāgassa apanamissanti ito</hi>ti. <hi rend="bold">Nāgassā</hi>ti nāgo. Bhagavā āguṃ na karotīti nāgo, na gacchatīti nāgo, na āgacchatīti nāgo…pe… evaṃ bhagavā na gacchatīti nāgo. <hi rend="bold">Sutvāna nāgassa apanamissanti ito</hi>ti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ <pb ed="T" n="0.0200" /> sutvā suṇitvā uggahetvā upadhārayitvā upalakkhayitvā ito apanamissanti vajissanti pakkamissanti disāvidisaṃ gamissantīti – sutvāna nāgassa apanamissanti ito. Tenāha so brāhmaṇo –</p>

<p rend="gatha1">‘‘Okañjahaṃ <pb ed="M" n="0.0150" /> taṇhacchidaṃ anejaṃ, [iccāyasmā bhadrāvudho]</p>

<p rend="gatha2">Nandiñjahaṃ oghatiṇṇaṃ vimuttaṃ;</p>

<p rend="gathalast">Kappañjahaṃ abhiyāce sumedhaṃ, sutvāna nāgassa apanamissanti ito’’ti.</p>

<p rend="hangnum" n="71"><hi rend="paranum">71</hi><hi rend="dot">.</hi></p>

<p rend="gatha1"><hi rend="bold">Nānājanā janapadehi saṅgatā, tava vīra vākyaṃ abhikaṅkhamānā;</hi></p>

<p rend="gathalast"><hi rend="bold">Tesaṃ tuvaṃ sādhu viyākarohi, tathā hi te vidito esa dhammo.</hi></p>

<p rend="bodytext"><hi rend="bold">Nānājanā janapadehi saṅgatā</hi>ti. <hi rend="bold">Nānājanā</hi>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. <hi rend="bold">Janapadehi saṅgatā</hi>ti aṅgā ca magadhā ca kaliṅgā ca kāsiyā ca kosalā ca vajjiyā ca mallā ca cetiyamhā ca <note>cetiyamhā ca sāgaramhā ca (syā.)</note> vaṃsā ca kurumhā ca pañcālā ca macchā ca surasenā ca assakā ca avantiyā ca yonā <note>yonakā (ka.) mahāni. 55</note> ca kambojā ca. <hi rend="bold">Saṅgatā</hi>ti saṅgatā samāgatā samohitā sannipatitāti – nānājanā janapadehi saṅgatā.</p>

<p rend="bodytext"><hi rend="bold">Tava vīra vākyaṃ abhikaṅkhamānā</hi>ti. <hi rend="bold">Vīrā</hi>ti vīro. Bhagavā vīriyavāti vīro, pahūti vīro, visavīti vīro, alamattoti <pb ed="T" n="0.0201" /> vīro, vigatalomahaṃsotipi vīro.</p>

<p rend="gatha1">Virato idha sabbapāpakehi, nirayadukkhaṃ aticca vīriyavā so;</p>

<p rend="gathalast">So vīriyavā padhānavā, vīro tādi pavuccate tathattāti.</p>

<p rend="bodytext"><hi rend="bold">Tava</hi><pb ed="V" n="0.0136" /><hi rend="bold">vīra vākyaṃ abhikaṅkhamānā</hi>ti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ. <hi rend="bold">Abhikaṅkhamānā</hi>ti abhikaṅkhamānā icchamānā sādiyamānā patthayamānā pihayamānā abhijappamānāti – tava vīra vākyaṃ abhikaṅkhamānā.</p>

<p rend="bodytext"><hi rend="bold">Tesaṃ tuvaṃ sādhu viyākarohī</hi>ti. <hi rend="bold">Tesa</hi>nti tesaṃ khattiyānaṃ brāhmaṇānaṃ vessānaṃ suddānaṃ gahaṭṭhānaṃ pabbajitānaṃ devānaṃ manussānaṃ. <hi rend="bold">Tuva</hi>nti bhagavantaṃ bhaṇati. <hi rend="bold">Sādhu viyākarohī</hi>ti sādhu ācikkhāhi desehi <pb ed="M" n="0.0151" /> paññapehi paṭṭhapehi vivarāhi vibhajāhi uttānīkarohi pakāsehīti – tesaṃ tuvaṃ sādhu viyākarohi.</p>

<p rend="bodytext"><hi rend="bold">Tathā hi te vidito esa dhammo</hi>ti tathā hi te vidito tulito tīrito vibhūto vibhāvito esa dhammoti – tathā hi te vidito esa dhammo. Tenāha so brāhmaṇo –</p>

<p rend="gatha1">‘‘Nānājanā janapadehi saṅgatā, tava vīra vākyaṃ abhikaṅkhamānā;</p>

<p rend="gathalast">Tesaṃ tuvaṃ sādhu viyākarohi, tathā <pb ed="T" n="0.0202" /> hi te vidito esa dhammo’’ti.</p>

<p rend="hangnum" n="72"><hi rend="paranum">72</hi><hi rend="dot">.</hi></p>

<p rend="gatha1"><hi rend="bold">Ādānataṇhaṃ vinayetha sabbaṃ, [bhadrāvudhāti bhagavā]</hi></p>

<p rend="gatha2"><hi rend="bold">Uddhaṃ adho tiriyañcāpi majjhe;</hi></p>

<p rend="gathalast"><hi rend="bold">Yaṃ yañhi lokasmimupādiyanti, teneva māro anveti jantuṃ.</hi></p>

<p rend="bodytext"><hi rend="bold">Ādānataṇhaṃ vinayetha sabba</hi>nti ādānataṇhaṃ vuccati rūpataṇhā…pe… ādānataṇhāti kiṃkāraṇā vuccati ādānataṇhā? Tāya taṇhāya rūpaṃ ādiyanti upādiyanti gaṇhanti parāmasanti abhinivisanti. Vedanaṃ…pe… saññaṃ… saṅkhāre… viññāṇaṃ… gatiṃ… upapattiṃ… paṭisandhiṃ… bhavaṃ… saṃsāraṃ… vaṭṭaṃ ādiyanti upādiyanti gaṇhanti parāmasanti abhinivisanti. Taṃkāraṇā vuccati ādānataṇhā. <hi rend="bold">Ādānataṇhaṃ vinayetha sabba</hi>nti sabbaṃ ādānataṇhaṃ vinayeyya paṭivinayeyya pajaheyya vinodeyya byantīkareyya anabhāvaṃ gameyyāti – ādānataṇhaṃ vinayetha sabbaṃ. <hi rend="bold">Bhadrāvudhāti bhagavā</hi>ti. <hi rend="bold">Bhadrāvudhā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – bhadrāvudhāti bhagavā.</p>

<p rend="bodytext"><hi rend="bold">Uddhaṃ adho tiriyañcāpi majjhe</hi>ti. <hi rend="bold">Uddha</hi>nti anāgataṃ; <hi rend="bold">adho</hi>ti atītaṃ; <hi rend="bold">tiriyañcāpi majjhe</hi>ti <pb ed="V" n="0.0137" /> paccuppannaṃ. <hi rend="bold">Uddha</hi>nti devaloko; <hi rend="bold">adho</hi>ti nirayaloko; <hi rend="bold">tiriyañcāpi majjhe</hi>ti manussaloko. Atha vā, <hi rend="bold">uddha</hi>nti kusalā dhammā; <hi rend="bold">adho</hi>ti akusalā dhammā; <hi rend="bold">tiriyañcāpi majjhe</hi>ti abyākatā dhammā. <hi rend="bold">Uddha</hi>nti arūpadhātu; <hi rend="bold">adho</hi>ti kāmadhātu; <hi rend="bold">tiriyañcāpi</hi><pb ed="T" n="0.0203" /><hi rend="bold">majjhe</hi>ti rūpadhātu. <hi rend="bold">Uddha</hi>nti sukhā vedanā; <hi rend="bold">adho</hi>ti dukkhā vedanā; <hi rend="bold">tiriyañcāpi majjhe</hi>ti adukkhamasukhā vedanā. <hi rend="bold">Uddha</hi>nti uddhaṃ pādatalā; <hi rend="bold">adho</hi>ti <pb ed="M" n="0.0152" /> adho kesamatthakā; <hi rend="bold">tiriyañcāpi majjhe</hi>ti vemajjheti – uddhaṃ adho tiriyañcāpi majjhe.</p>

<p rend="bodytext"><hi rend="bold">Yaṃ yañhi lokasmimupādiyantī</hi>ti yaṃ yaṃ rūpagataṃ vedanāgataṃ saññāgataṃ saṅkhāragataṃ viññāṇagataṃ ādiyanti upādiyanti gaṇhanti parāmasanti abhinivisanti. <hi rend="bold">Lokasmi</hi>nti apāyaloke…pe… āyatanaloketi – yaṃ yañhi lokasmimupādiyanti.</p>

<p rend="bodytext"><hi rend="bold">Teneva māro anveti jantu</hi>nti teneva kammābhisaṅkhāravasena paṭisandhiko khandhamāro dhātumāro āyatanamāro gatimāro upapattimāro paṭisandhimāro bhavamāro saṃsāramāro vaṭṭamāro anveti anugacchati anvāyiko hoti. <hi rend="bold">Jantu</hi>nti sattaṃ janaṃ naraṃ māṇavaṃ <note>mānavaṃ (syā.)</note> posaṃ puggalaṃ jīvaṃ jāguṃ jantuṃ indaguṃ manujanti – teneva māro anveti jantuṃ. Tenāha bhagavā –</p>

<p rend="gatha1">‘‘Ādānataṇhaṃ vinayetha sabbaṃ, [bhadrāvudhāti bhagavā]</p>

<p rend="gatha2">Uddhaṃ adho tiriyañcāpi majjhe;</p>

<p rend="gathalast">Yaṃ yañhi lokasmimupādiyanti, teneva māro anveti jantu’’nti.</p>

<p rend="hangnum" n="73"><hi rend="paranum">73</hi><hi rend="dot">.</hi></p>

<p rend="gatha1"><hi rend="bold">Tasmā</hi><pb ed="T" n="0.0204" /><hi rend="bold">pajānaṃ na upādiyetha,</hi><hi rend="bold">bhikkhu sato kiñcanaṃ sabbaloke;</hi></p>

<p rend="gathalast"><hi rend="bold">Ādānasatte iti pekkhamāno, pajaṃ imaṃ maccudheyye visattaṃ.</hi></p>

<p rend="bodytext"><hi rend="bold">Tasmā pajānaṃ na upādiyethā</hi>ti. <hi rend="bold">Tasmā</hi>ti tasmā taṃkāraṇā taṃhetu tappaccayā taṃnidānā, etaṃ ādīnavaṃ sampassamāno ādānataṇhāyāti – tasmā. <hi rend="bold">Pajāna</hi>nti jānanto pajānanto ājānanto vijānanto paṭivijānanto paṭivijjhanto ‘‘sabbe saṅkhārā aniccā’’ti…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti jānanto pajānanto ājānanto vijānanto paṭivijānanto paṭivijjhanto. <hi rend="bold">Na upādiyethā</hi>ti rūpaṃ nādiyeyya na upādiyeyya na gaṇheyya na parāmaseyya nābhiniviseyya; vedanaṃ…pe… saññaṃ… saṅkhāre… viññāṇaṃ… gatiṃ <pb ed="V" n="0.0138" />… upapattiṃ… paṭisandhiṃ… bhavaṃ… saṃsāraṃ… vaṭṭaṃ nādiyeyya na upādiyeyya na gaṇheyya na parāmaseyya nābhiniviseyyāti – tasmā pajānaṃ na upādiyetha.</p>

<p rend="bodytext"><hi rend="bold">Bhikkhu</hi><pb ed="M" n="0.0153" /><hi rend="bold">sato kiñcanaṃ sabbaloke</hi>ti. <hi rend="bold">Bhikkhū</hi>ti puthujjanakalyāṇako vā bhikkhu, sekkho vā bhikkhu. <hi rend="bold">Sato</hi>ti catūhi kāraṇehi sato – kāye kāyānupassanāsatipaṭṭhānaṃ bhāvento sato…pe… so vuccati satoti – bhikkhu sato. <hi rend="bold">Kiñcana</hi>nti kiñci rūpagataṃ vedanāgataṃ saññāgataṃ saṅkhāragataṃ viññāṇagataṃ. <hi rend="bold">Sabbaloke</hi>ti <pb ed="T" n="0.0205" /> sabbaapāyaloke sabbamanussaloke sabbadevaloke sabbakhandhaloke sabbadhātuloke sabbaāyatanaloketi – bhikkhu sato kiñcanaṃ sabbaloke.</p>

<p rend="bodytext"><hi rend="bold">Ādānasatte iti pekkhamāno</hi>ti ādānasattā vuccanti ye rūpaṃ ādiyanti upādiyanti gaṇhanti parāmasanti abhinivisanti; vedanaṃ…pe… saññaṃ… saṅkhāre… viññāṇaṃ… gatiṃ… upapattiṃ… paṭisandhiṃ… bhavaṃ… saṃsāraṃ… vaṭṭaṃ ādiyanti upādiyanti gaṇhanti parāmasanti abhinivisanti. <hi rend="bold">Itī</hi>ti padasandhi…pe… padānupubbatāpetaṃ itīti. <hi rend="bold">Pekkhamāno</hi>ti pekkhamāno dakkhamāno dissamāno passamāno olokayamāno nijjhāyamāno upaparikkhamānoti – ādānasatte iti pekkhamāno.</p>

<p rend="bodytext"><hi rend="bold">Pajaṃ imaṃ maccudheyye visatta</hi>nti. <hi rend="bold">Pajā</hi>ti sattādhivacanaṃ maccudheyyā vuccanti kilesā ca khandhā ca abhisaṅkhārā ca. Pajā maccudheyye māradheyye maraṇadheyye sattā visattā āsattā laggā laggitā palibuddhā. Yathā bhittikhile vā nāgadante vā bhaṇḍaṃ sattaṃ visattaṃ āsattaṃ laggaṃ laggitaṃ palibuddhaṃ, evameva pajā maccudheyye māradheyye maraṇadheyye sattā visattā āsattā laggā laggitā palibuddhāti – pajaṃ imaṃ maccudheyye visattaṃ. Tenāha bhagavā –</p>

<p rend="gatha1">‘‘Tasmā pajānaṃ na upādiyetha, bhikkhu <pb ed="T" n="0.0206" /> sato kiñcanaṃ sabbaloke;</p>

<p rend="gathalast">Ādānasatte iti pekkhamāno, pajaṃ imaṃ maccudheyye visatta’’nti.</p>

<p rend="bodytext">Saha gāthāpariyosānā…pe… satthā me bhante bhagavā, sāvakohamasmīti.</p>

<p rend="centre">Bhadrāvudhamāṇavapucchāniddeso dvādasamo.</p>

<p rend="subhead">13. Udayamāṇavapucchāniddeso</p>

<p rend="hangnum" n="74"><hi rend="paranum">74</hi><hi rend="dot">.</hi></p>

<p rend="gatha1"><hi rend="bold">Jhāyiṃ</hi><pb ed="T" n="0.0207" /><pb ed="V" n="0.0139" /><pb ed="M" n="0.0154" /><hi rend="bold">virajamāsīnaṃ, [iccāyasmā udayo]</hi></p>

<p rend="gatha2"><hi rend="bold">Katakiccaṃ anāsavaṃ;</hi></p>

<p rend="gatha3"><hi rend="bold">Pāraguṃ sabbadhammānaṃ, atthi pañhena āgamaṃ;</hi></p>

<p rend="gathalast"><hi rend="bold">Aññāvimokkhaṃ pabrūhi</hi><note>saṃbrūhi (syā.)</note><hi rend="bold">, avijjāya pabhedanaṃ.</hi></p>

<p rend="bodytext"><hi rend="bold">Jhāyiṃ virajamāsīna</hi>nti. <hi rend="bold">Jhāyi</hi>nti jhāyī bhagavā. Paṭhamenapi jhānena jhāyī, dutiyenapi jhānena jhāyī, tatiyenapi jhānena jhāyī, catutthenapi jhānena jhāyī, savitakkasavicārenapi jhānena jhāyī, avitakkavicāramattenapi jhānena jhāyī, avitakkaavicārenapi jhānena jhāyī, sappītikenapi jhānena jhāyī, nippītikenapi jhānena jhāyī, sātasahagatenapi jhānena jhāyī, upekkhāsahagatenapi jhānena jhāyī, suññatenapi jhānena jhāyī, animittenapi jhānena jhāyī, appaṇihitenapi jhānena jhāyī, lokiyenapi jhānena jhāyī, lokuttarenapi jhānena jhāyī jhānarato ekattamanuyutto sadatthagarukoti – jhāyiṃ. <hi rend="bold">Viraja</hi>nti rāgo rajo, doso rajo, moho rajo, kodho rajo, upanāho rajo…pe… sabbākusalābhisaṅkhārā rajā. Te rajā buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā <pb ed="T" n="0.0208" /> buddho arajo virajo nirajo rajāpagato rajavippahīno rajavippayutto sabbarajavītivatto.</p>

<p rend="gatha1">Rāgo rajo na ca pana reṇu vuccati,</p>

<p rend="gatha2">Rāgassetaṃ adhivacanaṃ rajoti;</p>

<p rend="gathalast">Etaṃ rajaṃ vippajahitvā <note>paṭivinoditvā (ka.) mahāni. 209</note> cakkhumā, tasmā jino vigatarajoti vuccati.</p>

<p rend="gatha1">Doso rajo na ca pana reṇu vuccati, dosassetaṃ adhivacanaṃ rajoti;</p>

<p rend="gathalast">Etaṃ rajaṃ vippajahitvā cakkhumā, tasmā jino vigatarajoti vuccati.</p>

<p rend="gatha1">Moho <pb ed="M" n="0.0155" /> rajo na ca pana reṇu vuccati, mohassetaṃ adhivacanaṃ rajoti;</p>

<p rend="gathalast">Etaṃ rajaṃ vippajahitvā cakkhumā, tasmā jino vigatarajoti vuccatīti. –</p>

<p rend="unindented">Virajaṃ <pb ed="V" n="0.0140" /> …pe….</p>

<p rend="bodytext"><hi rend="bold">Āsīna</hi>nti nisinno bhagavā pāsāṇake cetiyeti – āsīno.</p>

<p rend="gatha1">Nagassa <note>nagarassa (ka.)</note> passe āsīnaṃ, muniṃ dukkhassa pāraguṃ;</p>

<p rend="gathalast">Sāvakā payirupāsanti, tevijjā maccuhāyinoti.</p>

<p rend="bodytext">Evampi bhagavā āsīno. Atha vā, bhagavā sabbossukkapaṭippassaddhattā āsīno vutthavāso ciṇṇacaraṇo…pe… jātimaraṇasaṃsāro natthi tassa punabbhavoti. Evampi bhagavā āsīnoti – jhāyiṃ virajamāsīnaṃ <pb ed="T" n="0.0209" />.</p>

<p rend="bodytext"><hi rend="bold">Iccāyasmā udayo</hi>ti. <hi rend="bold">Iccā</hi>ti padasandhi…pe… <hi rend="bold">āyasmā</hi>ti piyavacanaṃ…pe… <hi rend="bold">udayo</hi>ti tassa brāhmaṇassa nāmaṃ…pe… abhilāpoti – iccāyasmā udayo.</p>

<p rend="bodytext"><hi rend="bold">Katakiccaṃ anāsava</hi>nti buddhassa bhagavato kiccākiccaṃ karaṇīyākaraṇīyaṃ pahīnaṃ ucchinnamūlaṃ tālāvatthukataṃ anabhāvaṃkataṃ āyatiṃ anuppādadhammaṃ. Tasmā buddho katakicco.</p>

<p rend="gatha1">Yassa ca visatā <note>yassa paripatā (syā.) passa mahāni. 202</note> natthi, chinnasotassa bhikkhuno;</p>

<p rend="gathalast">Kiccākiccappahīnassa, pariḷāho na vijjatīti.</p>

<p rend="bodytext"><hi rend="bold">Katakiccaṃ anāsava</hi>nti. <hi rend="bold">Āsavā</hi>ti cattāro āsavā – kāmāsavo, bhavāsavo, diṭṭhāsavo, avijjāsavo. Te āsavā buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho anāsavoti – katakiccaṃ anāsavaṃ.</p>

<p rend="bodytext"><hi rend="bold">Pāraguṃ sabbadhammāna</hi>nti bhagavā sabbadhammānaṃ abhiññāpāragū pariññāpāragū pahānapāragū bhāvanāpāragū sacchikiriyāpāragū samāpattipāragū. Abhiññāpāragū sabbadhammānaṃ, pariññāpāragū sabbadukkhānaṃ, pahānapāragū sabbakilesānaṃ, bhāvanāpāragū catunnaṃ maggānaṃ, sacchikiriyāpāragū nirodhassa, samāpattipāragū sabbasamāpattīnaṃ. So vasippatto pāramippatto ariyasmiṃ sīlasmiṃ; vasippatto <pb ed="T" n="0.0210" /><pb ed="M" n="0.0156" /> pāramippatto ariyasmiṃ samādhismiṃ; vasippatto pāramippatto ariyāya paññāya; vasippatto pāramippatto ariyāya vimuttiyā. So pāragato pārappatto antagato antappatto koṭigato <pb ed="V" n="0.0141" /> koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. So vuttavāso ciṇṇacaraṇo…pe… jātimaraṇasaṃsāro natthi tassa punabbhavoti – pāraguṃ sabbadhammānaṃ.</p>

<p rend="bodytext"><hi rend="bold">Atthi pañhena āgama</hi>nti pañhena atthiko āgatomhi, pañhaṃ pucchitukāmo āgatomhi, pañhaṃ sotukāmo āgatomhīti, evampi atthi pañhena āgamaṃ. Atha vā, pañhatthikānaṃ pañhaṃ pucchitukāmānaṃ pañhaṃ sotukāmānaṃ āgamanaṃ abhikkamanaṃ upasaṅkamanaṃ payirupāsanaṃ atthīti, evampi atthi pañhena āgamaṃ. Atha vā, pañhāgamo tuyhaṃ atthi, tvampi pahu tvamasi alamatto mayā pucchitaṃ kathetuṃ visajjetuṃ, vahassetaṃ bhāranti, evampi atthi pañhena āgamaṃ.</p>

<p rend="bodytext"><hi rend="bold">Aññāvimokkhaṃ pabrūhī</hi>ti aññāvimokkho vuccati arahattavimokkho. Arahattavimokkhaṃ pabrūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – aññāvimokkhaṃ pabrūhi.</p>

<p rend="bodytext"><hi rend="bold">Avijjāya</hi><pb ed="T" n="0.0211" /><hi rend="bold">pabhedana</hi>nti avijjāya bhedanaṃ pabhedanaṃ pahānaṃ vūpasamaṃ paṭinissaggaṃ paṭippassaddhaṃ amataṃ nibbānanti – avijjāya pabhedanaṃ. Tenāha so brāhmaṇo –</p>

<p rend="gatha1">‘‘Jhāyiṃ virajamāsīnaṃ, [iccāyasmā udayo]</p>

<p rend="gatha1">Katakiccaṃ anāsavaṃ;</p>

<p rend="gathalast">Pāraguṃ sabbadhammānaṃ, atthi pañhena āgamaṃ;</p>

<p rend="gatha2">Aññāvimokkhaṃ pabrūhi, avijjāya pabhedana’’nti.</p>

<p rend="hangnum" n="75"><hi rend="paranum">75</hi><hi rend="dot">.</hi></p>

<p rend="gatha1"><hi rend="bold">Pahānaṃ</hi><pb ed="M" n="0.0157" /><hi rend="bold">kāmacchandānaṃ, [udayāti bhagavā]</hi></p>

<p rend="gatha2"><hi rend="bold">Domanassāna cūbhayaṃ;</hi></p>

<p rend="gathalast"><hi rend="bold">Thinassa</hi><note>thīnassa (syā.)</note><hi rend="bold">ca panūdanaṃ, kukkuccānaṃ nivāraṇaṃ.</hi></p>

<p rend="bodytext"><hi rend="bold">Pahānaṃ kāmacchandāna</hi>nti. <hi rend="bold">Chando</hi>ti yo kāmesu kāmacchando kāmarāgo kāmanandī kāmataṇhā kāmasineho kāmapipāsā kāmapariḷāho kāmamucchā kāmajjhosānaṃ kāmogho kāmayogo kāmupādānaṃ kāmacchandanīvaraṇaṃ. <hi rend="bold">Pahānaṃ kāmacchandāna</hi>nti kāmacchandānaṃ pahānaṃ vūpasamaṃ <pb ed="V" n="0.0142" /> paṭinissaggaṃ paṭippassaddhiṃ amataṃ nibbānanti – pahānaṃ kāmacchandānaṃ. <hi rend="bold">Udayāti bhagavā</hi>ti. <hi rend="bold">Udayā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… <pb ed="T" n="0.0212" /> sacchikā paññatti, yadidaṃ bhagavāti – udayāti bhagavā.</p>

<p rend="bodytext"><hi rend="bold">Domanassāna cūbhaya</hi>nti. <hi rend="bold">Domanassā</hi>ti yaṃ cetasikaṃ asātaṃ cetasikaṃ dukkhaṃ cetosamphassajaṃ asātaṃ dukkhaṃ vedayitaṃ, cetosamphassajā asātā dukkhā vedanā. <hi rend="bold">Domanassāna cūbhaya</hi>nti kāmacchandassa ca domanassassa ca ubhinnaṃ pahānaṃ vūpasamaṃ paṭinissaggaṃ paṭippassaddhiṃ amataṃ nibbānanti – domanassāna cūbhayaṃ.</p>

<p rend="bodytext"><hi rend="bold">Thinassa ca panūdana</hi>nti. <hi rend="bold">Thina</hi>nti yā cittassa akalyatā akammaññatā olīyanā sallīyanā līnā līyanā līyitattaṃ thinaṃ thiyanā <note>thīnaṃ thīyanā (syā.)</note> thiyitattaṃ cittassa. <hi rend="bold">Panūdana</hi>nti thinassa ca panūdanaṃ pahānaṃ vūpasamaṃ paṭinissaggaṃ paṭippassaddhiṃ amataṃ nibbānanti – thinassa ca panūdanaṃ.</p>

<p rend="bodytext"><hi rend="bold">Kukkuccānaṃ nivāraṇa</hi>nti. <hi rend="bold">Kukkucca</hi>nti hatthakukkuccampi kukkuccaṃ, pādakukkuccampi kukkuccaṃ, hatthapādakukkuccampi kukkuccaṃ. Akappiye kappiyasaññitā, kappiye akappiyasaññitā…pe… avajje vajjasaññitā, vajje avajjasaññitā. Yaṃ evarūpaṃ kukkuccaṃ kukkuccāyanā kukkuccāyitattaṃ cetaso vippaṭisāro manovilekho, idaṃ vuccati kukkuccaṃ. Api ca, dvīhi kāraṇehi uppajjati kukkuccaṃ cetaso vippaṭisāro manovilekho – katattā ca akatattā ca. Kathaṃ katattā ca akatattā ca uppajjati kukkuccaṃ cetaso vippaṭisāro manovilekho? ‘‘Kataṃ me kāyaduccaritaṃ, akataṃ me kāyasucarita’’nti uppajjati <pb ed="T" n="0.0213" /> kukkuccaṃ cetaso vippaṭisāro manovilekho <pb ed="M" n="0.0158" />. ‘‘Kataṃ me vacīduccaritaṃ, akataṃ me vacīsucarita’’nti…pe… ‘‘kataṃ me manoduccaritaṃ, akataṃ me manosucarita’’nti…pe… ‘‘kato me pāṇātipāto, akatā me pāṇātipātā veramaṇī’’ti…pe… ‘‘kataṃ me adinnādānaṃ, akatā me adinnādānā veramaṇī’’ti…pe… ‘‘kato me kāmesumicchācāro, akatā me kāmesumicchācārā veramaṇī’’ti…pe… ‘‘kato me musāvādo, akatā me musāvādā veramaṇī’’ti…pe… ‘‘katā me pisuṇā vācā <note>pisuṇavācā (ka.)</note>, akatā me pisuṇāya vācāya veramaṇī’’ti…pe… ‘‘katā me pharusā vācā, akatā me pharusāya vācāya veramaṇī’’ti…pe… ‘‘kato me samphappalāpo, akatā me samphappalāpā veramaṇī’’ti…pe… ‘‘katā me abhijjhā, akatā me anabhijjhā’’ti…pe… ‘‘kato me byāpādo, akato me abyāpādo’’ti…pe… ‘‘katā me micchādiṭṭhi, akatā me sammādiṭṭhī’’ti <pb ed="V" n="0.0143" />, uppajjati kukkuccaṃ cetaso vippaṭisāro manovilekho. Evaṃ katattā ca akatattā ca uppajjati kukkuccaṃ cetaso vippaṭisāro manovilekho.</p>

<p rend="bodytext">Atha vā, ‘‘sīlesumhi aparipūrakārī’’ti uppajjati kukkuccaṃ cetaso vippaṭisāro manovilekho; ‘‘indriyesumhi aguttadvāro’’ti…pe… ‘‘bhojane amattaññumhī’’ti… ‘‘jāgariyaṃ ananuyuttomhī’’ti… ‘‘na satisampajaññena samannāgatomhī’’ti… ‘‘abhāvitā me cattāro satipaṭṭhānāti, cattāro sammappadhānāti cattāro iddhipādāti, pañcindriyānīti, pañca balānīti, satta <pb ed="T" n="0.0214" /> bojjhaṅgāti, ariyo aṭṭhaṅgiko maggo’’ti… ‘‘dukkhaṃ me apariññātaṃ, samudayo me appahīno, maggo me abhāvito, nirodho me asacchikato’’ti uppajjati kukkuccaṃ cetaso vippaṭisāro manovilekho.</p>

<p rend="bodytext"><hi rend="bold">Kukkuccānaṃ nivāraṇa</hi>nti kukkuccānaṃ āvaraṇaṃ nīvaraṇaṃ pahānaṃ upasamaṃ vūpasamaṃ paṭinissaggaṃ paṭippassaddhiṃ amataṃ nibbānanti – kukkuccānaṃ nivāraṇaṃ. Tenāha bhagavā –</p>

<p rend="gatha1">‘‘Pahānaṃ kāmacchandānaṃ, [udayāti bhagavā]</p>

<p rend="gatha2">Domanassāna cūbhayaṃ;</p>

<p rend="gathalast">Thinassa ca panūdanaṃ, kukkuccānaṃ nivāraṇa’’nti.</p>

<p rend="hangnum" n="76"><hi rend="paranum">76</hi><hi rend="dot">.</hi></p>

<p rend="gatha1"><hi rend="bold">Upekkhāsatisaṃsuddhaṃ</hi><pb ed="M" n="0.0159" />, <hi rend="bold">dhammatakkapurejavaṃ;</hi></p>

<p rend="gathalast"><hi rend="bold">Aññāvimokkhaṃ pabrūmi, avijjāya pabhedanaṃ.</hi></p>

<p rend="bodytext"><hi rend="bold">Upekkhāsatisaṃsuddha</hi>nti. <hi rend="bold">Upekkhā</hi>ti yā catutthe jhāne upekkhā upekkhanā ajjhupekkhanā cittasamatā <note>cittasamatho (syā.) mahāni. 207</note> cittappassaddhatā majjhattatā cittassa. <hi rend="bold">Satī</hi>ti yā catutthe jhāne upekkhaṃ ārabbha sati anussati…pe… sammāsati. <hi rend="bold">Upekkhāsatisaṃsuddha</hi>nti catutthe jhāne upekkhā ca sati ca suddhā honti visuddhā saṃsuddhā parisuddhā pariyodātā anaṅgaṇā vigatūpakkilesā mudubhūtā kammaniyā ṭhitā āneñjappattāti – upekkhāsatisaṃsuddhaṃ.</p>

<p rend="bodytext"><hi rend="bold">Dhammatakkapurejava</hi>nti dhammatakko vuccati sammāsaṅkappo. So <pb ed="T" n="0.0215" /> ādito hoti, purato hoti, pubbaṅgamo hoti aññāvimokkhassāti, evampi dhammatakkapurejavaṃ. Atha vā, dhammatakko vuccati sammādiṭṭhi. Sā ādito hoti, purato hoti, pubbaṅgamo hoti aññāvimokkhassāti <pb ed="V" n="0.0144" />, evampi dhammatakkapurejavaṃ. Atha vā, dhammatakko vuccati catunnaṃ maggānaṃ pubbabhāgavipassanā. Sā ādito hoti, purato hoti, pubbaṅgamo hoti aññāvimokkhassāti – evampi dhammatakkapurejavaṃ.</p>

<p rend="bodytext"><hi rend="bold">Aññāvimokkhaṃ pabrūmī</hi>ti aññāvimokkho vuccati arahattavimokkho. Arahattavimokkhaṃ pabrūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti – aññāvimokkhaṃ pabrūmi.</p>

<p rend="bodytext"><hi rend="bold">Avijjāya pabhedana</hi>nti. <hi rend="bold">Avijjā</hi>ti dukkhe aññāṇaṃ…pe… avijjā moho akusalamūlaṃ. <hi rend="bold">Pabhedana</hi>nti avijjāya pabhedanaṃ pahānaṃ vūpasamaṃ paṭinissaggaṃ paṭippassaddhiṃ amataṃ nibbānanti – avijjāya pabhedanaṃ. Tenāha bhagavā –</p>

<p rend="gatha1">‘‘Upekkhāsatisaṃsuddhaṃ, dhammatakkapurejavaṃ;</p>

<p rend="gathalast">Aññāvimokkhaṃ pabrūmi, avijjāya pabhedana’’nti.</p>

<p rend="hangnum" n="77"><hi rend="paranum">77</hi><hi rend="dot">.</hi></p>

<p rend="gatha1"><hi rend="bold">Kiṃsu saṃyojano loko, kiṃsu tassa vicāraṇaṃ;</hi></p>

<p rend="gathalast"><hi rend="bold">Kissassa vippahānena, nibbānaṃ iti vuccati.</hi></p>

<p rend="bodytext"><hi rend="bold">Kiṃsu</hi><pb ed="M" n="0.0160" /><hi rend="bold">saṃyojano loko</hi>ti lokassa saṃyojanaṃ lagganaṃ <pb ed="T" n="0.0216" /> bandhanaṃ upakkileso. Kena loko yutto payutto āyutto samāyutto laggo laggito palibuddhoti – kiṃsu saṃyojano loko.</p>

<p rend="bodytext"><hi rend="bold">Kiṃsu tassa vicāraṇa</hi>nti kiṃsu tassa cāraṇaṃ vicāraṇaṃ paṭivicāraṇaṃ. Kena loko carati vicarati paṭivicaratīti – kiṃsu tassa vicāraṇaṃ. <hi rend="bold">Kissassa vippahānena nibbānaṃ iti vuccatī</hi>ti kissassa vippahānena vūpasamena paṭinissaggena paṭippassaddhiyā nibbānaṃ iti vuccati pavuccati kathīyati bhaṇīyati dīpīyati voharīyatīti – kissassa vippahānena nibbānaṃ iti vuccati. Tenāha so brāhmaṇo –</p>

<p rend="gatha1">‘‘Kiṃsu saṃyojano loko, kiṃsu tassa vicāraṇaṃ;</p>

<p rend="gathalast">Kissassa vippahānena, nibbānaṃ iti vuccatī’’ti.</p>

<p rend="hangnum" n="78"><hi rend="paranum">78</hi><hi rend="dot">.</hi></p>

<p rend="gatha1"><hi rend="bold">Nandisaṃyojano</hi><pb ed="V" n="0.0145" /><hi rend="bold">loko, vitakkassa vicāraṇā;</hi></p>

<p rend="gathalast"><hi rend="bold">Taṇhāya vippahānena, nibbānaṃ iti vuccati.</hi></p>

<p rend="bodytext"><hi rend="bold">Nandisaṃyojano loko</hi>ti nandī vuccati taṇhā. Yo rāgo sārāgo…pe… abhijjhā lobho akusalamūlaṃ, ayaṃ vuccati nandī. Yā nandī lokassa saṃyojanaṃ lagganaṃ bandhanaṃ upakkileso, imāya nandiyā loko yutto payutto āyutto samāyutto laggo laggito palibuddhoti – nandisaṃyojano loko.</p>

<p rend="bodytext"><hi rend="bold">Vitakkassa vicāraṇā</hi>ti. <hi rend="bold">Vitakkā</hi>ti nava vitakkā – kāmavitakko, byāpādavitakko, vihiṃsāvitakko, ñātivitakko janapadavitakko <pb ed="T" n="0.0217" />, amarāvitakko, parānudayatāpaṭisaṃyutto vitakko, lābhasakkārasilokapaṭisaṃyutto vitakko, anavaññattipaṭisaṃyutto vitakko. Ime vuccanti nava vitakkā. Ime nava vitakkā lokassa cāraṇā vicāraṇā paṭivicāraṇā. Imehi navahi vitakkehi loko carati vicarati paṭivicaratīti – vitakkassa vicāraṇā.</p>

<p rend="bodytext"><hi rend="bold">Taṇhāya vippahānena nibbānaṃ iti vuccatī</hi>ti. <hi rend="bold">Taṇhā</hi>ti rūpataṇhā…pe… dhammataṇhā. <hi rend="bold">Taṇhāya vippahānena nibbānaṃ iti vuccatī</hi>ti taṇhāya vippahānena vūpasamena paṭinissaggena paṭippassaddhiyā nibbānaṃ iti vuccati pavuccati kathīyati bhaṇīyati dīpīyati voharīyatīti – taṇhāya vippahānena nibbānaṃ iti vuccati. Tenāha bhagavā –</p>

<p rend="gatha1">‘‘Nandisaṃyojano <pb ed="M" n="0.0161" /> loko, vitakkassa vicāraṇā;</p>

<p rend="gathalast">Taṇhāya vippahānena, nibbānaṃ iti vuccatī’’ti.</p>

<p rend="hangnum" n="79"><hi rend="paranum">79</hi><hi rend="dot">.</hi></p>

<p rend="gatha1"><hi rend="bold">Kathaṃ satassa carato, viññāṇaṃ uparujjhati;</hi></p>

<p rend="gathalast"><hi rend="bold">Bhagavantaṃ puṭṭhumāgamā, taṃ suṇoma vaco tava.</hi></p>

<p rend="bodytext"><hi rend="bold">Kathaṃ satassa carato</hi>ti kathaṃ satassa sampajānassa carato viharato iriyato vattayato pālayato yapayato yāpayatoti – kathaṃ satassa carato.</p>

<p rend="bodytext"><hi rend="bold">Viññāṇaṃ</hi><pb ed="V" n="0.0146" /><hi rend="bold">uparujjhatī</hi>ti viññāṇaṃ nirujjhati vūpasammati atthaṃ <pb ed="T" n="0.0218" /> gacchati paṭippassambhatīti – viññāṇaṃ uparujjhati.</p>

<p rend="bodytext"><hi rend="bold">Bhagavantaṃ puṭṭhumāgamā</hi>ti buddhaṃ bhagavantaṃ puṭṭhuṃ pucchituṃ yācituṃ ajjhesituṃ pasādetuṃ āgamhā āgatamhā upāgatamhā sampattamhā, ‘‘tayā saddhiṃ samāgatamhā’’ti – bhagavantaṃ puṭṭhumāgamā.</p>

<p rend="bodytext"><hi rend="bold">Taṃ suṇoma vaco tavā</hi>ti. <hi rend="bold">Ta</hi>nti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ suṇoma uggaṇhāma dhārema upadhārema upalakkhemāti – taṃ suṇoma vaco tava. Tenāha so brāhmaṇo –</p>

<p rend="gatha1">‘‘Kathaṃ satassa carato, viññāṇaṃ uparujjhati;</p>

<p rend="gathalast">Bhagavantaṃ puṭṭhumāgamā, taṃ suṇoma vaco tavā’’ti.</p>

<p rend="hangnum" n="80"><hi rend="paranum">80</hi><hi rend="dot">.</hi></p>

<p rend="gatha1"><hi rend="bold">Ajjhattañca bahiddhā ca, vedanaṃ nābhinandato;</hi></p>

<p rend="gathalast"><hi rend="bold">Evaṃ satassa carato, viññāṇaṃ uparujjhati.</hi></p>

<p rend="bodytext"><hi rend="bold">Ajjhattañca bahiddhā ca vedanaṃ nābhinandato</hi>ti ajjhattaṃ vedanāsu vedanānupassī viharanto vedanaṃ nābhinandati nābhivadati na ajjhoseti <note>na ajjhosāya tiṭṭhati (syā.)</note>, abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ pajahati vinodeti byantīkaroti anabhāvaṃ gameti; bahiddhā vedanāsu vedanānupassī viharanto vedanaṃ nābhinandati nābhivadati na ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ pajahati vinodeti byantīkaroti anabhāvaṃ gameti; ajjhattabahiddhā vedanāsu vedanānupassī viharanto vedanaṃ nābhinandati nābhivadati na ajjhoseti, abhinandanaṃ abhivadanaṃ <pb ed="M" n="0.0162" /> ajjhosānaṃ gāhaṃ <pb ed="T" n="0.0219" /> parāmāsaṃ abhinivesaṃ pajahati vinodeti byantīkaroti anabhāvaṃ gameti. Ajjhattaṃ samudayadhammānupassī vedanāsu vedanānupassī <note>idaṃ padaṃ natthi syā. potthake</note> viharanto vedanaṃ nābhinandati nābhivadati na ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ pajahati vinodeti byantīkaroti anabhāvaṃ gameti; ajjhattaṃ vayadhammānupassī vedanāsu <pb ed="V" n="0.0147" /> vedanānupassī viharanto…pe… ajjhattaṃ samudayavayadhammānupassī vedanāsu vedanānupassī viharanto…pe… bahiddhā samudayadhammānupassī vedanāsu vedanānupassī viharanto vedanaṃ nābhinandati nābhivadati na ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ pajahati vinodeti byantīkaroti anabhāvaṃ gameti; bahiddhā vayadhammānupassī vedanāsu vedanānupassī viharanto…pe… bahiddhā samudayavayadhammānupassī vedanāsu vedanānupassī viharanto…pe… ajjhattabahiddhā samudayadhammānupassī vedanāsu vedanānupassī viharanto…pe… ajjhattabahiddhā vayadhammānupassī vedanāsu vedanānupassī viharanto…pe… ajjhattabahiddhā samudayavayadhammānupassī vedanāsu vedanānupassī viharanto vedanaṃ nābhinandati nābhivadati na ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ pajahati vinodeti byantīkaroti anabhāvaṃ gameti. Imehi dvādasahi ākārehi vedanāsu vedanānupassī viharanto…pe… anabhāvaṃ gameti.</p>

<p rend="bodytext">Atha vā, vedanaṃ aniccato passanto vedanaṃ nābhinandati nābhivadati na ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ pajahati vinodeti byantīkaroti anabhāvaṃ gameti. Vedanaṃ dukkhato rogato gaṇḍato sallato aghato ābādhato…pe… nissaraṇato passanto vedanaṃ nābhinandati nābhivadati na ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ pajahati vinodeti <pb ed="T" n="0.0220" /> byantīkaroti anabhāvaṃ gameti. Imehi cattālīsāya <note>dvācattāḷīsāya (syā.)</note> ākārehi vedanāsu vedanānupassī viharanto vedanaṃ nābhinandati nābhivadati na ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ pajahati vinodeti byantīkaroti anabhāvaṃ gametīti – ajjhattañca bahiddhā ca vedanaṃ nābhinandato.</p>

<p rend="bodytext"><hi rend="bold">Evaṃ</hi><pb ed="M" n="0.0163" /><hi rend="bold">satassa carato</hi>ti evaṃ satassa sampajānassa carato viharato iriyato vattayato pālayato yapayato yāpayatoti – evaṃ satassa carato.</p>

<p rend="bodytext"><hi rend="bold">Viññāṇaṃ uparujjhatī</hi>ti puññābhisaṅkhārasahagataṃ viññāṇaṃ apuññābhisaṅkhārasahagataṃ viññāṇaṃ āneñjābhisaṅkhārasahagataṃ viññāṇaṃ nirujjhati vūpasammati atthaṃ gacchati paṭippassambhatīti – viññāṇaṃ uparujjhatī. Tenāha bhagavā –</p>

<p rend="gatha1">‘‘Ajjhattañca bahiddhā ca, vedanaṃ nābhinandato;</p>

<p rend="gathalast">Evaṃ satassa carato, viññāṇaṃ uparujjhatī’’ti.</p>

<p rend="bodytext">Saha gāthāpariyosānā…pe… satthā me, bhante bhagavā, sāvakohamasmīti.</p>

<p rend="centre">Udayamāṇavapucchāniddeso terasamo.</p>

<p rend="subhead">14. Posālamāṇavapucchāniddeso</p>

<p rend="hangnum" n="81"><hi rend="paranum">81</hi><hi rend="dot">.</hi></p>

<p rend="gatha1"><hi rend="bold">Yo</hi><pb ed="T" n="0.0221" /><pb ed="V" n="0.0148" /><hi rend="bold">atītaṃ ādisati, [iccāyasmā posālo]</hi></p>

<p rend="gatha2"><hi rend="bold">Anejo chinnasaṃsayo;</hi></p>

<p rend="gathalast"><hi rend="bold">Pāraguṃ</hi><note>pāragū (syā. ka.)</note><hi rend="bold">sabbadhammānaṃ, atthi pañhena āgamaṃ.</hi></p>

<p rend="bodytext"><hi rend="bold">Yo atītaṃ ādisatī</hi>ti. <hi rend="bold">Yo</hi>ti yo so bhagavā sayambhū. Anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto, balesu ca vasībhāvaṃ. <hi rend="bold">Atītaṃ ādisatī</hi>ti bhagavā attano ca paresañca atītampi ādisati, anāgatampi ādisati, paccuppannampi ādisati.</p>

<p rend="bodytext">Kathaṃ bhagavā attano atītaṃ ādisati? Bhagavā attano atītaṃ ekampi jātiṃ ādisati, dvepi jātiyo ādisati, tissopi jātiyo ādisati, catassopi jātiyo ādisati, pañcapi jātiyo ādisati, dasapi jātiyo ādisati, vīsampi jātiyo ādisati, tiṃsampi jātiyo ādisati, cattālīsampi jātiyo ādisati <pb ed="M" n="0.0164" />, paññāsampi jātiyo ādisati, jātisatampi…pe… jātisahassampi… jātisatasahassampi… anekepi saṃvaṭṭakappe… anekepi vivaṭṭakappe… anekepi saṃvaṭṭavivaṭṭakappe ādisati – ‘‘amutrāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto amutra udapādiṃ; tatrāpāsiṃ <pb ed="T" n="0.0222" /> evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto idhūpapanno’’ti. Iti sākāraṃ sauddesaṃ anekavihitaṃ pubbenivāsaṃ ādisati. Evaṃ bhagavā attano atītaṃ ādisati.</p>

<p rend="bodytext">Kathaṃ bhagavā paresaṃ atītaṃ ādisati? Bhagavā paresaṃ atītaṃ ekampi jātiṃ ādisati, dvepi jātiyo ādisati…pe… anekepi saṃvaṭṭavivaṭṭakappe ādisati – ‘‘amutrāsi evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto amutra udapādi; tatrāpāsi evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto idhūpapanno’’ti. Iti sākāraṃ sauddesaṃ anekavihitaṃ pubbenivāsaṃ ādisati. Evaṃ bhagavā paresaṃ atītaṃ ādisati.</p>

<p rend="bodytext">Bhagavā <pb ed="V" n="0.0149" /> pañca jātakasatāni bhāsanto attano ca paresañca atītaṃ ādisati, mahāpadāniyasuttantaṃ <note>mahādhaniyasuttaṃ (syā.)</note> bhāsanto attano ca paresañca atītaṃ ādisati, mahāsudassaniyasuttantaṃ bhāsanto attano ca paresañca atītaṃ ādisati, mahāgovindiyasuttantaṃ bhāsanto attano ca paresañca atītaṃ ādisati, maghadeviyasuttantaṃ bhāsanto attano ca paresañca atītaṃ ādisati.</p>

<p rend="bodytext">Vuttañhetaṃ bhagavatā – ‘‘atītaṃ kho, cunda, addhānaṃ ārabbha tathāgatassa satānusāriñāṇaṃ <note>satānussariyañāṇaṃ (ka.) passa dī. ni. 3.187</note> hoti. So yāvatakaṃ ākaṅkhati tāvatakaṃ <pb ed="T" n="0.0223" /> anussarati. Anāgatañca kho, cunda…pe… paccuppannañca kho, cunda, addhānaṃ ārabbha tathāgatassa bodhijaṃ ñāṇaṃ uppajjati – ‘ayamantimā jāti, natthidāni punabbhavo’’’ti.</p>

<p rend="bodytext">Indriyaparopariyattañāṇaṃ <pb ed="M" n="0.0165" /><note>indriyaparopariyattiñāṇaṃ (ka.) aṭṭhakathā oloketabbā</note> tathāgatassa tathāgatabalaṃ, sattānaṃ āsayānusayañāṇaṃ tathāgatassa tathāgatabalaṃ, yamakapāṭihīre ñāṇaṃ <note>yamakapāṭihiriyañāṇaṃ (syā.)</note> tathāgatassa tathāgatabalaṃ, mahākaruṇāsamāpattiyā ñāṇaṃ tathāgatassa tathāgatabalaṃ, sabbaññutañāṇaṃ tathāgatassa tathāgatabalaṃ, anāvaraṇañāṇaṃ tathāgatassa tathāgatabalaṃ, sabbattha asaṅgamappaṭihatamanāvaraṇañāṇaṃ tathāgatassa tathāgatabalaṃ. Evaṃ bhagavā attano ca paresañca atītampi ādisati anāgatampi ādisati paccuppannampi ādisati ācikkhati deseti paññapeti paṭṭhapeti vivarati vibhajati uttānīkaroti pakāsetīti – yo atītaṃ ādisati.</p>

<p rend="bodytext"><hi rend="bold">Iccāyasmā posālo</hi>ti. <hi rend="bold">Iccā</hi>ti padasandhi…pe… <hi rend="bold">āyasmā</hi>ti piyavacanaṃ…pe… <hi rend="bold">posālo</hi>ti tassa brāhmaṇassa nāmaṃ…pe… abhilāpoti – iccāyasmā posālo.</p>

<p rend="bodytext"><hi rend="bold">Anejo chinnasaṃsayo</hi>ti ejā vuccati taṇhā. Yo rāgo sārāgo…pe… abhijjhā lobho akusalamūlaṃ. Sā ejā taṇhā buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho anejo. Ejāya pahīnattā anejo. Bhagavā lābhepi na iñjati…pe… <pb ed="T" n="0.0224" /> dukkhepi na iñjati na calati na vedhati nappavedhati na sampavedhatīti anejo. <hi rend="bold">Chinnasaṃsayo</hi>ti saṃsayo vuccati vicikicchā. Dukkhe kaṅkhā…pe… chambhitattaṃ cittassa manovilekho. So saṃsayo buddhassa bhagavato pahīno chinno ucchinno samucchinno vūpasanto paṭinissaggo paṭippassaddho abhabbuppattiko ñāṇagginā daḍḍho. Tasmā buddho chinnasaṃsayoti – anejo chinnasaṃsayo.</p>

<p rend="bodytext"><hi rend="bold">Pāraguṃ</hi><pb ed="V" n="0.0150" /><hi rend="bold">sabbadhammāna</hi>nti bhagavā sabbadhammānaṃ abhiññāpāragū pariññāpāragū pahānapāragū bhāvanāpāragū sacchikiriyāpāragū samāpattipāragū abhiññāpāragū sabbadhammānaṃ…pe… jātimaraṇasaṃsāro natthi tassa punabbhavoti – pāragū sabbadhammānaṃ.</p>

<p rend="bodytext"><hi rend="bold">Atthi pañhena āgama</hi>nti pañhena atthiko āgatomhi…pe… ‘‘vahassetaṃ bhāra’’nti – atthi pañhena āgamaṃ. Tenāha so brāhmaṇo –</p>

<p rend="gatha1">‘‘Yo <pb ed="M" n="0.0166" /> atītaṃ ādisati, [iccāyasmā posālo]</p>

<p rend="gatha2">Anejo chinnasaṃsayo;</p>

<p rend="gathalast">Pāraguṃ sabbadhammānaṃ, atthi pañhena āgama’’nti.</p>

<p rend="hangnum" n="82"><hi rend="paranum">82</hi><hi rend="dot">.</hi></p>

<p rend="gatha1"><hi rend="bold">Vibhūtarūpasaññissa, sabbakāyappahāyino;</hi></p>

<p rend="gatha2"><hi rend="bold">Ajjhattañca bahiddhā ca, natthi kiñcīti passato; </hi></p>

<p rend="gathalast"><hi rend="bold">Ñāṇaṃ</hi><pb ed="T" n="0.0225" /><hi rend="bold">sakkānupucchāmi, kathaṃ neyyo tathāvidho.</hi></p>

<p rend="bodytext"><hi rend="bold">Vibhūtarūpasaññissā</hi>ti katamā rūpasaññā? Rūpāvacarasamāpattiṃ samāpannassa vā upapannassa vā diṭṭhadhammasukhavihārissa vā saññā sañjānanā sañjānitattaṃ – ayaṃ rūpasaññā. <hi rend="bold">Vibhūtarūpasaññissā</hi>ti catasso arūpasamāpattiyo paṭiladdhassa <note>lābhissa (syā.)</note> rūpasaññā vibhūtā honti vigatā atikkantā samatikkantā vītivattāti – vibhūtarūpasaññissa.</p>

<p rend="bodytext"><hi rend="bold">Sabbakāyappahāyino</hi>ti sabbo tassa paṭisandhiko rūpakāyo pahīno, tadaṅgasamatikkamā vikkhambhanappahānena pahīno tassa rūpakāyoti – sabbakāyappahāyino.</p>

<p rend="bodytext"><hi rend="bold">Ajjhattañca bahiddhā ca, natthi kiñcīti passato</hi>ti. <hi rend="bold">Natthi kiñcī</hi>ti ākiñcaññāyatanasamāpatti. Kiṃkāraṇā? Natthi kiñcīti ākiñcaññāyatanasamāpatti. Yaṃ viññāṇañcāyatanasamāpattiṃ sato samāpajjitvā tato vuṭṭhahitvā taññeva viññāṇaṃ abhāveti, vibhāveti, antaradhāpeti, ‘‘natthi kiñcī’’ti passati – taṃkāraṇā natthi kiñcīti ākiñcaññāyatanasamāpattīti – ajjhattañca bahiddhā ca natthi kiñcīti passato.</p>

<p rend="bodytext"><hi rend="bold">Ñāṇaṃ sakkānupucchāmī</hi>ti. <hi rend="bold">Sakkā</hi>ti – sakko. Bhagavā sakyakulā pabbajitotipi sakko <pb ed="V" n="0.0151" /> …pe… pahīnabhayabheravo vigatalomahaṃsotipi sakko. <hi rend="bold">Ñāṇaṃ sakkānupucchāmī</hi>ti tassa ñāṇaṃ pucchāmi, paññaṃ <pb ed="T" n="0.0226" /> pucchāmi, sambuddhaṃ pucchāmi. ‘‘Kīdisaṃ kiṃsaṇṭhitaṃ kiṃpakāraṃ kiṃpaṭibhāgaṃ ñāṇaṃ icchitabba’’nti – ñāṇaṃ sakkānupucchāmi.</p>

<p rend="bodytext"><hi rend="bold">Kathaṃ neyyo tathāvidho</hi>ti kathaṃ so netabbo vinetabbo anunetabbo paññapetabbo nijjhāpetabbo pekkhetabbo pasādetabbo? Kathaṃ tena <note>kathamassa (syā.)</note> uttari ñāṇaṃ uppādetabbaṃ? <hi rend="bold">Tathāvidho</hi>ti tathāvidho tādiso <pb ed="M" n="0.0167" /> tassaṇṭhito tappakāro tappaṭibhāgo yo so ākiñcaññāyatanasamāpattilābhīti – kathaṃ neyyo tathāvidho. Tenāha so brāhmaṇo –</p>

<p rend="gatha1">‘‘Vibhūtarūpasaññissa, sabbakāyappahāyino;</p>

<p rend="gatha2">Ajjhattañca bahiddhā ca, natthi kiñcīti passato;</p>

<p rend="gathalast">Ñāṇaṃ sakkānupucchāmi, kathaṃ neyyo tathāvidho’’ti.</p>

<p rend="hangnum" n="83"><hi rend="paranum">83</hi><hi rend="dot">.</hi></p>

<p rend="gatha1"><hi rend="bold">Viññāṇaṭṭhitiyo sabbā, [posālāti bhagavā]</hi></p>

<p rend="gatha2"><hi rend="bold">Abhijānaṃ tathāgato;</hi></p>

<p rend="gathalast"><hi rend="bold">Tiṭṭhantamenaṃ jānāti, dhimuttaṃ tapparāyaṇaṃ;</hi></p>

<p rend="bodytext"><hi rend="bold">Viññāṇaṭṭhitiyo sabbā</hi>ti bhagavā abhisaṅkhāravasena catasso viññāṇaṭṭhitiyo jānāti, paṭisandhivasena satta viññāṇaṭṭhitiyo jānāti. Kathaṃ bhagavā abhisaṅkhāravasena catasso viññāṇaṭṭhitiyo jānāti? Vuttañhetaṃ bhagavatā – ‘‘rūpupayaṃ <note>rūpūpāyaṃ (syā. ka.) passa saṃ. ni. 3.53</note> vā, bhikkhave, viññāṇaṃ tiṭṭhamānaṃ tiṭṭheyya <note>tiṭṭhati (syā. ka.)</note>, rūpārammaṇaṃ rūpappatiṭṭhaṃ nandūpasecanaṃ vuddhiṃ virūḷhiṃ vepullaṃ āpajjeyya. Vedanupayaṃ vā, bhikkhave…pe… saññupayaṃ vā, bhikkhave…pe… saṅkhārupayaṃ vā, bhikkhave, viññāṇaṃ tiṭṭhamānaṃ tiṭṭheyya, saṅkhārārammaṇaṃ saṅkhārappatiṭṭhaṃ nandūpasecanaṃ vuddhiṃ <pb ed="T" n="0.0227" /> virūḷhiṃ vepullaṃ āpajjeyyā’’ti. Evaṃ bhagavā abhisaṅkhāravasena catasso viññāṇaṭṭhitiyo jānāti.</p>

<p rend="bodytext">Kathaṃ bhagavā paṭisandhivasena satta viññāṇaṭṭhitiyo jānāti? Vuttañhetaṃ bhagavatā – ‘‘santi, bhikkhave, sattā nānattakāyā nānattasaññino – seyyathāpi manussā ekacce ca devā ekacce ca vinipātikā. Ayaṃ paṭhamā viññāṇaṭṭhiti.</p>

<p rend="bodytext">‘‘Santi <pb ed="V" n="0.0152" />, bhikkhave, sattā nānattakāyā ekattasaññino, seyyathāpi devā brahmakāyikā paṭhamābhinibbattā. Ayaṃ dutiyā viññāṇaṭṭhiti.</p>

<p rend="bodytext">‘‘Santi, bhikkhave, sattā ekattakāyā nānattasaññino, seyyathāpi devā ābhassarā. Ayaṃ tatiyā viññāṇaṭṭhiti.</p>

<p rend="bodytext">‘‘Santi <pb ed="M" n="0.0168" />, bhikkhave, sattā ekattakāyā ekattasaññino, seyyathāpi devā subhakiṇhā. Ayaṃ catutthī <note>catutthā (syā.) passa a. ni. 7.44</note> viññāṇaṭṭhiti.</p>

<p rend="bodytext">‘‘Santi, bhikkhave, sattā sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā, ananto ākāsoti ākāsānañcāyatanūpagā. Ayaṃ pañcamī <note>pañcamā (syā.)</note> viññāṇaṭṭhiti.</p>

<p rend="bodytext">‘‘Santi, bhikkhave, sattā sabbaso ākāsānañcāyatanaṃ samatikkamma, anantaṃ viññāṇanti viññāṇañcāyatanūpagā. Ayaṃ chaṭṭhī <note>chaṭṭho (syā.)</note> viññāṇaṭṭhiti.</p>

<p rend="bodytext">‘‘Santi, bhikkhave, sattā sabbaso viññāṇañcāyatanaṃ samatikkamma, natthi kiñcīti ākiñcaññāyatanūpagā. Ayaṃ sattamī <note>sattamā (syā.)</note> viññāṇaṭṭhiti’’. Evaṃ bhagavā <pb ed="T" n="0.0228" /> paṭisandhivasena satta viññāṇaṭṭhitiyo jānātīti – viññāṇaṭṭhitiyo sabbā.</p>

<p rend="bodytext"><hi rend="bold">Posālāti bhagavā</hi>ti. <hi rend="bold">Posālā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – posālāti bhagavā.</p>

<p rend="bodytext"><hi rend="bold">Abhijānaṃ tathāgato</hi>ti. <hi rend="bold">Abhijāna</hi>nti abhijānanto vijānanto paṭivijānanto paṭivijjhanto tathāgato. Vuttañhetaṃ bhagavatā – ‘‘atītaṃ cepi kho, cunda, hoti abhūtaṃ atacchaṃ anatthasañhitaṃ, na taṃ tathāgato byākaroti. Atītaṃ cepi, cunda, hoti bhūtaṃ tacchaṃ anatthasañhitaṃ, tampi tathāgato na byākaroti. Atītaṃ cepi kho, cunda, hoti bhūtaṃ tacchaṃ atthasañhitaṃ, tatra kālaññū tathāgato hoti tasseva pañhassa veyyākaraṇāya. Anāgataṃ cepi, cunda, hoti…pe… paccuppannaṃ cepi, cunda, hoti abhūtaṃ atacchaṃ anatthasañhitaṃ, na taṃ tathāgato byākaroti. Paccuppannaṃ cepi, cunda, hoti bhūtaṃ tacchaṃ anatthasañhitaṃ, tampi tathāgato <pb ed="V" n="0.0153" /> na byākaroti. Paccuppannaṃ cepi, cunda, hoti bhūtaṃ tacchaṃ atthasañhitaṃ, tatra kālaññū tathāgato hoti tassa pañhassa veyyākaraṇāya. Iti kho, cunda, atītānāgatapaccuppannesu dhammesu tathāgato kālavādī bhūtavādī atthavādī dhammavādī vinayavādī. Tasmā tathāgatoti vuccati.</p>

<p rend="bodytext">‘‘Yaṃ kho, cunda, sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ <pb ed="M" n="0.0169" /> anuvicaritaṃ manasā <pb ed="T" n="0.0229" />, sabbaṃ taṃ tathāgatena abhisambuddhaṃ. Tasmā tathāgatoti vuccati. Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati sabbaṃ taṃ tatheva hoti no aññathā. Tasmā tathāgatoti vuccati. Yathāvādī, cunda, tathāgato tathākārī; yathākārī tathāvādī. Iti yathāvādī tathākārī, yathākārī tathāvādī. Tasmā tathāgatoti vuccati. Sadevake, cunda, loke samārake sabrahmake sassamaṇabrāhmaṇiyā pajāya sadevamanussāya tathāgato abhibhū anabhibhūto aññadatthudaso vasavattī. Tasmā tathāgatoti vuccatī’’ti – abhijānaṃ tathāgato.</p>

<p rend="bodytext"><hi rend="bold">Tiṭṭhantamenaṃ jānātī</hi>ti bhagavā idhatthaññeva <note>idhaṭṭhaññeva (syā.)</note> jānāti kammābhisaṅkhāravasena – ‘‘ayaṃ puggalo kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjissatī’’ti. Bhagavā idhatthaññeva jānāti kammābhisaṅkhāravasena – ‘‘ayaṃ puggalo kāyassa bhedā paraṃ maraṇā tiracchānayoniṃ upapajjissatī’’ti. Bhagavā idhatthaññeva jānāti kammābhisaṅkhāravasena – ‘‘ayaṃ puggalo kāyassa bhedā paraṃ maraṇā pettivisayaṃ upapajjissatī’’ti. Bhagavā idhatthaññeva jānāti kammābhisaṅkhāravasena – ‘‘ayaṃ puggalo kāyassa bhedā paraṃ maraṇā manussesu uppajjissatī’’ti. Bhagavā idhatthaññeva jānāti kammābhisaṅkhāravasena – ‘‘ayaṃ puggalo suppaṭipanno kāyassa bhedā paraṃ maraṇā sugatiṃ <pb ed="T" n="0.0230" /> saggaṃ lokaṃ upapajjissatī’’ti.</p>

<p rend="bodytext">Vuttañhetaṃ bhagavatā – ‘‘idha panāhaṃ, sāriputta, ekaccaṃ puggalaṃ evaṃ cetasā ceto paricca pajānāmi – ‘tathāyaṃ puggalo paṭipanno, tathā ca iriyati, tañca maggaṃ samārūḷho, yathā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjissatī’ti.</p>

<p rend="bodytext">‘‘Idha panāhaṃ, sāriputta, ekaccaṃ puggalaṃ evaṃ cetasā ceto paricca pajānāmi – ‘tathāyaṃ <pb ed="V" n="0.0154" /> puggalo paṭipanno tathā ca iriyati tañca maggaṃ samārūḷho, yathā kāyassa bhedā paraṃ maraṇā tiracchānayoniṃ upapajjissatī’ti.</p>

<p rend="bodytext">‘‘Idha <pb ed="M" n="0.0170" /> panāhaṃ, sāriputta, ekaccaṃ puggalaṃ evaṃ cetasā ceto paricca pajānāmi – ‘tathāyaṃ puggalo paṭipanno tathā ca iriyati tañca maggaṃ samārūḷho, yathā kāyassa bhedā paraṃ maraṇā pettivisayaṃ upapajjissatī’ti.</p>

<p rend="bodytext">‘‘Idha panāhaṃ, sāriputta, ekaccaṃ puggalaṃ evaṃ cetasā ceto paricca pajānāmi – ‘tathāyaṃ puggalo paṭipanno tathā ca iriyati tañca maggaṃ samārūḷho, yathā kāyassa bhedā paraṃ maraṇā manussesu uppajjissatī’ti.</p>

<p rend="bodytext">‘‘Idha panāhaṃ, sāriputta, ekaccaṃ puggalaṃ evaṃ cetasā ceto paricca pajānāmi – ‘tathāyaṃ puggalo paṭipanno tathā ca iriyati tañca maggaṃ samārūḷho, yathā kāyassa bhedā paraṃ maraṇā sugatiṃ saggaṃ lokaṃ upapajjissatī’ti.</p>

<p rend="bodytext">‘‘Idha panāhaṃ, sāriputta, ekaccaṃ puggalaṃ evaṃ cetasā ceto paricca pajānāmi – ‘tathāyaṃ puggalo paṭipanno tathā ca iriyati tañca maggaṃ samārūḷho, yathā <pb ed="T" n="0.0231" /> āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharatī’’’ti – tiṭṭhantamenaṃ jānāti.</p>

<p rend="bodytext"><hi rend="bold">Dhimuttaṃ tapparāyaṇa</hi>nti. <hi rend="bold">Dhimutta</hi>nti ākiñcaññāyatanaṃ. Dhimuttanti vimokkhena dhimuttaṃ tatrādhimuttaṃ tadadhimuttaṃ tadādhipateyyaṃ. Atha vā, bhagavā jānāti – ‘‘ayaṃ puggalo rūpādhimutto saddādhimutto gandhādhimutto rasādhimutto phoṭṭhabbādhimutto kulādhimutto gaṇādhimutto āvāsādhimutto lābhādhimutto yasādhimutto pasaṃsādhimutto sukhādhimutto cīvarādhimutto piṇḍapātādhimutto senāsanādhimutto gilānapaccayabhesajjaparikkhārādhimutto suttantādhimutto vinayādhimutto abhidhammādhimutto āraññakaṅgādhimutto piṇḍapātikaṅgādhimutto paṃsukūlikaṅgādhimutto tecīvarikaṅgādhimutto sapadānacārikaṅgādhimutto khalupacchābhattikaṅgādhimutto nesajjikaṅgādhimutto yathāsanthatikaṅgādhimutto paṭhamajjhānādhimutto dutiyajjhānādhimutto tatiyajjhānādhimutto catutthajjhānādhimuttoākāsānañcāyatanasamāpattādhimutto viññāṇañcāyatanasamāpattādhimutto ākiñcaññāyatanasamāpattādhimutto nevasaññānāsaññāyatanasamāpattādhimutto’’tidhimuttaṃ.</p>

<p rend="bodytext"><hi rend="bold">Tapparāyaṇa</hi>nti <pb ed="V" n="0.0155" /><pb ed="M" n="0.0171" /> ākiñcaññāyatanamayaṃ tapparāyaṇaṃ kammaparāyaṇaṃ vipākaparāyaṇaṃ kammagarukaṃ paṭisandhigarukaṃ <pb ed="T" n="0.0232" />. Atha vā, bhagavā jānāti – ‘‘ayaṃ puggalo rūpaparāyaṇo…pe… nevasaññānāsaññāyatanasamāpattiparāyaṇo’’ti – dhimuttaṃ tapparāyaṇaṃ. Tenāha bhagavā –</p>

<p rend="gatha1">‘‘Viññāṇaṭṭhitiyo sabbā, [posālāti bhagavā]</p>

<p rend="gatha2">Abhijānaṃ tathāgato;</p>

<p rend="gathalast">Tiṭṭhantamenaṃ jānāti, dhimuttaṃ tapparāyaṇa’’nti.</p>

<p rend="hangnum" n="84"><hi rend="paranum">84</hi><hi rend="dot">.</hi></p>

<p rend="gatha1"><hi rend="bold">Ākiñcaññāsambhavaṃ ñatvā, nandisaṃyojanaṃ iti;</hi></p>

<p rend="gatha2"><hi rend="bold">Evametaṃ abhiññāya, tato tattha vipassati;</hi></p>

<p rend="gathalast"><hi rend="bold">Etaṃ ñāṇaṃ tathaṃ tassa, brāhmaṇassa vusīmato.</hi></p>

<p rend="bodytext"><hi rend="bold">Ākiñcaññāsambhavaṃ ñatvā</hi>ti ākiñcaññāsambhavoti vuccati ākiñcaññāyatanasaṃvattaniko kammābhisaṅkhāro. Ākiñcaññāyatanasaṃvattanikaṃ kammābhisaṅkhāraṃ ākiñcaññāsambhavoti ñatvā, laggananti ñatvā, bandhananti ñatvā, palibodhoti ñatvā jānitvā tulayitvā tīrayitvā vibhāvayitvā vibhūtaṃ katvāti – ākiñcaññāsambhavaṃ ñatvā.</p>

<p rend="bodytext"><hi rend="bold">Nandisaṃyojanaṃ itī</hi>ti <hi rend="bold">nandisaṃyojanaṃ</hi> vuccati arūparāgo. Arūparāgena taṃ kammaṃ laggaṃ laggitaṃ palibuddhaṃ arūparāgaṃ nandisaṃyojananti ñatvā, laggananti ñatvā, bandhananti ñatvā, palibodhoti ñatvā jānitvā tulayitvā tīrayitvā vibhāvayitvā vibhūtaṃ <pb ed="T" n="0.0233" /> katvā. <hi rend="bold">Itī</hi>ti padasandhi padasaṃsaggo padapāripūrī akkharasamavāyo byañjanasiliṭṭhatā padānupubbatāpetaṃ itīti – nandisaṃyojanaṃ iti.</p>

<p rend="bodytext"><hi rend="bold">Evametaṃ abhiññāyā</hi>ti evaṃ etaṃ abhiññāya jānitvā tulayitvā tīrayitvā vibhāvayitvā vibhūtaṃ katvāti – evametaṃ abhiññāya.</p>

<p rend="bodytext"><hi rend="bold">Tato tattha vipassatī</hi>ti. <hi rend="bold">Tatthā</hi>ti ākiñcaññāyatanaṃ samāpajjitvā tato vuṭṭhahitvā tattha jāte cittacetasike dhamme aniccato vipassati, dukkhato vipassati, rogato…pe… nissaraṇato <pb ed="V" n="0.0156" /> vipassati dakkhati oloketi nijjhāyati upaparikkhatīti – tato tattha vipassati.</p>

<p rend="bodytext"><hi rend="bold">Etaṃ ñāṇaṃ tathaṃ tassā</hi>ti etaṃ ñāṇaṃ tacchaṃ bhūtaṃ yāthāvaṃ aviparītaṃ tassāti – etaṃ ñāṇaṃ tathaṃ tassa.</p>

<p rend="bodytext"><hi rend="bold">Brāhmaṇassa</hi><pb ed="M" n="0.0172" /><hi rend="bold">vusīmato</hi>ti. <hi rend="bold">Brāhmaṇo</hi>ti sattannaṃ dhammānaṃ bāhitattā brāhmaṇo…pe… asito tādi pavuccate sa brahmāti. <hi rend="bold">Brāhmaṇassa vusīmato</hi>ti puthujjanakalyāṇaṃ upādāya satta sekkhā appattassa pattiyā anadhigatassa adhigamāya asacchikatassa sacchikiriyāya vasanti saṃvasanti āvasanti parivasanti; arahā vusitavā katakaraṇīyo ohitabhāro anuppattasadattho parikkhīṇabhavasaṃyojano sammadaññā vimutto; so vutthavāso ciṇṇacaraṇo…pe… jātimaraṇasaṃsāro; natthi tassa punabbhavoti – brāhmaṇassa <pb ed="T" n="0.0234" /> vusīmato. Tenāha bhagavā –</p>

<p rend="gatha1">‘‘Ākiñcaññāsambhavaṃ ñatvā, nandisaṃyojanaṃ iti;</p>

<p rend="gatha2">Evametaṃ abhiññāya, tato tattha vipassati;</p>

<p rend="gathalast">Etaṃ ñāṇaṃ tathaṃ tassa, brāhmaṇassa vusīmato’’ti.</p>

<p rend="bodytext">Saha gāthāpariyosānā…pe… satthā me, bhante bhagavā, sāvakohamasmīti.</p>

<p rend="centre">Posālamāṇavapucchāniddeso cuddasamo.</p>

<p rend="subhead">15. Mogharājamāṇavapucchāniddeso</p>

<p rend="hangnum" n="85"><hi rend="paranum">85</hi><hi rend="dot">.</hi></p>

<p rend="gatha1"><hi rend="bold">Dvāhaṃ</hi><pb ed="T" n="0.0235" /><pb ed="V" n="0.0157" /><hi rend="bold">sakkaṃ apucchissaṃ, [iccāyasmā mogharājā]</hi></p>

<p rend="gatha2"><hi rend="bold">Na me byākāsi cakkhumā;</hi></p>

<p rend="gathalast"><hi rend="bold">Yāvatatiyañca devīsi</hi><note>devisi (syā.)</note>, <hi rend="bold">byākarotīti me sutaṃ.</hi></p>

<p rend="bodytext"><hi rend="bold">Dvāhaṃ sakkaṃ apucchissa</hi>nti so brāhmaṇo dvikkhattuṃ buddhaṃ bhagavantaṃ pañhaṃ apucchi. Tassa bhagavā pañhaṃ puṭṭho na byākāsi – ‘‘tadantarā <note>cakkhusamanantarā (syā.)</note> imassa brāhmaṇassa indriyaparipāko bhavissatī’’ti. <hi rend="bold">Sakka</hi>nti sakko. Bhagavā sakyakulā pabbajitotipi sakko. Atha vā, aḍḍho mahaddhano dhanavātipi sakko. Tassimāni dhanāni, seyyathidaṃ – saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ paññādhanaṃ satipaṭṭhānadhanaṃ sammappadhānadhanaṃ iddhipādadhanaṃ indriyadhanaṃ baladhanaṃ bojjhaṅgadhanaṃ maggadhanaṃ phaladhanaṃ nibbānadhanaṃ. Imehi anekavidhehi dhanaratanehi aḍḍho mahaddhano dhanavātipi sakko. Atha vā, sakko <pb ed="M" n="0.0173" /> pahu visavī alamatto sūro vīro vikkanto abhīrū acchambhī anutrāsī apalāyī pahīnabhayabheravo vigatalomahaṃsotipi sakko. <hi rend="bold">Dvāhaṃ sakkaṃ apucchissa</hi>nti dvāhaṃ sakkaṃ apucchissaṃ ayācissaṃ ajjhesissaṃ pasādayissanti – dvāhaṃ sakkaṃ apucchissaṃ.</p>

<p rend="bodytext"><hi rend="bold">Iccāyasmā mogharājā</hi>ti. <hi rend="bold">Iccā</hi>ti padasandhi…pe… <hi rend="bold">āyasmā</hi>ti <pb ed="T" n="0.0236" /> piyavacanaṃ…pe… <hi rend="bold">mogharājā</hi>ti tassa brāhmaṇassa nāmaṃ…pe… abhilāpoti – iccāyasmā mogharājā.</p>

<p rend="bodytext"><hi rend="bold">Na me byākāsi cakkhumā</hi>ti. <hi rend="bold">Na me byākāsī</hi>ti na me byākāsi na ācikkhi na desesi na paññapesi na paṭṭhapesi na vivari na vibhaji na uttānīakāsi na pakāsesi. <hi rend="bold">Cakkhumā</hi>ti bhagavā pañcahi cakkhūhi cakkhumā – maṃsacakkhunāpi cakkhumā, dibbacakkhunāpi <note>dibbena cakkhunāpi (ka.)</note> cakkhumā, paññācakkhunāpi cakkhumā, buddhacakkhunāpi cakkhumā, samantacakkhunāpi cakkhumā.</p>

<p rend="bodytext">Kathaṃ bhagavā maṃsacakkhunāpi cakkhumā? Maṃsacakkhumhi bhagavato pañca vaṇṇā saṃvijjanti – nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca vaṇṇo. Yattha ca akkhilomāni patiṭṭhitāni taṃ nīlaṃ hoti sunīlaṃ pāsādikaṃ dassaneyyaṃ umāpupphasamānaṃ <note>ummārapupphasamānaṃ (syā.) mahāni. 156</note>. Tassa parato pītakaṃ hoti supītakaṃ suvaṇṇavaṇṇaṃ pāsādikaṃ <pb ed="V" n="0.0158" /> dassaneyyaṃ kaṇikārapupphasamānaṃ. Ubhato ca akkhikūṭāni bhagavato lohitakāni honti sulohitakāni pāsādikāni dassaneyyāni indagopakasamānāni. Majjhe kaṇhaṃ hoti sukaṇhaṃ alūkhaṃ siniddhaṃ pāsādikaṃ dassaneyyaṃ addāriṭṭhakasamānaṃ <note>aḷāriṭṭhakasamānaṃ (syā.)</note>. Tassa parato odātaṃ hoti suodātaṃ setaṃ paṇḍaraṃ pāsādikaṃ dassaneyyaṃ osadhitārakasamānaṃ. Tena bhagavā pākatikena maṃsacakkhunā attabhāvapariyāpannena purimasucaritakammābhinibbattena samantā yojanaṃ passati divā ceva rattiñca <pb ed="T" n="0.0237" />. Yadā hi caturaṅgasamannāgato andhakāro hoti sūriyo ca atthaṅgato <note>atthaṅgamito (syā. ka.)</note> hoti; kāḷapakkho ca uposatho hoti, tibbo ca vanasaṇḍo hoti, mahā ca kāḷamegho <note>akālamegho (syā. ka.) passa mahāni. 156</note> abbhuṭṭhito hoti. Evarūpe caturaṅgasamannāgate andhakāre samantā <pb ed="M" n="0.0174" /> yojanaṃ passati. Natthi so kuṭṭo vā kavāṭaṃ vā pākāro vā pabbato vā gaccho vā latā vā āvaraṇaṃ rūpānaṃ dassanāya. Ekaṃ ce tilaphalaṃ nimittaṃ katvā tilavāhe pakkhipeyya, taṃyeva tilaphalaṃ uddhareyya. Evaṃ parisuddhaṃ bhagavato pākatikaṃ maṃsacakkhu. Evaṃ bhagavā maṃsacakkhunāpi cakkhumā.</p>

<p rend="bodytext">Kathaṃ bhagavā dibbena cakkhunāpi cakkhumā? Bhagavā dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe; sugate duggate yathākammūpage satte pajānāti – ‘‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṃ upavādakā micchādiṭṭhikā micchādiṭṭhikammasamādānā, te kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannā; ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṃ anupavādakā sammādiṭṭhikā sammādiṭṭhikammasamādānā, te kāyassa bhedā paraṃ maraṇā sugatiṃ saggaṃ lokaṃ upapannā’’ti. Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāti. Ākaṅkhamāno ca bhagavā ekampi lokadhātuṃ passeyya, dvepi lokadhātuyo passeyya, tissopi lokadhātuyo passeyya, catassopi lokadhātuyo passeyya, pañcapi lokadhātuyo passeyya, dasapi lokadhātuyo passeyya, vīsampi lokadhātuyo passeyya, tiṃsampi lokadhātuyo passeyya, cattālīsampi lokadhātuyo passeyya, paññāsampi lokadhātuyo passeyya, satampi lokadhātuyo passeyya, sahassimpi cūḷanikaṃ lokadhātuṃ passeyya, dvisahassimpi majjhimikaṃ lokadhātuṃ passeyya, tisahassimpi lokadhātuṃ passeyya, mahāsahassimpi <note>tisahassiṃ mahāsahassampi (ka.)</note> lokadhātuṃ passeyya, yāvatakaṃ vā <note>yāvatā (sī. ka.)</note> pana ākaṅkheyya tāvatakaṃ passeyya. Evaṃ parisuddhaṃ bhagavato dibbacakkhu. Evaṃ bhagavā dibbena cakkhunāpi cakkhumā.</p>

<p rend="bodytext">Kathaṃ <pb ed="T" n="0.0238" /><pb ed="V" n="0.0159" /><pb ed="M" n="0.0175" /> bhagavā paññācakkhunāpi cakkhumā? Bhagavā mahāpañño puthupañño javanapañño hāsapañño tikkhapañño nibbedhikapañño paññāpabhedakusalo pabhinnañāṇo adhigatapaṭisambhidappatto catuvesārajjappatto dasabaladhārī purisāsabho purisasīho purisanāgo purisājañño purisadhorayho anantañāṇo anantatejo anantayaso aḍḍho mahaddhano dhanavā netā vinetā anunetā paññāpetā nijjhāpetā pekkhetā pasādetā. So hi bhagavā anuppannassa maggassa uppādetā asañjātassa maggassa sañjanetā anakkhātassa maggassa akkhātā, maggaññū maggavidū maggakovido maggānugā ca pana etarahi sāvakā viharanti pacchā samannāgatā.</p>

<p rend="bodytext">So hi bhagavā jānaṃ jānāti, passaṃ passati, cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī <note>dhammasāmi (syā. ka.)</note> tathāgato. Natthi tassa bhagavato aññātaṃ adiṭṭhaṃ aviditaṃ asacchikataṃ aphassitaṃ <note>aphusitaṃ (syā. ka.)</note> paññāya. Atītaṃ anāgataṃ paccuppannaṃ <note>atītānāgatapaccuppannaṃ (syā.)</note> upādāya sabbe dhammā sabbākārena buddhassa bhagavato ñāṇamukhe āpāthaṃ āgacchanti. Yaṃ kiñci neyyaṃ nāma atthi jānitabbaṃ <note>atthi dhammaṃ jānitabbaṃ (ka.)</note> attattho vā parattho vā ubhayattho vā diṭṭhadhammiko vā attho samparāyiko vā attho uttāno vā attho gambhīro vā attho gūḷho vā attho paṭicchanno vā attho neyyo vā attho nīto vā attho anavajjo vā attho nikkileso vā attho vodāno vā attho paramattho <pb ed="T" n="0.0239" /> vā <note>paramattho vā attho (ka.)</note>, sabbaṃ taṃ anto buddhañāṇe parivattati.</p>

<p rend="bodytext">Sabbaṃ kāyakammaṃ buddhassa bhagavato ñāṇānuparivatti, sabbaṃ vacīkammaṃ ñāṇānuparivatti, sabbaṃ manokammaṃ ñāṇānuparivatti. Atīte buddhassa bhagavato appaṭihataṃ ñāṇaṃ, anāgate appaṭihataṃ ñāṇaṃ, paccuppanne appaṭihataṃ ñāṇaṃ, yāvatakaṃ neyyaṃ tāvatakaṃ ñāṇaṃ, yāvatakaṃ ñāṇaṃ tāvatakaṃ neyyaṃ. Neyyapariyantikaṃ ñāṇaṃ, ñāṇapariyantikaṃ neyyaṃ, neyyaṃ atikkamitvā ñāṇaṃ nappavattati, ñāṇaṃ atikkamitvā neyyapatho natthi. Aññamaññapariyantaṭṭhāyino te dhammā. Yathā dvinnaṃ samuggapaṭalānaṃ sammāphusitānaṃ heṭṭhimaṃ samuggapaṭalaṃ uparimaṃ <pb ed="M" n="0.0176" /> nātivattati, uparimaṃ samuggapaṭalaṃ heṭṭhimaṃ nātivattati, aññamaññapariyantaṭṭhāyino; evameva buddhassa bhagavato neyyañca ñāṇañca aññamaññapariyantaṭṭhāyino. Yāvatakaṃ neyyaṃ tāvatakaṃ ñāṇaṃ, yāvatakaṃ ñāṇaṃ tāvatakaṃ neyyaṃ, neyyapariyantikaṃ ñāṇaṃ, ñāṇapariyantikaṃ neyyaṃ. Neyyaṃ atikkamitvā ñāṇaṃ nappavattati, ñāṇaṃ atikkamitvā neyyapatho natthi. Aññamaññapariyantaṭṭhāyino te dhammā.</p>

<p rend="bodytext">Sabbadhammesu <pb ed="V" n="0.0160" /> buddhassa bhagavato ñāṇaṃ pavattati. Sabbe dhammā buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā. Sabbasattesu buddhassa bhagavato ñāṇaṃ pavattati. Sabbesañca sattānaṃ bhagavā āsayaṃ jānāti, anusayaṃ <pb ed="T" n="0.0240" /> jānāti, caritaṃ jānāti, adhimuttiṃ jānāti, apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte jānāti. Sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.</p>

<p rend="bodytext">Yathā ye keci macchakacchapā antamaso timitimiṅgalaṃ <note>timitipiṅgalaṃ (ka.)</note> upādāya antomahāsamudde parivattanti, evameva sadevako loko samārako loko sabrahmako loko sassamaṇabrāhmaṇī pajā sadevamanussā antobuddhañāṇe parivattati. Yathā ye keci pakkhī antamaso garuḷaṃ venateyyaṃ upādāya ākāsassa padese parivattanti, evameva yepi te sāriputtasamā paññāya samannāgatā tepi buddhañāṇassa padese parivattanti; buddhañāṇaṃ devamanussānaṃ paññaṃ pharitvā abhibhavitvā tiṭṭhati.</p>

<p rend="bodytext">Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā vālavedhirūpā vobhindantā <note>te bhindantā (syā. ka.)</note> maññe caranti paññāgatena diṭṭhigatāni, te pañhe abhisaṅkharitvā abhisaṅkharitvā tathāgataṃ upasaṅkamitvā pucchanti gūḷhāni ca paṭicchannāni. Kathitā visajjitā ca te pañhā bhagavatā <note>bhagavato (ka.)</note> honti niddiṭṭhakāraṇā. Upakkhittakā ca te bhagavato sampajjanti. Atha kho bhagavāva tattha atirocati – yadidaṃ paññāyāti. Evaṃ bhagavā paññācakkhunāpi cakkhumā.</p>

<p rend="bodytext">Kathaṃ <pb ed="M" n="0.0177" /> bhagavā buddhacakkhunāpi cakkhumā? Bhagavā buddhacakkhunā lokaṃ <pb ed="T" n="0.0241" /> volokento <note>olokento (ka.)</note> addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino <note>para … dassāvine (ka.)</note> viharante. Seyyathāpi nāma uppaliniyaṃ vā paduminiyaṃ vā puṇḍarīkiniyaṃ vā appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni udakānuggatāni antonimuggaposīni <note>antonimmuggaposīni (ka.)</note>, appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni samodakaṃ ṭhitāni, appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni udakā accuggamma tiṭṭhanti anupalittāni udakena; evamevaṃ bhagavā buddhacakkhunā lokaṃ volokento addasa satte apparajakkhe mahārajakkhe tikkhindriye mudindriye <pb ed="V" n="0.0161" /> svākāre dvākāre suviññāpaye duviññāpaye appekacce paralokavajjabhayadassāvino viharante. Jānāti bhagavā – ‘‘ayaṃ puggalo rāgacarito, ayaṃ dosacarito, ayaṃ mohacarito, ayaṃ vitakkacarito, ayaṃ saddhācarito, ayaṃ ñāṇacarito’’ti. Rāgacaritassa bhagavā puggalassa asubhakathaṃ katheti; dosacaritassa bhagavā puggalassa mettābhāvanaṃ ācikkhati; mohacaritassa bhagavā puggalassa uddese paripucchāya kālena dhammassavane kālena dhammasākacchāya garusaṃvāse niveseti; vitakkacaritassa bhagavā puggalassa ānāpānassatiṃ ācikkhati; saddhācaritassa bhagavā puggalassa pasādanīyaṃ nimittaṃ <pb ed="T" n="0.0242" /> ācikkhati buddhasubodhiṃ <note>buddhasubuddhataṃ (ka.)</note> dhammasudhammataṃ saṅghasuppaṭipattiṃ sīlāni ca; attano ñāṇacaritassa bhagavā puggalassa vipassanānimittaṃ ācikkhati aniccākāraṃ dukkhākāraṃ anattākāraṃ.</p>

<p rend="gatha1">‘‘Sele yathā pabbatamuddhaniṭṭhito, yathāpi passe janataṃ samantato;</p>

<p rend="gatha1">Tathūpamaṃ dhammamayaṃ sumedha, pāsādamāruyha samantacakkhu;</p>

<p rend="gathalast">Sokāvatiṇṇaṃ <note>sokāvakiṇṇaṃ (syā.)</note> janatamapetasoko, avekkhassu jātijarābhibhūta’’nti.</p>

<p rend="bodytext">Evaṃ <pb ed="M" n="0.0178" /> bhagavā buddhacakkhunāpi cakkhumā.</p>

<p rend="bodytext">Kathaṃ bhagavā samantacakkhunāpi cakkhumā? Samantacakkhu vuccati sabbaññutañāṇaṃ. Bhagavā sabbaññutañāṇena upeto samupeto upāgato samupāgato upapanno samupapanno samannāgato.</p>

<p rend="gatha1">‘‘Na tassa addiṭṭhamidhatthi kiñci, atho aviññātamajānitabbaṃ;</p>

<p rend="gathalast">Sabbaṃ abhiññāsi yadatthi neyyaṃ, tathāgato tena samantacakkhū’’ti.</p>

<p rend="bodytext">Evaṃ bhagavā samantacakkhunāpi cakkhumāti – na me byākāsi cakkhumā.</p>

<p rend="bodytext"><hi rend="bold">Yāvatatiyañca devīsi, byākarotīti me suta</hi>nti yāvatatiyaṃ buddho sahadhammikaṃ pañhaṃ puṭṭho byākaroti no saṃsāretīti <note>sampāyatīti (syā.)</note> – evaṃ <pb ed="T" n="0.0243" /> mayā uggahitaṃ, evaṃ mayā upadhāritaṃ, evaṃ mayā upalakkhitaṃ. <hi rend="bold">Devīsī</hi>ti bhagavā ceva isi cāti – devīsi. Yathā rājā pabbajitā vuccanti rājisayo, brāhmaṇā pabbajitā vuccanti brāhmaṇisayo, evameva bhagavā devo ceva isi cāti – devīsi.</p>

<p rend="bodytext">Atha <pb ed="V" n="0.0162" /> vā, bhagavā pabbajitotipi isi. Mahantaṃ sīlakkhandhaṃ esī gavesī pariyesītipi isi. Mahantaṃ samādhikkhandhaṃ…pe… mahantaṃ paññākkhandhaṃ… mahantaṃ vimuttikkhandhaṃ… mahantaṃ vimuttiñāṇadassanakkhandhaṃ esī gavesī pariyesītipi isi. Mahato tamokāyassa padālanaṃ esī gavesī pariyesītipi isi. Mahato vipallāsassa pabhedanaṃ esī gavesī pariyesītipi isi. Mahato taṇhāsallassa abbahanaṃ… mahato diṭṭhisaṅghāṭassa viniveṭhanaṃ… mahato mānaddhajassa papātanaṃ… mahato abhisaṅkhārassa vūpasamaṃ… mahato oghassa nittharaṇaṃ… mahato bhārassa nikkhepanaṃ… mahato saṃsāravaṭṭassa upacchedaṃ… mahato santāpassa nibbāpanaṃ… mahato pariḷāhassa paṭippassaddhiṃ… mahato dhammaddhajassa ussāpanaṃ esī gavesī pariyesītipi isi. Mahante satipaṭṭhāne… mahante sammappadhāne… mahantāni indriyāni… mahantāni balāni… mahante bojjhaṅge… mahantaṃ ariyaṃ aṭṭhaṅgikaṃ maggaṃ… mahantaṃ paramatthaṃ ṃ1ataṃ nibbānaṃ esī gavesī pariyesītipi isi. Mahesakkhehi vā sattehi esito gavesito pariyesito – ‘‘kahaṃ <pb ed="M" n="0.0179" /> buddho, kahaṃ bhagavā, kahaṃ devadevo, kahaṃ narāsabho’’tipi isīti – yāvatatiyañca devīsi byākarotīti me sutaṃ. Tenāha so brāhmaṇo –</p>

<p rend="gatha1">‘‘Dvāhaṃ <pb ed="T" n="0.0244" /> sakkaṃ apucchissaṃ, [iccāyasmā mogharājā]</p>

<p rend="gatha1">Na me byākāsi cakkhumā;</p>

<p rend="gathalast">Yāvatatiyañca devīsi, byākarotīti me suta’’nti.</p>

<p rend="hangnum" n="86"><hi rend="paranum">86</hi><hi rend="dot">.</hi></p>

<p rend="gatha1"><hi rend="bold">Ayaṃ loko paro loko, brahmaloko sadevako;</hi></p>

<p rend="gathalast"><hi rend="bold">Diṭṭhiṃ te nābhijānāti, gotamassa yasassino.</hi></p>

<p rend="bodytext"><hi rend="bold">Ayaṃ loko paro loko</hi>ti. <hi rend="bold">Ayaṃ loko</hi>ti manussaloko. <hi rend="bold">Paro loko</hi>ti manussalokaṃ ṭhapetvā sabbo paro lokoti – ayaṃ loko paro loko.</p>

<p rend="bodytext"><hi rend="bold">Brahmaloko sadevako</hi>ti sadevako loko samārako sabrahmako sassamaṇabrāhmaṇī pajā sadevamanussāti – brahmaloko sadevako.</p>

<p rend="bodytext"><hi rend="bold">Diṭṭhiṃ te nābhijānātī</hi>ti tuyhaṃ diṭṭhiṃ khantiṃ ruciṃ laddhiṃ ajjhāsayaṃ adhippāyaṃ loko na jānāti – ‘‘ayaṃ evaṃdiṭṭhiko evaṃkhantiko evaṃruciko evaṃladdhiko evaṃajjhāsayo evaṃadhippāyo’’ti <pb ed="V" n="0.0163" /> na jānāti na passati na dakkhati nādhigacchati na vindati na paṭilabhatīti – diṭṭhiṃ te nābhijānāti.</p>

<p rend="bodytext"><hi rend="bold">Gotamassa yasassino</hi>ti bhagavā yasappattoti yasassī. Atha vā, bhagavā sakkato garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānantipi yasassīti – gotamassa yassino. Tenāha so brāhmaṇo –</p>

<p rend="gatha1">‘‘Ayaṃ <pb ed="T" n="0.0245" /> loko paro loko, brahmaloko sadevako;</p>

<p rend="gathalast">Diṭṭhiṃ te nābhijānāti, gotamassa yasassino’’ti.</p>

<p rend="hangnum" n="87"><hi rend="paranum">87</hi><hi rend="dot">.</hi></p>

<p rend="gatha1"><hi rend="bold">Evaṃ</hi><pb ed="M" n="0.0180" /><hi rend="bold">abhikkantadassāviṃ, atthi pañhena āgamaṃ;</hi></p>

<p rend="gathalast"><hi rend="bold">Kathaṃ lokaṃ avekkhantaṃ, maccurājā na passati.</hi></p>

<p rend="bodytext"><hi rend="bold">Evaṃ abhikkantadassāvi</hi>nti evaṃ abhikkantadassāviṃ aggadassāviṃ seṭṭhadassāviṃ viseṭṭhadassāviṃ pāmokkhadassāviṃ uttamadassāviṃ paramadassāvinti – evaṃ abhikkantadassāviṃ.</p>

<p rend="bodytext"><hi rend="bold">Atthi pañhena āgama</hi>nti pañhena atthiko āgatomhi…pe… vahassetaṃ bhāranti, evampi atthi pañhena āgamaṃ.</p>

<p rend="bodytext"><hi rend="bold">Kathaṃ lokaṃ avekkhanta</hi>nti kathaṃ lokaṃ avekkhantaṃ paccavekkhantaṃ tulayantaṃ tīrayantaṃ vibhāvayantaṃ vibhūtaṃ karontanti – kathaṃ lokaṃ avekkhantaṃ.</p>

<p rend="bodytext"><hi rend="bold">Maccurājā na passatī</hi>ti maccurājā na passati na dakkhati nādhigacchati na vindati na paṭilabhatīti – maccurājā na passati. Tenāha so brāhmaṇo –</p>

<p rend="gatha1">‘‘Evaṃ abhikkantadassāviṃ, atthi pañhena āgamaṃ;</p>

<p rend="gathalast">Kathaṃ lokaṃ avekkhantaṃ, maccurājā na passatī’’ti.</p>

<p rend="hangnum" n="88"><hi rend="paranum">88</hi><hi rend="dot">.</hi></p>

<p rend="gatha1"><hi rend="bold">Suññato</hi><pb ed="V" n="0.0164" /><hi rend="bold">lokaṃ avekkhassu, mogharāja sadā sato; </hi></p>

<p rend="gatha2"><hi rend="bold">Attānudiṭṭhiṃ ūhacca, evaṃ maccutaro siyā;</hi></p>

<p rend="gathalast"><hi rend="bold">Evaṃ lokaṃ avekkhantaṃ, maccurājā na passati.</hi></p>

<p rend="bodytext"><hi rend="bold">Suññato</hi><pb ed="T" n="0.0246" /><hi rend="bold">lokaṃ avekkhassū</hi>ti. <hi rend="bold">Loko</hi>ti nirayaloko tiracchānaloko pettivisayaloko manussaloko devaloko khandhaloko dhātuloko āyatanaloko ayaṃ loko paro loko brahmaloko sadevako <note>sadevako loko (ka.)</note>. Aññataro bhikkhu bhagavantaṃ etadavoca – ‘‘loko lokoti, bhante, vuccati. Kittāvatā nu kho, bhante, lokoti vuccatī’’ti? ‘‘Lujjatīti kho, bhikkhu, tasmā lokoti vuccati. Kiñca lujjati? Cakkhu kho bhikkhu lujjati, rūpā lujjanti, cakkhuviñāṇaṃ lujjati, cakkhusamphasso lujjati, yampidaṃ <note>yamidaṃ (ka.) passa saṃ. ni. 4.82</note> cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā tampi lujjati; sotaṃ lujjati, gandhā lujjanti…pe… kāyo lujjati <pb ed="M" n="0.0181" />, phoṭṭhabbā lujjanti; mano lujjati, dhammā lujjanti, manoviññāṇaṃ lujjati, manosamphasso lujjati; yampidaṃ manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā tampi lujjati. Lujjatīti kho, bhikkhu, tasmā lokoti vuccati’’.</p>

<p rend="bodytext"><hi rend="bold">Suññato lokaṃ avekkhassū</hi>ti dvīhi kāraṇehi suññato lokaṃ avekkhati – avasiyapavattasallakkhaṇavasena <note>avassiyapavatta … (syā.)</note> vā tucchasaṅkhārasamanupassanāvasena vā. Kathaṃ avasiyapavattasallakkhaṇavasena suññato lokaṃ avekkhati? Rūpe vaso na labbhati, vedanāya vaso na labbhati, saññāya vaso <pb ed="T" n="0.0247" /> na labbhati, saṅkhāresu vaso na labbhati, viññāṇe vaso na labbhati. Vuttañhetaṃ bhagavatā <note>passa saṃ. ni. 3.59</note> – ‘‘rūpaṃ, bhikkhave, anattā. Rūpañca hidaṃ, bhikkhave, attā abhavissa, nayidaṃ rūpaṃ ābādhāya saṃvatteyya; labbhetha ca rūpe – ‘evaṃ me rūpaṃ hotu, evaṃ me rūpaṃ mā ahosī’ti. Yasmā ca kho, bhikkhave, rūpaṃ anattā, tasmā rūpaṃ ābādhāya saṃvattati na ca labbhati rūpe – ‘evaṃ me rūpaṃ hotu, evaṃ me rūpaṃ mā ahosī’ti.</p>

<p rend="bodytext">‘‘Vedanā anattā. Vedanā ca hidaṃ, bhikkhave, attā abhavissa, nayidaṃ vedanā ābādhāya saṃvatteyya; labbhetha ca vedanāya – ‘evaṃ me vedanā hotu, evaṃ me vedanā mā ahosī’ti. Yasmā ca kho, bhikkhave, vedanā anattā, tasmā vedanā ābādhāya saṃvattati, na ca labbhati vedanāya – ‘evaṃ me vedanā hotu, evaṃ me vedanā mā ahosī’ti.</p>

<p rend="bodytext">‘‘Saññā <pb ed="V" n="0.0165" /> anattā. Saññā ca hidaṃ, bhikkhave, attā abhavissa, nayidaṃ saññā ābādhāya saṃvatteyya; labbhetha ca saññāya – ‘evaṃ me saññā hotu, evaṃ me saññā mā ahosī’ti. Yasmā ca kho, bhikkhave, saññā anattā, tasmā saññā ābādhāya saṃvattati, na ca labbhati saññāya – ‘evaṃ me saññā hotu, evaṃ me saññā mā ahosī’ti.</p>

<p rend="bodytext">‘‘Saṅkhārā anattā. Saṅkhārā ca hidaṃ, bhikkhave, attā abhavissaṃsu, nayidaṃ saṅkhārā ābādhāya saṃvatteyyuṃ; labbhetha ca saṅkhāresu – ‘evaṃ me saṅkhārā hontu, evaṃ me saṅkhārā mā ahesu’nti. Yasmā ca kho, bhikkhave <pb ed="M" n="0.0182" />, saṅkhārā <pb ed="T" n="0.0248" /> anattā, tasmā saṅkhārā ābādhāya saṃvattanti, na ca labbhati saṅkhāresu – ‘evaṃ me saṅkhārā hontu, evaṃ me saṅkhārā mā ahesu’nti.</p>

<p rend="bodytext">‘‘Viññāṇaṃ anattā. Viññāṇañca hidaṃ, bhikkhave, attā abhavissa, nayidaṃ viññāṇaṃ ābādhāya saṃvatteyya; labbhetha ca viññāṇe – ‘evaṃ me viññāṇaṃ hotu, evaṃ me viññāṇaṃ mā ahosī’ti. Yasmā ca kho, bhikkhave, viññāṇaṃ anattā, tasmā viññāṇaṃ ābādhāya saṃvattati, na ca labbhati viññāṇe – ‘evaṃ me viññāṇaṃ hotu, evaṃ me viññāṇaṃ mā ahosī’’’ti.</p>

<p rend="bodytext">Vuttañhetaṃ bhagavatā – ‘‘nāyaṃ, bhikkhave, kāyo tumhākaṃ, napi aññesaṃ <note>paresaṃ (syā.) passa saṃ. ni. 2.37</note>. Purāṇamidaṃ, bhikkhave, kammaṃ abhisaṅkhataṃ abhisañcetayitaṃ vedaniyaṃ daṭṭhabbaṃ. Tatra kho, bhikkhave, sutavā ariyasāvako paṭiccasamuppādaṃyeva sādhukaṃ yoniso manasi karoti – ‘iti imasmiṃ sati idaṃ hoti, imassuppādā idaṃ uppajjati; imasmiṃ asati idaṃ na hoti, imassa nirodhā idaṃ nirujjhati, yadidaṃ – avijjāpaccayā saṅkhārā, saṅkhārapaccayā viññāṇaṃ, viññāṇapaccayā nāmarūpaṃ, nāmarūpapaccayā saḷāyatanaṃ, saḷāyatanapaccayā phasso, phassapaccayā vedanā, vedanāpaccayā taṇhā, taṇhāpaccayā upādānaṃ, upādānapaccayā bhavo, bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā sambhavanti – evametassa kevalassa dukkhakkhandhassa samudayo hoti’’’.</p>

<p rend="bodytext">‘‘Avijjāya tveva asesavirāganirodhā saṅkhāranirodho, saṅkhāranirodhā viññāṇanirodho <pb ed="T" n="0.0249" /> …pe… jātinirodhā jarāmaraṇaṃ sokaparidevadukkhadomanassupāyāsā nirujjhanti <pb ed="V" n="0.0166" />, evametassa kevalassa dukkhakkhandhassa nirodho hotī’’ti. Evaṃ avasiyapavattasallakkhaṇavasena suññato lokaṃ avekkhati.</p>

<p rend="bodytext">Kathaṃ tucchasaṅkhārasamanupassanāvasena suññato lokaṃ avekkhati? Rūpe sāro na labbhati, vedanāya sāro na labbhati, saññāya sāro na labbhati, saṅkhāresu sāro na labbhati, viññāṇe sāro na labbhati; rūpaṃ assāraṃ nissāraṃ sārāpagataṃ niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena <pb ed="M" n="0.0183" /> vā. Vedanā assārā nissārā sārāpagatā…pe… saññā assārā nissārā sārāpagatā… saṅkhārā assārā nissārā sārāpagatā… viññāṇaṃ assāraṃ nissāraṃ sārāpagataṃ niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. Yathā naḷo assāro nissāro sārāpagato, yathā ca eraṇḍo…pe… yathā ca udumbaro assāro nissāro sārāpagato, yathā ca setagaccho <note>setavaccho (ka.)</note> assāro nissāro <pb ed="T" n="0.0250" /> sārāpagato, yathā ca pālibhaddako <note>pāḷibhaddako (ka.)</note> assāro nissāro sārāpagato, yathā ca pheṇapiṇḍo <note>pheṇupiṇḍo (syā.)</note> assāro nissāro sārāpagato, yathā ca udakapubbuḷaṃ <note>pubbulakaṃ (syā.)</note> assāraṃ nissāraṃ sārāpagataṃ, yathā ca marīci assārā nissārā sārāpagatā, yathā kadalikkhandho assāro nissāro sārāpagato, yathā māyā assārā nissārā sārāpagatā – evameva rūpaṃ assāraṃ nissāraṃ sārāpagataṃ niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. Vedanā assārā nissārā sārāpagatā…pe… saññā assārā nissārā sārāpagatā… saṅkhārā assārā nissārā sārāpagatā… viññāṇaṃ assāraṃ nissāraṃ sārāpagataṃ niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. Evaṃ tucchasaṅkhārasamanupassanāvasena suññato lokaṃ avekkhati. Imehi dvīhi kāraṇehi suññato lokaṃ avekkhati.</p>

<p rend="bodytext">Api ca, chahākārehi suññato lokaṃ avekkhati. Cakkhu suññaṃ <note>syā. … potthake imasmiṃ ṭhāne aññathā dissati</note> attena vā attaniyena vā niccena vā dhuvena vā sassatena vā avipariṇāmadhammena vā, sotaṃ suññaṃ…pe… ghānaṃ suññaṃ… jivhā suññā… kāyo suñño… mano suñño attena vā attaniyena vā niccena vā dhuvena vā sassatena vā avipariṇāmadhammena vā. Rūpā suññā…pe… saddā suññā… gandhā suññā… rasā suññā… phoṭṭhabbā suññā… dhammā suññā attena vā attaniyena vā niccena vā dhuvena vā sassatena vā avipariṇāmadhammena vā <pb ed="V" n="0.0167" />. Cakkhuviññāṇaṃ suññaṃ…pe… manoviññāṇaṃ suññaṃ… cakkhusamphasso suñño <pb ed="M" n="0.0184" /> … manosamphasso suñño… cakkhusamphassajā vedanā suññā… manosamphassajā vedanā suññā… rūpasaññā suññā… dhammasaññā suññā… rūpasañcetanā suññā… dhammasañcetanā suññā… rūpataṇhā suññā… rūpavitakko suñño… rūpavicāro suñño… dhammavicāro suñño attena vā attaniyena vā niccena vā dhuvena vā sassatena vā avipariṇāmadhammena vā. Evaṃ chahākārehi suññato lokaṃ avekkhati.</p>

<p rend="bodytext">Api ca, dasahākārehi suññato lokaṃ avekkhati. Rūpaṃ rittato tucchato suññato <pb ed="T" n="0.0251" /> anattato asārakato vadhakato vibhavato aghamūlato sāsavato saṅkhatato; vedanaṃ…pe… saññaṃ… saṅkhāre… viññāṇaṃ… cutiṃ… upapattiṃ… paṭisandhiṃ… bhavaṃ… saṃsāravaṭṭaṃ rittato tucchato suññato anattato asārakato vadhakato vibhavato aghamūlato sāsavato saṅkhatato. Evaṃ dasahākārehi suññato lokaṃ avekkhati.</p>

<p rend="bodytext">Api ca, dvādasahākārehi suññato lokaṃ avekkhati. Rūpaṃ na satto na jīvo na naro na māṇavo na itthī na puriso na attā na attaniyaṃ nāhaṃ na mama na koci na kassaci; vedanā…pe… saññā… saṅkhārā… viññāṇaṃ na satto na jīvo na naro na māṇavo na itthī na puriso na attā na attaniyaṃ nāhaṃ na mama na koci na kassaci. Evaṃ dvādasahākārehi suññato lokaṃ avekkhati.</p>

<p rend="bodytext">Vuttañhetaṃ bhagavatā – ‘‘yaṃ, bhikkhave, na tumhākaṃ taṃ pajahatha. Taṃ vo pahīnaṃ dīgharattaṃ hitāya sukhāya bhavissati. Kiñca, bhikkhave, na tumhākaṃ? Rūpaṃ, bhikkhave, na tumhākaṃ; taṃ pajahatha. Taṃ vo pahīnaṃ dīgharattaṃ hitāya sukhāya bhavissati. Vedanā, bhikkhave, na tumhākaṃ; taṃ pajahatha. Sā vo pahīnā dīgharattaṃ hitāya sukhāya bhavissati. Saññā, bhikkhave, na tumhākaṃ; taṃ pajahatha. Sā vo pahīnā dīgharattaṃ hitāya sukhāya bhavissati. Saṅkhārā, bhikkhave, na tumhākaṃ; te pajahatha. Te vo pahīnā dīgharattaṃ hitāya sukhāya bhavissanti. Viññāṇaṃ, bhikkhave, na tumhākaṃ; taṃ pajahatha. Taṃ vo pahīnaṃ dīgharattaṃ hitāya sukhāya <pb ed="T" n="0.0252" /> bhavissati. Seyyathāpi <pb ed="M" n="0.0185" /><note>taṃ kiṃ maññatha (syā. ka.) passa saṃ. ni. 3.33</note>, bhikkhave, yaṃ imasmiṃ jetavane tiṇakaṭṭhasākhāpalāsaṃ taṃ jano hareyya vā ḍaheyya vā yathāpaccayaṃ vā kareyya. Api nu tumhākaṃ evamassa – ‘amhe jano harati vā ḍahati vā yathāpaccayaṃ vā karotī’ti? ‘No hetaṃ, bhante’. ‘Taṃ kissa hetu’? ‘Na hi no etaṃ, bhante, attā vā attaniyaṃ vā’ti. Evameva kho, bhikkhave, yaṃ na <pb ed="V" n="0.0168" /> tumhākaṃ taṃ pajahatha; taṃ vo pahīnaṃ dīgharattaṃ hitāya sukhāya bhavissati. Kiñca, bhikkhave, na tumhākaṃ? Rūpaṃ, bhikkhave, na tumhākaṃ; taṃ pajahatha. Taṃ vo pahīnaṃ dīgharattaṃ hitāya sukhāya bhavissati. Vedanā…pe… saññā… saṅkhārā… viññāṇaṃ, bhikkhave, na tumhākaṃ; taṃ pajahatha. Taṃ vo pahīnaṃ dīgharattaṃ hitāya sukhāya bhavissatī’’ti. Evampi suññato lokaṃ avekkhati.</p>

<p rend="bodytext">Āyasmā ānando bhagavantaṃ etadavoca – ‘‘‘suñño <note>suññato (ka.) passa saṃ. ni. 4.85</note> loko, suñño loko’ti, bhante, vuccati. Kittāvatā nu kho, bhante, suñño lokoti vuccatī’’ti? ‘‘Yasmā ca kho, ānanda, suññaṃ attena vā attaniyena vā, tasmā suñño lokoti vuccati. Kiñcānanda, suññaṃ attena vā attaniyena vā? Cakkhu kho, ānanda, suññaṃ attena vā attaniyena vā. Rūpā suññā…pe… cakkhuviññāṇaṃ suññaṃ… cakkhusamphasso suñño… yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā tampi suññaṃ attena vā attaniyena vā. Sotaṃ suññaṃ… saddā suññā… ghānaṃ suññaṃ… gandhā suññā… jivhā suññā… rasā suññā… kāyo suñño <pb ed="T" n="0.0253" />… phoṭṭhabbā suññā… mano suñño… dhammā suññā… manoviññāṇaṃ suññaṃ… manosamphasso suñño… yampidaṃ suññaṃ manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā tampi suññaṃ attena vā attaniyena vā. Yasmā ca kho, ānanda, suññaṃ attena vā attaniyena vā, tasmā suñño lokoti vuccatī’’ti. Evampi suññato lokaṃ avekkhati.</p>

<p rend="gatha1">‘‘Suddhaṃ dhammasamuppādaṃ, suddhasaṅkhārasantatiṃ;</p>

<p rend="gathalast">Passantassa yathābhūtaṃ, na bhayaṃ hoti gāmaṇi.</p>

<p rend="gatha1">‘‘Tiṇakaṭṭhasamaṃ <pb ed="M" n="0.0186" /> lokaṃ, yadā paññāya passati;</p>

<p rend="gathalast">Nāññaṃ <note>na aññaṃ (sī. syā. ka.)</note> patthayate kiñci, aññatrappaṭisandhiyā’’ti.</p>

<p rend="bodytext">Evampi suññato lokaṃ avekkhati.</p>

<p rend="bodytext">Vuttañhetaṃ bhagavatā <note>passa saṃ. ni. 4.246</note> – ‘‘evameva kho, bhikkhave, bhikkhu rūpaṃ samannesati yāvatā rūpassa gati, vedanaṃ samannesati yāvatā vedanāya gati, saññaṃ samannesati yāvatā saññāya gati, saṅkhāre samannesati yāvatā saṅkhārānaṃ gati, viññāṇaṃ samannesati yāvatā viññāṇassa gati <pb ed="V" n="0.0169" />. Tassa rūpaṃ <note>tassa bhikkhuno rūpaṃ (syā.)</note> samannesato yāvatā rūpassa gati, vedanaṃ…pe… saññaṃ… saṅkhāre… viññāṇaṃ samannesato yāvatā viññāṇassa gati, yampissa taṃ hoti ahanti vā mamanti vā asmīti vā, tampi <pb ed="T" n="0.0254" /> tassa na hotī’’ti. Evampi suññato lokaṃ avekkhati.</p>

<p rend="bodytext"><hi rend="bold">Suññato lokaṃ avekkhassū</hi>ti suññato lokaṃ avekkhassu paccavekkhassu dakkhassu tulehi tīrehi vibhāvehi vibhūtaṃ karohīti – suññato lokaṃ avekkhassu.</p>

<p rend="bodytext"><hi rend="bold">Mogharāja sadā sato</hi>ti. <hi rend="bold">Mogharājā</hi>ti bhagavā taṃ brāhmaṇaṃ nāmena ālapati. <hi rend="bold">Sadā</hi>ti sabbakālaṃ…pe… pacchime vayokhandhe. <hi rend="bold">Sato</hi>ti catūhi kāraṇehi sato – kāye kāyānupassanāsatipaṭṭhānaṃ bhāvento sato…pe… so vuccati satoti – mogharāja sadā sato.</p>

<p rend="bodytext"><hi rend="bold">Attānudiṭṭhiṃ ūhaccā</hi>ti attānudiṭṭhi vuccati vīsativatthukā sakkāyadiṭṭhi. Idha assutavā puthujjano ariyānaṃ adassāvī ariyadhammassa akovido ariyadhamme avinīto sappurisānaṃ adassāvī sappurisadhammassa akovido sappurisadhamme avinīto rūpaṃ attato samanupassati rūpavantaṃ vā attānaṃ attani vā rūpaṃ rūpasmiṃ vā attānaṃ, vedanaṃ…pe… saññaṃ… saṅkhāre… viññāṇaṃ attato samanupassati viññāṇavantaṃ vā attānaṃ attani vā viññāṇaṃ viññāṇasmiṃ vā attānaṃ. Yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaṃyojanaṃ gāho paṭiggāho abhiniveso parāmāso kummaggo micchāpatho micchattaṃ titthāyatanaṃ vipariyesaggāho viparītaggāho vipallāsaggāho micchāgāho <pb ed="T" n="0.0255" /> ayāthāvakasmiṃ <pb ed="M" n="0.0187" /> yāthāvakanti gāho yāvatā dvāsaṭṭhi diṭṭhigatāni, ayaṃ attānudiṭṭhi. <hi rend="bold">Attānudiṭṭhiṃ ūhaccā</hi>ti attānudiṭṭhiṃ ūhacca samūhacca <note>uhacca samuhacca (ka.) saddanītiyā pana sameti</note> uddharitvā samuddharitvā uppāṭayitvā samuppāṭayitvā pajahitvā vinodetvā byantīkaritvā anabhāvaṃ gametvāti – attānudiṭṭhiṃ ūhacca.</p>

<p rend="bodytext"><hi rend="bold">Evaṃ maccutaro siyā</hi>ti evaṃ maccupi tareyyāsi, jarāpi tareyyāsi, maraṇampi tareyyāsi uttareyyāsi patareyyāsi samatikkameyyāsi vītivatteyyāsīti – evaṃ maccutaro siyā.</p>

<p rend="bodytext"><hi rend="bold">Evaṃ</hi><pb ed="V" n="0.0170" /><hi rend="bold">lokaṃ avekkhanta</hi>nti evaṃ lokaṃ avekkhantaṃ paccavekkhantaṃ tulayantaṃ tīrayantaṃ vibhāvayantaṃ vibhūtaṃ karontanti – evaṃ lokaṃ avekkhantaṃ.</p>

<p rend="bodytext"><hi rend="bold">Maccurājā na passatī</hi>ti maccupi maccurājā, māropi maccurājā, maraṇampi maccurājā. <hi rend="bold">Na passatī</hi>ti maccurājā na passatī na dakkhati nādhigacchati na vindati na paṭilabhati. Vuttañhetaṃ bhagavatā – ‘‘seyyathāpi, bhikkhave, āraññiko migo araññe pavane caramāno vissattho gacchati vissattho <note>vissaṭṭho (ka.)</note> tiṭṭhati vissattho nisīdati vissattho seyyaṃ kappeti. Taṃ kissa hetu? Anāpāthagato <note>anāpātagato (ka.)</note>, bhikkhave, luddassa. Evameva kho, bhikkhave, bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati. Ayaṃ vuccati, bhikkhave, ‘bhikkhu andhamakāsi <note>antamakāsi (ka.) passa ma. ni. 1.271</note> māraṃ, apadaṃ vadhitvā māracakkhuṃ <pb ed="T" n="0.0256" /> adassanaṃ gato pāpimato’.</p>

<p rend="bodytext">‘‘Puna caparaṃ, bhikkhave, bhikkhu vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ…pe… tatiyaṃ jhānaṃ… catutthaṃ jhānaṃ upasampajja viharati. Ayaṃ vuccati, bhikkhave, ‘bhikkhu andhamakāsi māraṃ, apadaṃ vadhitvā māracakkhuṃ adassanaṃ gato pāpimato’.</p>

<p rend="bodytext">‘‘Puna caparaṃ, bhikkhave, bhikkhu sabbaso rūpasaññānaṃ samatikkamā, paṭighasaññānaṃ atthaṅgamā, nānattasaññānaṃ amanasikārā, ananto ākāsoti ākāsānañcāyatanaṃ upasampajja viharati. Ayaṃ vuccati, bhikkhave, ‘bhikkhu <pb ed="M" n="0.0188" /> andhamakāsi māraṃ, apadaṃ vadhitvā māracakkhuṃ adassanaṃ gato pāpimato’.</p>

<p rend="bodytext">‘‘Puna caparaṃ, bhikkhave, bhikkhu sabbaso ākāsānañcāyatanaṃ samatikkamma anantaṃ viññāṇanti viññāṇañcāyatanaṃ upasampajja viharati…pe….</p>

<p rend="bodytext">‘‘Puna caparaṃ, bhikkhave, sabbaso viññāṇañcāyatanaṃ samatikkamma natthi kiñcīti ākiñcaññāyatanaṃ upasampajja viharati…pe….</p>

<p rend="bodytext">‘‘Puna caparaṃ, bhikkhave, sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati…pe….</p>

<p rend="bodytext">‘‘Puna <pb ed="V" n="0.0171" /> caparaṃ, bhikkhave, sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharati; paññāya cassa disvā āsavā parikkhīṇā honti. Ayaṃ vuccati, bhikkhave, ‘bhikkhu andhamakāsi māraṃ, apadaṃ vadhitvā māracakkhuṃ adassanaṃ gato pāpimato, tiṇṇo loke visattika’nti. So vissattho gacchati vissattho tiṭṭhati vissattho nisīdati vissattho seyyaṃ kappeti. Taṃ kissa hetu? Anāpāthagato bhikkhu pāpimato’’ti – maccurājā na passati. Tenāha bhagavā –</p>

<p rend="gatha1">‘‘Suññato <pb ed="T" n="0.0257" /> lokaṃ avekkhassu, mogharāja sadā sato;</p>

<p rend="gathalast">Attānudiṭṭhiṃ ūhacca, evaṃ maccutaro siyā;</p>

<p rend="gatha1">Evaṃ lokaṃ avekkhantaṃ, maccurājā na passatī’’ti.</p>

<p rend="bodytext">Saha gāthāpariyosānā…pe… satthā me, bhante bhagavā, sāvakohamasmīti.</p>

<p rend="centre">Mogharājamāṇavapucchāniddeso pannarasamo.</p>

<p rend="subhead">16. Piṅgiyamāṇavapucchāniddeso</p>

<p rend="hangnum" n="89"><hi rend="paranum">89</hi><hi rend="dot">.</hi></p>

<p rend="gatha1"><hi rend="bold">Jiṇṇohamasmi</hi><pb ed="T" n="0.0258" /><hi rend="bold">abalo vītavaṇṇo</hi><note>vivaṇṇo (syā.)</note>, <hi rend="bold">[iccāyasmā piṅgiyo]</hi></p>

<p rend="gatha2"><hi rend="bold">Nettā na suddhā savanaṃ na phāsu;</hi></p>

<p rend="gatha1"><hi rend="bold">Māhaṃ nassaṃ momuho antarāva</hi><note>antarāya (syā. ka.)</note>, <hi rend="bold">ācikkha dhammaṃ yamahaṃ vijaññaṃ;</hi></p>

<p rend="gathalast"><hi rend="bold">Jātijarāya idha vippahānaṃ.</hi></p>

<p rend="bodytext"><hi rend="bold">Jiṇṇohamasmi</hi><pb ed="M" n="0.0189" /><hi rend="bold">abalo vītavaṇṇo</hi>ti. <hi rend="bold">Jiṇṇohamasmī</hi>ti jiṇṇo vuḍḍho mahallako addhagato vayoanuppatto vīsavassasatiko jātiyā. <hi rend="bold">Abalo</hi>ti dubbalo appabalo appathāmo. <hi rend="bold">Vītavaṇṇo</hi>ti vītavaṇṇo vigatavaṇṇo vigacchitavaṇṇo. Yā sā purimā subhā vaṇṇanibhā sā antarahitā, ādīnavo pātubhūtoti – jiṇṇohamasmi abalo vītavaṇṇo.</p>

<p rend="bodytext"><hi rend="bold">Iccāyasmā piṅgiyo</hi>ti. <hi rend="bold">Iccā</hi>ti padasandhi…pe…. <hi rend="bold">Āyasmā</hi>ti piyavacanaṃ…pe…. <hi rend="bold">Piṅgiyo</hi>ti tassa brāhmaṇassa nāmaṃ…pe… abhilāpoti – iccāyasmā piṅgiyo.</p>

<p rend="bodytext"><hi rend="bold">Nettā</hi><pb ed="V" n="0.0172" /><hi rend="bold">na suddhā savanaṃ na phāsū</hi>ti nettā asuddhā avisuddhā aparisuddhā avodātā. No tathā cakkhunā rūpe passāmīti – nettā na suddhā. <hi rend="bold">Savanaṃ na phāsū</hi>ti sotaṃ asuddhaṃ avisuddhaṃ aparisuddhaṃ avodātaṃ. No tathā sotena saddaṃ suṇomīti – nettā na suddhā savanaṃ na phāsu.</p>

<p rend="bodytext"><hi rend="bold">Māhaṃ</hi><pb ed="T" n="0.0259" /><hi rend="bold">nassaṃ momuho antarāvā</hi>ti. <hi rend="bold">Māhaṃ nassa</hi>nti māhaṃ nassa māhaṃ vinassaṃ māhaṃ panassaṃ. <hi rend="bold">Momuho</hi>ti mohamuho avijjāgato aññāṇī avibhāvī duppañño. <hi rend="bold">Antarāvā</hi>ti tuyhaṃ dhammaṃ diṭṭhiṃ paṭipadaṃ maggaṃ anaññāya anadhigantvā aviditvā appaṭilabhitvā aphassayitvā asacchikaritvā antarāyeva kālaṅkareyyanti – māhaṃ nassaṃ momuho antarāva.</p>

<p rend="bodytext"><hi rend="bold">Ācikkha dhammaṃ yamahaṃ vijañña</hi>nti. <hi rend="bold">Dhamma</hi>nti ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ, cattāro satipaṭṭhāne, cattāro sammappadhāne, cattāro iddhipāde, pañcindriyāni, pañca balāni, satta bojjhaṅge, ariyaṃ aṭṭhaṅgikaṃ maggaṃ, nibbānañca nibbānagāminiñca paṭipadaṃ ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti – ācikkha dhammaṃ. <hi rend="bold">Yamahaṃ vijañña</hi>nti yamahaṃ jāneyyaṃ ājāneyyaṃ vijāneyyaṃ paṭivijāneyyaṃ paṭivijjheyyaṃ adhigaccheyyaṃ phasseyyaṃ sacchikareyyanti – ācikkha dhammaṃ yamahaṃ vijaññaṃ.</p>

<p rend="bodytext"><hi rend="bold">Jātijarāya idha vippahāna</hi>nti idheva jātijarāmaraṇassa pahānaṃ vūpasamaṃ paṭinissaggaṃ paṭippassaddhiṃ amataṃ nibbānanti – jātijarāya idha vippahānaṃ. Tenāha so brāhmaṇo –</p>

<p rend="gatha1">‘‘Jiṇṇohamasmi <pb ed="M" n="0.0190" /> abalo vītavaṇṇo, [iccāyasmā piṅgiyo]</p>

<p rend="gatha2">Nettā na suddhā savanaṃ na phāsu;</p>

<p rend="gatha3">Māhaṃ <pb ed="T" n="0.0260" /> nassaṃ momuho antarāva, ācikkha dhammaṃ yamahaṃ vijaññaṃ;</p>

<p rend="gathalast">Jātijarāya idha vippahāna’’nti.</p>

<p rend="hangnum" n="90"><hi rend="paranum">90</hi><hi rend="dot">.</hi></p>

<p rend="gatha1"><hi rend="bold">Disvāna rūpesu vihaññamāne, [piṅgiyāti bhagavā]</hi></p>

<p rend="gatha2"><hi rend="bold">Ruppanti rūpesu janā pamattā;</hi></p>

<p rend="gathalast"><hi rend="bold">Tasmā tuvaṃ piṅgiya appamatto, jahassu rūpaṃ apunabbhavāya.</hi></p>

<p rend="bodytext"><hi rend="bold">Disvāna rūpesu vihaññamāne</hi>ti. <hi rend="bold">Rūpa</hi>nti cattāro ca mahābhūtā catunnañca mahābhūtānaṃ upādāya <pb ed="V" n="0.0173" /> rūpaṃ. Sattā rūpahetu rūpappaccayā rūpakāraṇā haññanti vihaññanti upahaññanti upaghātiyanti <note>upaghātayanti (syā. ka.)</note>. Rūpe sati vividhakammakāraṇā <note>vividhakammakaraṇāni (ka.)</note> kārenti. Kasāhipi tāḷenti, vettehipi tāḷenti, aḍḍhadaṇḍakehipi tāḷenti, hatthampi chindanti, pādampi chindanti, hatthapādampi chindanti, kaṇṇampi chindanti, nāsampi chindanti, kaṇṇanāsampi chindanti, bilaṅgathālikampi karonti, saṅkhamuṇḍikampi karonti, rāhumukhampi karonti, jotimālikampi karonti, hatthapajjotikampi karonti, erakavattikampi karonti, cīrakavāsikampi karonti, eṇeyyakampi karonti, baḷisamaṃsikampi karonti, kahāpaṇikampi karonti, khārāpatacchikampi <note>khārāpaṭicchikampi (ka.)</note> karonti, palighaparivattikampi karonti, palālapīṭhakampi karonti, tattenapi telena osiñcanti, sunakhehipi khādāpenti, jīvantampi sūle uttāsenti, asināpi sīsaṃ chindanti. Evaṃ <pb ed="T" n="0.0261" /> sattā rūpahetu rūpappaccayā rūpakāraṇā haññanti vihaññanti upahaññanti upaghātiyanti. Evaṃ haññamāne vihaññamāne upahaññamāne upaghātiyamāne disvā passitvā tulayitvā tīrayitvā vibhāvayitvā vibhūtaṃ katvāti – disvāna rūpesu vihaññamāne.</p>

<p rend="bodytext"><hi rend="bold">Piṅgiyāti bhagavā</hi>ti. <hi rend="bold">Piṅgiyā</hi>ti bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – piṅgiyāti bhagavā.</p>

<p rend="bodytext"><hi rend="bold">Ruppanti</hi><pb ed="M" n="0.0191" /><hi rend="bold">rūpesu janā pamattā</hi>ti. <hi rend="bold">Ruppantī</hi>ti ruppanti kuppanti pīḷayanti <note>pīḷiyanti (syā. ka.)</note> ghaṭṭayanti, byādhitā domanassitā honti. Cakkhurogena ruppanti kuppanti pīḷayanti ghaṭṭayanti, byādhitā domanassitā honti. Sotarogena…pe… kāyarogena…pe… ḍaṃsamakasavātātapasarīsapasamphassehi ruppanti kuppanti pīḷayanti ghaṭṭayanti, byādhitā domanassitā hontīti – ruppanti rūpesu.</p>

<p rend="bodytext">Atha vā, cakkhusmiṃ hīyamāne hāyamāne parihāyamāne vemāne <note>vihāyamāne (ka.)</note> vigacchamāne antaradhāyamāne ruppanti…pe… domanassitā honti. Sotasmiṃ…pe… ghānasmiṃ… jivhāya… kāyasmiṃ… rūpasmiṃ… saddasmiṃ… gandhasmiṃ… rasasmiṃ… phoṭṭhabbasmiṃ… kulasmiṃ… gaṇasmiṃ… āvāsasmiṃ… lābhasmiṃ… yasasmiṃ… pasaṃsāya… sukhasmiṃ… cīvarasmiṃ… piṇḍapātasmiṃ… senāsanasmiṃ… gilānapaccayabhesajjaparikkhārasmiṃ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti, byādhitā domanassitā hontīti – evampi ruppanti rūpesu.</p>

<p rend="bodytext"><hi rend="bold">Janā</hi>ti <pb ed="V" n="0.0174" /> khattiyā ca brāhmaṇā ca <pb ed="T" n="0.0262" /> vessā ca suddā ca gahaṭṭhā ca pabbajitā ca devā ca manussā ca. <hi rend="bold">Pamattā</hi>ti pamādo vattabbo kāyaduccaritena vā vacīduccaritena vā manoduccaritena vā pañcasu kāmaguṇesu cittassa vosaggo vosaggānuppadānaṃ kusalānaṃ vā dhammānaṃ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittacchandatā nikkhittadhuratā anāsevanā abhāvanā abahulīkammaṃ <note>abahulikammaṃ (ka.)</note> anadhiṭṭhānaṃ ananuyogo pamādo. Yo evarūpo pamādo pamajjanā pamajjitattaṃ – ayaṃ vuccati pamādo. Iminā pamādena samannāgatā janā pamattāti – ruppanti rūpesu janā pamattā.</p>

<p rend="bodytext"><hi rend="bold">Tasmā tuvaṃ piṅgiya appamatto</hi>ti. <hi rend="bold">Tasmā</hi>ti tasmā taṃkāraṇā taṃhetu tappaccayā taṃnidānā evaṃ ādīnavaṃ sampassamāno rūpesūti – tasmā tuvaṃ piṅgiya. <hi rend="bold">Appamatto</hi>ti sakkaccakārī sātaccakārī…pe… appamādo kusalesu dhammesūti – tasmā tuvaṃ piṅgiya appamatto.</p>

<p rend="bodytext"><hi rend="bold">Jahassu rūpaṃ apunabbhavāyā</hi>ti. <hi rend="bold">Rūpa</hi>nti cattāro ca mahābhūtā catunnañca mahābhūtānaṃ upādāya rūpaṃ. <hi rend="bold">Jahassu rūpa</hi>nti jahassu rūpaṃ, pajahassu rūpaṃ, vinodehi rūpaṃ, byantīkarohi rūpaṃ, anabhāvaṃ gamehi rūpaṃ. <hi rend="bold">Apunabbhavāyā</hi>ti <pb ed="M" n="0.0192" /> yathā te rūpaṃ idheva nirujjheyya, punapaṭisandhiko bhavo na nibbatteyya kāmadhātuyā vā rūpadhātuyā vā arūpadhātuyā vā, kāmabhave vā rūpabhave vā arūpabhave <pb ed="T" n="0.0263" /> vā, saññābhave vā asaññābhave vā nevasaññānāsaññābhave vā, ekavokārabhave vā catuvokārabhave vā pañcavokārabhave vā, puna gatiyā vā upapattiyā vā paṭisandhiyā vā bhave vā saṃsāre vā vaṭṭe vā na janeyya na sañjaneyya na nibbatteyya nābhinibbatteyya, idheva nirujjheyya vūpasameyya atthaṃ gaccheyya paṭippassambheyyāti – jahassu rūpaṃ apunabbhavāya. Tenāha bhagavā –</p>

<p rend="gatha1">‘‘Disvāna rūpesu vihaññamāne, [piṅgiyāti bhagavā]</p>

<p rend="gatha1">Ruppanti rūpesu janā pamattā;</p>

<p rend="gatha1">Tasmā tuvaṃ piṅgiya appamatto, jahassu rūpaṃ apunabbhavāyā’’ti.</p>

<p rend="hangnum" n="91"><hi rend="paranum">91</hi><hi rend="dot">.</hi></p>

<p rend="gatha1"><hi rend="bold">Disā catasso vidisā catasso, uddhaṃ adho dasa disā imāyo;</hi></p>

<p rend="gatha2"><hi rend="bold">Na tuyhaṃ adiṭṭhaṃ assutaṃ amutaṃ, atho aviññātaṃ kiñci namatthi loke;</hi></p>

<p rend="gathalast"><hi rend="bold">Ācikkha dhammaṃ yamahaṃ vijaññaṃ, jātijarāya idha vippahānaṃ.</hi></p>

<p rend="bodytext"><hi rend="bold">Disā</hi><pb ed="V" n="0.0175" /><hi rend="bold">catasso vidisā catasso, uddhaṃ adho dasa disā imāyo</hi>ti dasa disā.</p>

<p rend="bodytext"><hi rend="bold">Na tuyhaṃ adiṭṭhaṃ assutaṃ amutaṃ, atho aviññātaṃ kiñci namatthi loke</hi>ti na tuyhaṃ adiṭṭhaṃ assutaṃ amutaṃ aviññātaṃ kiñci attattho vā parattho vā ubhayattho vā diṭṭhadhammiko vā attho samparāyiko vā attho uttāno vā attho gambhīro vā attho gūḷho vā attho paṭicchanno vā attho neyyo vā attho nīto vā attho anavajjo vā attho nikkileso vā attho vodāno vā attho paramattho vā natthi na <pb ed="T" n="0.0264" /> sati na saṃvijjati nupalabbhatīti – na tuyhaṃ adiṭṭhaṃ assutaṃ amutaṃ, atho aviññātaṃ kiñci namatthi loke.</p>

<p rend="bodytext"><hi rend="bold">Ācikkha dhammaṃ yamahaṃ vijañña</hi>nti. <hi rend="bold">Dhamma</hi>nti ādikalyāṇaṃ…pe… nibbānañca nibbānagāminiñca paṭipadaṃ ācikkhāhi desehi paññapehi paṭṭhapehi vivarāhi vibhajāhi uttānīkarohi <pb ed="M" n="0.0193" /> pakāsehi. <hi rend="bold">Yamahaṃ vijañña</hi>nti yamahaṃ jāneyyaṃ ājāneyyaṃ vijāneyyaṃ paṭivijāneyyaṃ paṭivijjheyyaṃ adhigaccheyyaṃ phasseyyaṃ sacchikareyyanti – ācikkha dhammaṃ yamahaṃ vijaññaṃ.</p>

<p rend="bodytext"><hi rend="bold">Jātijarāya idha vippahāna</hi>nti idheva jātijarāmaraṇassa pahānaṃ vūpasamaṃ paṭinissaggaṃ paṭippassaddhiṃ amataṃ nibbānanti – jātijarāya idha vippahānaṃ. Tenāha so brāhmaṇo –</p>

<p rend="gatha1">‘‘Disā catasso vidisā catasso, uddhaṃ adho dasa disā imāyo;</p>

<p rend="gatha2">Na tuyhaṃ adiṭṭhaṃ assutaṃ amutaṃ, atho aviññātaṃ kiñci namatthi loke;</p>

<p rend="gathalast">Ācikkha dhammaṃ yamahaṃ vijaññaṃ, jātijarāya idha vippahāna’’nti.</p>

<p rend="hangnum" n="92"><hi rend="paranum">92</hi><hi rend="dot">.</hi></p>

<p rend="gatha1"><hi rend="bold">Taṇhādhipanne manuje pekkhamāno, [piṅgiyāti bhagavā]</hi></p>

<p rend="gatha2"><hi rend="bold">Santāpajāte jarasā parete;</hi></p>

<p rend="gathalast"><hi rend="bold">Tasmā tuvaṃ piṅgiya appamatto, jahassu</hi><pb ed="T" n="0.0265" /><hi rend="bold">taṇhaṃ apunabbhavāya.</hi></p>

<p rend="bodytext"><hi rend="bold">Taṇhādhipanne manuje pekkhamāno</hi>ti. <hi rend="bold">Taṇhā</hi>ti rūpataṇhā…pe… dhammataṇhā. <hi rend="bold">Taṇhādhipanne</hi>ti taṇhādhipanne <note>taṇhāya adhipanne (ka.)</note> taṇhānuge taṇhānugate taṇhānusaṭe taṇhāya panne paṭipanne abhibhūte pariyādinnacitte. <hi rend="bold">Manuje</hi>ti sattādhivacanaṃ. <hi rend="bold">Pekkhamāno</hi>ti pekkhamāno dakkhamāno olokayamāno nijjhāyamāno upaparikkhamānoti – taṇhādhipanne manuje pekkhamāno. <hi rend="bold">Piṅgiyāti bhagavā</hi>ti. <hi rend="bold">Piṅgiyā</hi>ti <pb ed="V" n="0.0176" /> bhagavā taṃ brāhmaṇaṃ nāmena ālapati. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – piṅgiyāti bhagavā.</p>

<p rend="bodytext"><hi rend="bold">Santāpajāte jarasā parete</hi>ti. <hi rend="bold">Santāpajāte</hi>ti jātiyā santāpajāte, jarāya santāpajāte, byādhinā santāpajāte, maraṇena santāpajāte, sokaparidevadukkhadomanassupāyāsehi santāpajāte, nerayikena dukkhena santāpajāte…pe… diṭṭhibyasanena dukkhena santāpajāte ītijāte <pb ed="M" n="0.0194" /> upaddavajāte upasaggajāteti – santāpajāte. <hi rend="bold">Jarasā parete</hi>ti jarāya phuṭṭhe parete samohite samannāgate. Jātiyā anugate jarāya anusaṭe byādhinā abhibhūte maraṇena abbhāhate atāṇe aleṇe asaraṇe asaraṇībhūteti – santāpajāte jarasā parete.</p>

<p rend="bodytext"><hi rend="bold">Tasmā tuvaṃ piṅgiya appamatto</hi>ti. <hi rend="bold">Tasmā</hi>ti tasmā taṃkāraṇā taṃhetu tappaccayā taṃnidānā evaṃ ādīnavaṃ sampassamāno taṇhāyāti – tasmā tuvaṃ piṅgiya. <hi rend="bold">Appamatto</hi>ti sakkaccakārī…pe… appamādo kusalesu dhammesūti – tasmā tuvaṃ piṅgiya <pb ed="T" n="0.0266" /> appamatto.</p>

<p rend="bodytext"><hi rend="bold">Jahassu taṇhaṃ apunabbhavāyā</hi>ti. <hi rend="bold">Taṇhā</hi>ti rūpataṇhā…pe… dhammataṇhā. <hi rend="bold">Jahassu taṇha</hi>nti jahassu taṇhaṃ pajahassu taṇhaṃ vinodehi taṇhaṃ byantīkarohi taṇhaṃ anabhāvaṃ gamehi taṇhaṃ. <hi rend="bold">Apunabbhavāyā</hi>ti yathā te…pe… punapaṭisandhiko bhavo na nibbatteyya kāmadhātuyā vā rūpadhātuyā vā arūpadhātuyā vā, kāmabhave vā rūpabhave vā arūpabhave vā, saññābhave vā asaññābhave vā nevasaññānāsaññābhave vā, ekavokārabhave vā catuvokārabhave vā pañcavokārabhave vā, punagatiyā vā upapattiyā vā paṭisandhiyā vā bhave vā saṃsāre vā vaṭṭe vā na janeyya na sañjaneyya na nibbatteyya nābhinibbatteyya, idheva nirujjheyya vūpasameyya atthaṃ gaccheyya paṭippassambheyyāti – jahassu taṇhaṃ apunabbhavāya. Tenāha bhagavā –</p>

<p rend="gatha1">‘‘Taṇhādhipanne manuje pekkhamāno, [piṅgiyāti bhagavā]</p>

<p rend="gatha2">Santāpajāte jarasā parete;</p>

<p rend="gathalast">Tasmā tuvaṃ piṅgiya appamatto, jahassu taṇhaṃ apunabbhavāyā’’ti.</p>

<p rend="bodytext">Saha gāthāpariyosānā ye te brāhmaṇena saddhiṃ ekacchandā ekapayogā ekādhippāyā ekavāsanavāsitā, tesaṃ anekapāṇasahassānaṃ <pb ed="T" n="0.0267" /> virajaṃ vītamalaṃ dhammacakkhuṃ udapādi – ‘‘yaṃ kiñci samudayadhammaṃ sabbaṃ taṃ nirodhadhamma’’nti. Tassa ca brāhmaṇassa virajaṃ vītamalaṃ dhammacakkhuṃ <pb ed="V" n="0.0177" /> udapādi – ‘‘yaṃ kiñci samudayadhammaṃ sabbaṃ taṃ nirodhadhamma’’nti. Saha dhammacakkhussa paṭilābhā ajinajaṭāvākacīratidaṇḍakamaṇḍalukesā ca massū ca antarahitā bhaṇḍukāsāyavatthavasano <pb ed="M" n="0.0195" /> saṅghāṭipattacīvaradharo anvatthapaṭipattiyā pañjaliko bhagavantaṃ namassamāno nisinno hoti – ‘‘satthā me bhante bhagavā, sāvakohamasmī’’ti.</p>

<p rend="centre">Piṅgiyamāṇavapucchāniddeso <note>siṅgiyapañhaṃ (ka.)</note> soḷasamo.</p>

<p rend="subhead">17. Pārāyanatthutigāthāniddeso</p>

<p rend="bodytext" n="93"><hi rend="paranum">93</hi><hi rend="dot">.</hi><hi rend="bold">Idamavoca</hi><pb ed="T" n="0.0268" /><hi rend="bold">bhagavā magadhesu viharanto pāsāṇake cetiye, paricārakasoḷasānaṃ</hi><note>paricāritasoḷasannaṃ (syā. ka.)</note><hi rend="bold">brāhmaṇānaṃ ajjhiṭṭho puṭṭho puṭṭho pañhaṃ byākāsi.</hi></p>

<p rend="bodytext"><hi rend="bold">Idamavoca bhagavā</hi>ti idaṃ pārāyanaṃ avoca. <hi rend="bold">Bhagavā</hi>ti gāravādhivacanametaṃ…pe… sacchikā paññatti, yadidaṃ bhagavāti – idamavoca bhagavā. <hi rend="bold">Magadhesu viharanto</hi>ti magadhanāmake janapade viharanto iriyanto vattento pālento yapento yāpento. <hi rend="bold">Pāsāṇake cetiye</hi>ti pāsāṇakacetiyaṃ vuccati buddhāsananti – magadhesu viharanto pāsāṇake cetiye. <hi rend="bold">Paricārakasoḷasānaṃ brāhmaṇāna</hi>nti piṅgiyo <note>siṅgiyo (ka.)</note> brāhmaṇo bāvarissa brāhmaṇassa paddho paddhacaro paricārako <note>paricāriko (syā. ka.)</note> sisso. Piṅgiyena <note>tena (ka.)</note> te soḷasāti – evampi paricārakasoḷasānaṃ brāhmaṇānaṃ. Atha vā, te soḷasa brāhmaṇā buddhassa bhagavato paddhā paddhacarā paricārakā sissāti – evampi paricārakasoḷasānaṃ brāhmaṇānaṃ.</p>

<p rend="bodytext"><hi rend="bold">Ajjhiṭṭho puṭṭho puṭṭho pañhaṃ byākāsī</hi>ti. <hi rend="bold">Ajjhiṭṭho</hi>ti ajjhiṭṭho ajjhesito. <hi rend="bold">Puṭṭho puṭṭho</hi>ti puṭṭho puṭṭho pucchito pucchito yācito yācito ajjhesito ajjhesito <pb ed="T" n="0.0269" /> pasādito pasādito. <hi rend="bold">Pañhaṃ byākāsī</hi>ti pañhaṃ byākāsi ācikkhi desesi paññapesi paṭṭhapesi vivari vibhaji uttānīākāsi pakāsesīti – ajjhiṭṭho puṭṭho puṭṭho pañhaṃ byākāsi. Tenetaṃ vuccati –</p>

<p rend="indent">‘‘Idamavoca bhagavā magadhesu viharanto pāsāṇake cetiye, paricārakasoḷasānaṃ brāhmaṇānaṃ ajjhiṭṭho puṭṭho puṭṭho pañhaṃ byākāsī’’ti.</p>

<p rend="bodytext" n="94"><hi rend="paranum">94</hi><hi rend="dot">.</hi><hi rend="bold">Ekamekassa</hi><pb ed="V" n="0.0178" /><pb ed="M" n="0.0196" /><hi rend="bold">cepi pañhassa atthamaññāya dhammamaññāya dhammānudhammaṃ paṭipajjeyya, gaccheyyeva jarāmaraṇassa pāraṃ. Pāraṅgamanīyā ime dhammāti. Tasmā imassa dhammapariyāyassa ‘‘pārāyana’’nteva adhivacanaṃ.</hi></p>

<p rend="bodytext"><hi rend="bold">Ekamekassa cepi pañhassā</hi>ti ekamekassa cepi ajitapañhassa, ekamekassa cepi tissametteyyapañhassa, ekamekassa cepi puṇṇakapañhassa, ekamekassa cepi mettagūpañhassa, ekamekassa cepi dhotakapañhassa, ekamekassa cepi upasīvapañhassa, ekamekassa cepi nandakapañhassa, ekamekassa cepi hemakapañhassa, ekamekassa cepi todeyyapañhassa, ekamekassa cepi kappapañhassa, ekamekassa cepi jatukaṇṇipañhassa, ekamekassa cepi bhadrāvudhapañhassa, ekamekassa cepi udayapañhassa, ekamekassa cepi posālapañhassa, ekamekassa cepi mogharājapañhassa, ekamekassa cepi piṅgiyapañhassāti – ekamekassa cepi pañhassa.</p>

<p rend="bodytext"><hi rend="bold">Atthamaññāya dhammamaññāyā</hi>ti sveva pañho dhammo, visajjanaṃ <note>vissajjanaṃ (ka.)</note> atthoti atthaṃ aññāya jānitvā tulayitvā tīrayitvā <pb ed="T" n="0.0270" /> vibhāvayitvā vibhūtaṃ katvāti – atthamaññāya. <hi rend="bold">Dhammamaññāyā</hi>ti dhammaṃ aññāya jānitvā tulayitvā tīrayitvā vibhāvayitvā vibhūtaṃ katvāti – dhammamaññāyāti – atthamaññāya dhammamaññāya. <hi rend="bold">Dhammānudhammaṃ paṭipajjeyyā</hi>ti sammāpaṭipadaṃ anulomapaṭipadaṃ apaccanīkapaṭipadaṃ anvatthapaṭipadaṃ dhammānudhammapaṭipadaṃ paṭipajjeyyāti – dhammānudhammaṃ paṭipajjeyya. <hi rend="bold">Gaccheyyeva jarāmaraṇassa pāra</hi>nti jarāmaraṇassa pāraṃ vuccati amataṃ nibbānaṃ. Yo so sabbasaṅkhārasamatho sabbūpadhippaṭinissaggo taṇhakkhayo virāgo nirodho nibbānaṃ. <hi rend="bold">Gaccheyyeva jarāmaraṇassa pāra</hi>nti jarāmaraṇassa pāraṃ gaccheyya, pāraṃ adhigaccheyya, pāraṃ adhiphasseyya, pāraṃ sacchikareyyāti – gaccheyyeva jarāmaraṇassa pāraṃ. <hi rend="bold">Pāraṅgamanīyā ime dhammā</hi>ti ime dhammā pāraṅgamanīyā. Pāraṃ pāpenti pāraṃ sampāpenti pāraṃ samanupāpenti, jarāmaṇassa taraṇāya <note>tāraṇāya (syā.)</note> saṃvattantīti – pāraṅgamanīyā ime dhammāti.</p>

<p rend="bodytext"><hi rend="bold">Tasmā imassa dhammapariyāyassā</hi>ti. <hi rend="bold">Tasmā</hi>ti tasmā taṃkāraṇā taṃhetu tappaccayā taṃnidānāti – tasmā. <hi rend="bold">Imassa dhammapariyāyassā</hi>ti imassa <pb ed="M" n="0.0197" /> pārāyanassāti – tasmā imassa dhammapariyāyassa. <hi rend="bold">Pārāyananteva adhivacana</hi>nti pāraṃ vuccati amataṃ nibbānaṃ…pe… nirodho nibbānaṃ. Ayanaṃ vuccati maggo, seyyathidaṃ <pb ed="T" n="0.0271" /> – sammādiṭṭhi…pe… sammāsamādhi. <hi rend="bold">Adhivacana</hi>nti saṅkhā <pb ed="V" n="0.0179" /> samaññā paññatti vohāro nāmaṃ nāmakammaṃ nāmadheyyaṃ nirutti byañjanaṃ abhilāpoti – pārāyananteva adhivacanaṃ. Tenetaṃ vuccati –</p>

<p rend="bodytext">‘‘Ekamekassa cepi pañhassa atthamaññāya dhammamaññāya dhammānudhammaṃ paṭipajjeyya, gaccheyyeva jarāmaraṇassa pāraṃ. Pāraṅgamanīyā ime dhammāti. Tasmā imassa dhammapariyāyassa ‘pārāyana’nteva adhivacana’’nti.</p>

<p rend="hangnum" n="95"><hi rend="paranum">95</hi><hi rend="dot">.</hi></p>

<p rend="gatha1"><hi rend="bold">Ajito tissametteyyo, puṇṇako atha mettagū;</hi></p>

<p rend="gathalast"><hi rend="bold">Dhotako upasīvo ca, nando ca atha hemako.</hi></p>

<p rend="hangnum" n="96"><hi rend="paranum">96</hi><hi rend="dot">.</hi></p>

<p rend="gatha1"><hi rend="bold">Todeyyakappā dubhayo, jatukaṇṇī ca paṇḍito;</hi></p>

<p rend="gatha2"><hi rend="bold">Bhadrāvudho udayo ca, posālo cāpi brāhmaṇo;</hi></p>

<p rend="gathalast"><hi rend="bold">Mogharājā ca medhāvī, piṅgiyo ca mahāisi.</hi></p>

<p rend="hangnum" n="97"><hi rend="paranum">97</hi><hi rend="dot">.</hi></p>

<p rend="gatha1"><hi rend="bold">Ete buddhaṃ upāgacchuṃ, sampannacaraṇaṃ isiṃ;</hi></p>

<p rend="gathalast"><hi rend="bold">Pucchantā nipuṇe pañhe, buddhaseṭṭhaṃ upāgamuṃ.</hi></p>

<p rend="bodytext"><hi rend="bold">Ete buddhaṃ upāgacchu</hi>nti. <hi rend="bold">Ete</hi>ti soḷasa pārāyaniyā brāhmaṇā. <hi rend="bold">Buddho</hi>ti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu ca vasībhāvaṃ. <hi rend="bold">Buddho</hi>ti kenaṭṭhena buddho? Bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya buddho, abhiññeyyatāya buddho, visavitāya buddho, khīṇāsavasaṅkhātena buddho, nirupalepasaṅkhātena buddho, ekantavītarāgoti buddho, ekantavītadosoti buddho, ekantavītamohoti buddho, ekantanikkilesoti buddho, ekāyanamaggaṃ gatoti buddho, eko anuttaraṃ sammāsambodhiṃ abhisambuddhoti <pb ed="T" n="0.0272" /> buddho, abuddhivihatattā buddhipaṭilābhāti buddho. <hi rend="bold">Buddho</hi>ti netaṃ nāmaṃ mātarā kataṃ na pitarā kataṃ na bhātarā kataṃ na bhaginiyā kataṃ na mittāmaccehi kataṃ na ñātisālohitehi kataṃ na samaṇabrāhmaṇehi kataṃ na devatāhi kataṃ. Vimokkhantikametaṃ buddhānaṃ bhagavantānaṃ bodhiyā mūle saha sabbaññutañāṇassa paṭilābhā sacchikā paññatti <pb ed="M" n="0.0198" />, yadidaṃ buddhoti. <hi rend="bold">Ete buddhaṃ upāgacchu</hi>nti ete buddhaṃ upāgamiṃsu upasaṅkamiṃsu payirupāsiṃsu paripucchiṃsu paripañhiṃsūti – ete buddhaṃ upāgacchuṃ.</p>

<p rend="bodytext"><hi rend="bold">Sampannacaraṇaṃ</hi><pb ed="V" n="0.0180" /><hi rend="bold">isi</hi>nti caraṇaṃ vuccati sīlācāranibbatti. Sīlasaṃvaropi caraṇaṃ, indriyasaṃvaropi caraṇaṃ, bhojane mattaññutāpi caraṇaṃ, jāgariyānuyogopi caraṇaṃ, sattapi saddhammā caraṇaṃ, cattāripi jhānāni caraṇaṃ. <hi rend="bold">Sampannacaraṇa</hi>nti sampannacaraṇaṃ seṭṭhacaraṇaṃ viseṭṭhacaraṇaṃ <note>visiṭṭhacaraṇaṃ (ka.)</note> pāmokkhacaraṇaṃ uttamacaraṇaṃ pavaracaraṇaṃ. <hi rend="bold">Isī</hi>ti isi bhagavā mahantaṃ sīlakkhandhaṃ esī gavesī pariyesīti isi…pe… mahesakkhehi vā sattehi esito gavesito pariyesito – ‘‘kahaṃ buddho, kahaṃ bhagavā, kahaṃ devadevo kahaṃ narāsabho’’ti – isīti – sampannacaraṇaṃ isiṃ.</p>

<p rend="bodytext"><hi rend="bold">Pucchantā nipuṇe pañhe</hi>ti. <hi rend="bold">Pucchantā</hi>ti pucchantā yācantā ajjhesantā pasādentā. <hi rend="bold">Nipuṇe pañhe</hi>ti gambhīre duddase duranubodhe sante paṇīte atakkāvacare nipuṇe paṇḍitavedanīye <pb ed="T" n="0.0273" /> pañheti – pucchantā nipuṇe pañhe.</p>

<p rend="bodytext"><hi rend="bold">Buddhaseṭṭhaṃ upāgamu</hi>nti. <hi rend="bold">Buddho</hi>ti yo so bhagavā…pe… sacchikā paññatti, yadidaṃ buddhoti. <hi rend="bold">Seṭṭha</hi>nti aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ buddhaṃ upāgamuṃ upāgamiṃsu upasaṅkamiṃsu payirupāsiṃsu paripucchiṃsu paripañhiṃsūti – buddhaseṭṭhaṃ upāgamuṃ. Tenetaṃ vuccati –</p>

<p rend="gatha1">‘‘Ete buddhaṃ upāgacchuṃ, sampannacaraṇaṃ isiṃ;</p>

<p rend="gathalast">Pucchantā nipuṇe pañhe, buddhaseṭṭhaṃ upāgamu’’nti.</p>

<p rend="hangnum" n="98"><hi rend="paranum">98</hi><hi rend="dot">.</hi></p>

<p rend="gatha1"><hi rend="bold">Tesaṃ buddho pabyākāsi, pañhaṃ puṭṭho yathātathaṃ;</hi></p>

<p rend="gathalast"><hi rend="bold">Pañhānaṃ veyyākaraṇena, tosesi brāhmaṇe muni.</hi></p>

<p rend="bodytext"><hi rend="bold">Tesaṃ buddho pabyākāsī</hi>ti. <hi rend="bold">Tesa</hi>nti soḷasānaṃ pārāyaniyānaṃ brāhmaṇānaṃ. <hi rend="bold">Buddho</hi>ti yo so bhagavā…pe… sacchikā paññatti, yadidaṃ buddhoti. <hi rend="bold">Pabyākāsī</hi>ti tesaṃ buddho pabyākāsi ācikkhi desesi paññapesi paṭṭhapesi vivari vibhaji uttānīakāsi pakāsesīti – tesaṃ buddho pabyākāsi.</p>

<p rend="bodytext"><hi rend="bold">Pañhaṃ puṭṭho yathātatha</hi>nti. <hi rend="bold">Pañhaṃ puṭṭho</hi>ti pañhaṃ puṭṭho pucchito yācito ajjhesito pasādito. <hi rend="bold">Yathātatha</hi>nti yathā ācikkhitabbaṃ tathā ācikkhi <pb ed="M" n="0.0199" />, yathā desitabbaṃ tathā desesi, yathā paññapetabbaṃ tathā paññapesi, yathā paṭṭhapetabbaṃ tathā paṭṭhapesi, yathā vivaritabbaṃ tathā vivari <pb ed="V" n="0.0181" />, yathā vibhajitabbaṃ tathā vibhaji, yathā uttānīkātabbaṃ <pb ed="T" n="0.0274" /> tathā uttānīakāsi, yathā pakāsitabbaṃ tathā pakāsesīti – pañhaṃ puṭṭho yathātathaṃ.</p>

<p rend="bodytext"><hi rend="bold">Pañhānaṃ veyyākaraṇenā</hi>ti pañhānaṃ veyyākaraṇena ācikkhanena desanena paññapanena paṭṭhapanena vivaraṇena vibhajanena uttānīkammena pakāsanenāti – pañhānaṃ veyyākaraṇena.</p>

<p rend="bodytext"><hi rend="bold">Tosesi brāhmaṇe munī</hi>ti. <hi rend="bold">Tosesī</hi>ti tosesi vitosesi pasādesi ārādhesi attamane akāsi. <hi rend="bold">Brāhmaṇe</hi>ti soḷasa pārāyaniye brāhmaṇe. <hi rend="bold">Munī</hi>ti monaṃ vuccati ñāṇaṃ…pe… saṅgajālamaticca so munīti – tosesi brāhmaṇe muni. Tenetaṃ vuccati –</p>

<p rend="gatha1">‘‘Tesaṃ buddho pabyākāsi, pañhaṃ puṭṭho yathātathaṃ;</p>

<p rend="gathalast">Pañhānaṃ veyyākaraṇena, tosesi brāhmaṇe munī’’ti.</p>

<p rend="hangnum" n="99"><hi rend="paranum">99</hi><hi rend="dot">.</hi></p>

<p rend="gatha1"><hi rend="bold">Te tositā cakkhumatā, buddhenādiccabandhunā;</hi></p>

<p rend="gathalast"><hi rend="bold">Brahmacariyamacariṃsu, varapaññassa santike.</hi></p>

<p rend="bodytext"><hi rend="bold">Te tositā cakkhumatā</hi>ti. <hi rend="bold">Te</hi>ti soḷasa pārāyaniyā brāhmaṇā. <hi rend="bold">Tositā</hi>ti tositā vitositā pasāditā ārādhitā attamanā katāti – te tositā. <hi rend="bold">Cakkhumatā</hi>ti bhagavā pañcahi cakkhūhi cakkhumā – maṃsacakkhunāpi cakkhumā, dibbacakkhunāpi cakkhumā, paññācakkhunāpi cakkhumā, buddhacakkhunāpi cakkhumā, samantacakkhunāpi cakkhumā. Kathaṃ bhagavā maṃsacakkhunāpi cakkhumā…pe… evaṃ bhagavā <pb ed="T" n="0.0275" /> samantacakkhunāpi cakkhumāti – te tositā cakkhumatā.</p>

<p rend="bodytext"><hi rend="bold">Buddhenādiccabandhunā</hi>ti. <hi rend="bold">Buddho</hi>ti yo so bhagavā…pe… sacchikā paññatti, yadidaṃ buddhoti. <hi rend="bold">Ādiccabandhunā</hi>ti ādicco vuccati sūriyo. So gotamo gottena, bhagavāpi gotamo gottena, bhagavā sūriyassa gottañātako gottabandhu. Tasmā buddho ādiccabandhūti – buddhenādiccabandhunā.</p>

<p rend="bodytext"><hi rend="bold">Brahmacariyamacariṃsū</hi>ti <pb ed="M" n="0.0200" /> brahmacariyaṃ vuccati asaddhammasamāpattiyā ārati virati paṭivirati veramaṇī viramaṇaṃ akiriyā akaraṇaṃ anajjhāpatti velāanatikkamo setughāto. Api <pb ed="V" n="0.0182" /> ca, nippariyāyavasena brahmacariyaṃ vuccati ariyo aṭṭhaṅgiko maggo, seyyathidaṃ – sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi. <hi rend="bold">Brahmacariyamacariṃsū</hi>ti brahmacariyaṃ cariṃsu acariṃsu samādāya vattiṃsūti – brahmacariyamacariṃsu.</p>

<p rend="bodytext"><hi rend="bold">Varapaññassa santike</hi>ti varapaññassa aggapaññassa seṭṭhapaññassa viseṭṭhapaññassa pāmokkhapaññassa uttamapaññassa pavarapaññassa. <hi rend="bold">Santike</hi>ti santike sāmantā āsanne avidūre upakaṭṭheti – varapaññassa santike. Tenetaṃ vuccati –</p>

<p rend="gatha1">‘‘Te tositā cakkhumatā, buddhenādiccabandhunā;</p>

<p rend="gathalast">Brahmacariyamacariṃsu, varapaññassa santike’’ti.</p>

<p rend="hangnum" n="100"><hi rend="paranum">100</hi><hi rend="dot">.</hi></p>

<p rend="gatha1"><hi rend="bold">Ekamekassa pañhassa, yathā buddhena desitaṃ;</hi></p>

<p rend="gathalast"><hi rend="bold">Tathā</hi><pb ed="T" n="0.0276" /><hi rend="bold">yo paṭipajjeyya, gacche pāraṃ apārato.</hi></p>

<p rend="bodytext"><hi rend="bold">Ekamekassa pañhassā</hi>ti ekamekassa ajitapañhassa, ekamekassa tissametteyyapañhassa…pe… ekamekassa piṅgiyapañhassāti – ekamekassa pañhassa.</p>

<p rend="bodytext"><hi rend="bold">Yathā buddhena desita</hi>nti. <hi rend="bold">Buddho</hi>ti yo so bhagavā sayambhū…pe… sacchikā paññatti, yadidaṃ buddhoti. <hi rend="bold">Yathā buddhena desita</hi>nti yathā buddhena ācikkhitaṃ desitaṃ paññapitaṃ paṭṭhapitaṃ vivaritaṃ vibhajitaṃ <note>vibhattaṃ (syā.)</note> uttānīkataṃ pakāsitanti – yathā buddhena desitaṃ.</p>

<p rend="bodytext"><hi rend="bold">Tathā yo paṭipajjeyyā</hi>ti sammāpaṭipadaṃ anulomapaṭipadaṃ apaccanīkapaṭipadaṃ anvatthapaṭipadaṃ dhammānudhammapaṭipadaṃ paṭipajjeyyāti – tathā yo paṭipajjeyya.</p>

<p rend="bodytext"><hi rend="bold">Gacche pāraṃ apārato</hi>ti pāraṃ vuccati amataṃ nibbānaṃ…pe… nirodho nibbānaṃ; apāraṃ vuccanti kilesā ca khandhā ca abhisaṅkhārā ca. <hi rend="bold">Gacche pāraṃ apārato</hi>ti <pb ed="M" n="0.0201" /> apārato pāraṃ gaccheyya, pāraṃ adhigaccheyya, pāraṃ phasseyya, pāraṃ sacchikareyyāti – gacche pāraṃ apārato. Tenetaṃ vuccati –</p>

<p rend="gatha1">‘‘Ekamekassa <pb ed="V" n="0.0183" /> pañhassa, yathā buddhena desitaṃ;</p>

<p rend="gathalast">Tathā yo paṭipajjeyya, gacche pāraṃ apārato’’ti.</p>

<p rend="hangnum" n="101"><hi rend="paranum">101</hi><hi rend="dot">.</hi></p>

<p rend="gatha1"><hi rend="bold">Apārā pāraṃ gaccheyya, bhāvento maggamuttamaṃ;</hi></p>

<p rend="gathalast"><hi rend="bold">Maggo</hi><pb ed="T" n="0.0277" /><hi rend="bold">so pāraṃ gamanāya, tasmā pārāyanaṃ iti. </hi></p>

<p rend="bodytext"><hi rend="bold">Apārā pāraṃ gaccheyyā</hi>ti apāraṃ vuccanti kilesā ca khandhā ca abhisaṅkhārā ca; pāraṃ vuccati amataṃ nibbānaṃ…pe… taṇhakkhayo virāgo nirodho nibbānaṃ. <hi rend="bold">Apārā pāraṃ gaccheyyā</hi>ti apārā pāraṃ gaccheyya, pāraṃ adhigaccheyya, pāraṃ phasseyya, pāraṃ sacchikareyyāti – apārā pāraṃ gaccheyya.</p>

<p rend="bodytext"><hi rend="bold">Bhāvento maggamuttama</hi>nti maggamuttamaṃ vuccati ariyo aṭṭhaṅgiko maggo, seyyathidaṃ – sammādiṭṭhi…pe… sammāsamādhi. <hi rend="bold">Maggamuttama</hi>nti maggaṃ aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ. <hi rend="bold">Bhāvento</hi>ti bhāvento āsevanto bahulīkarontoti – bhāvento maggamuttamaṃ.</p>

<p rend="bodytext"><hi rend="bold">Maggo so pāraṃ gamanāyā</hi>ti –</p>

<p rend="gatha1">Maggo pantho patho pajjo <note>addho (ka.)</note>, añjasaṃ vaṭumāyanaṃ;</p>

<p rend="gathalast">Nāvā uttarasetu ca, kullo ca bhisi saṅkamo <note>saṅgamo (syā. ka.) passa-dhātumālāyaṃ maggadhātuvaṇṇanāyaṃ</note>.</p>

<p rend="bodytext"><hi rend="bold">Pāraṃ gamanāyā</hi>ti pāraṃ gamanāya pāraṃ sampāpanāya pāraṃ samanupāpanāya jarāmaraṇassa taraṇāyāti – maggo so pāraṃ gamanāya.</p>

<p rend="bodytext"><hi rend="bold">Tasmā pārāyanaṃ itī</hi>ti. <hi rend="bold">Tasmā</hi>ti tasmā taṃkāraṇā taṃhetu tappaccayā taṃnidānā. Pāraṃ vuccati amataṃ nibbānaṃ…pe… nirodho nibbānaṃ. Ayanaṃ vuccati maggo. <hi rend="bold">Itī</hi>ti padasandhi…pe… padānupubbatāpetaṃ <pb ed="T" n="0.0278" /> itīti – tasmā pārāyanaṃ iti. Tenetaṃ vuccati –</p>

<p rend="gatha1">‘‘Apārā pāraṃ gaccheyya, bhāvento maggamuttamaṃ;</p>

<p rend="gathalast">Maggo so pāraṃ gamanāya, tasmā pārāyanaṃ itī’’ti.</p>

<p rend="centre">Pārāyanatthutigāthāniddeso sattarasamo.</p>

<p rend="subhead">18. Pārāyanānugītigāthāniddeso</p>

<p rend="hangnum" n="102"><hi rend="paranum">102</hi><hi rend="dot">.</hi></p>

<p rend="gatha1"><hi rend="bold">Pārāyanamanugāyissaṃ</hi><pb ed="V" n="0.0184" /><pb ed="M" n="0.0202" />, <hi rend="bold">[iccāyasmā piṅgiyo]</hi></p>

<p rend="gatha2"><hi rend="bold">Yathāddakkhi tathākkhāsi, vimalo bhūrimedhaso;</hi></p>

<p rend="gathalast"><hi rend="bold">Nikkāmo nibbano nāgo, kissa hetu musā bhaṇe. </hi></p>

<p rend="bodytext"><hi rend="bold">Pārāyanamanugāyissa</hi>nti gītamanugāyissaṃ kathitamanukathayissaṃ <note>kathitamanugāyissaṃ (syā.) evaṃ sabbapadesu anugāyissanti āgataṃ</note> bhaṇitamanubhaṇissaṃ lapitamanulapissaṃ bhāsitamanubhāsissanti – pārāyanamanugāyissaṃ. <hi rend="bold">Iccāyasmā piṅgiyo</hi>ti. <hi rend="bold">Iccā</hi>ti padasandhi…pe… padānupubbatāpetaṃ – iccāti. <hi rend="bold">Āyasmā</hi>ti piyavacanaṃ garuvacanaṃ sagāravasappatissādhivacanametaṃ – āyasmāti. <hi rend="bold">Piṅgiyo</hi>ti tassa therassa nāmaṃ saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanaṃ abhilāpoti – iccāyasmā piṅgiyo.</p>

<p rend="bodytext"><hi rend="bold">Yathāddakkhi tathākkhāsī</hi>ti yathā addakkhi tathā akkhāsi ācikkhi desesi paññapesi paṭṭhapesi vivari vibhaji uttānīakāsi pakāsesi. ‘‘Sabbe saṅkhārā aniccā’’ti yathā addakkhi tathā akkhāsi ācikkhi desesi paññapesi paṭṭhapesi vivari vibhaji uttānīakāsi pakāsesi. ‘‘Sabbe saṅkhārā dukkhā’’ti…pe… ‘‘sabbe dhammā anattā’’ti… ‘‘yaṃ kiñci samudayadhammaṃ sabbaṃ taṃ nirodhadhamma’’nti yathā addakkhi tathā akkhāsi ācikkhi desesi paññapesi paṭṭhapesi vivari vibhaji uttānīakāsi pakāsesīti <pb ed="T" n="0.0279" /> – yathāddakkhi tathākkhāsi.</p>

<p rend="bodytext"><hi rend="bold">Vimalo bhūrimedhaso</hi>ti. <hi rend="bold">Vimalo</hi>ti rāgo malaṃ, doso malaṃ, moho malaṃ, kodho… upanāho…pe… sabbākusalābhisaṅkhārā malā. Te malā buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā. Amalo buddho vimalo nimmalo malāpagato malavippahīno malavimutto sabbamalavītivatto. <hi rend="bold">Bhūri</hi> vuccati pathavī. Bhagavā tāya <note>bhagavā imāya (syā.)</note> pathavisamāya paññāya vipulāya vitthatāya samannāgato. Medhā vuccati paññā. Yā paññā pajānanā…pe… amoho dhammavicayo sammādiṭṭhi. Bhagavā imāya medhāya paññāya upeto samupeto <pb ed="M" n="0.0203" /> upāgato samupāgato upapanno samupapanno samannāgato, tasmā buddho sumedhasoti – vimalo bhūrimedhaso.</p>

<p rend="bodytext"><hi rend="bold">Nikkāmo</hi><pb ed="V" n="0.0185" /><hi rend="bold">nibbano nāgo</hi>ti. <hi rend="bold">Kāmā</hi>ti uddānato dve kāmā – vatthukāmā ca kilesakāmā ca…pe… ime vuccanti vatthukāmā…pe… ime vuccanti kilesakāmā. Buddhassa bhagavato vatthukāmā pariññātā kilesakāmā pahīnā vatthukāmānaṃ pariññātattā kilesakāmānaṃ pahīnattā. Bhagavā na kāme kāmeti na kāme icchati na kāme pattheti na kāme piheti na kāme abhijappati. Ye kāme kāmenti kāme icchanti kāme patthenti kāme pihenti kāme abhijappanti te kāmakāmino rāgarāgino saññasaññino. Bhagavā na kāme kāmeti na kāme icchati na <pb ed="T" n="0.0280" /> kāme pattheti na kāme piheti na kāme abhijappati. Tasmā buddho akāmo nikkāmo cattakāmo vantakāmo muttakāmo pahīnakāmo paṭinissaṭṭhakāmo vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītibhūto sukhappaṭisaṃvedī brahmabhūtena attanā viharatīti – nikkāmo.</p>

<p rend="bodytext"><hi rend="bold">Nibbano</hi>ti rāgo vanaṃ, doso vanaṃ, moho vanaṃ, kodho vanaṃ, upanāho vanaṃ…pe… sabbākusalābhisaṅkhārā vanā. Te vanā buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho avano vivano nibbano vanāpagato vanavippahīno vanavimutto sabbavanavītivattoti – nibbano. <hi rend="bold">Nāgo</hi>ti nāgo; bhagavā āguṃ na karotīti nāgo, na gacchatīti nāgo, na āgacchatīti nāgo…pe… evaṃ bhagavā na āgacchatīti nāgoti – nikkāmo nibbano nāgo.</p>

<p rend="bodytext"><hi rend="bold">Kissa hetu musā bhaṇe</hi>ti. <hi rend="bold">Kissa hetū</hi>ti kissa hetu kiṃhetu kiṃkāraṇā kiṃnidānā kiṃpaccayāti – kissa hetu. <hi rend="bold">Musā bhaṇe</hi>ti musā bhaṇeyya katheyya dīpeyya vohareyya; <hi rend="bold">musā bhaṇe</hi>ti mosavajjaṃ bhaṇeyya, musāvādaṃ bhaṇeyya, anariyavādaṃ bhaṇeyya. Idhekacco sabhāgato <note>sabhaggato (syā.)</note> vā parisāgato <note>parisaggato (syā.)</note> vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho – ‘‘ehambho <note>ehi bho (syā.) passa ma. ni. 3.112</note> purisa, yaṃ jānāsi taṃ vadehī’’ti, so ajānaṃ vā āha – ‘‘jānāmī’’ti <pb ed="M" n="0.0204" />, jānaṃ vā āha – ‘‘na jānāmī’’ti, apassaṃ vā āha – ‘‘passāmī’’ti, passaṃ vā āha – ‘‘na passāmī’’ti. Iti <pb ed="T" n="0.0281" /> attahetu vā parahetu vā āmisakiñcikkhahetu vā sampajānamusā bhāsati, idaṃ vuccati mosavajjaṃ.</p>

<p rend="bodytext">Api ca, tīhākārehi musāvādo hoti. Pubbevassa hoti – ‘‘musā bhaṇissa’’nti, bhaṇantassa hoti – ‘‘musā bhaṇāmī’’ti, bhaṇitassa hoti – ‘‘musā mayā bhaṇita’’nti – imehi tīhākārehi musāvādo hoti. Api ca, catūhākārehi musāvādo hoti. Pubbevassa hoti <pb ed="V" n="0.0186" /> – ‘‘musā bhaṇissa’’nti, bhaṇantassa hoti – ‘‘musā bhaṇāmī’’ti, bhaṇitassa hoti – ‘‘musā mayā bhaṇita’’nti, vinidhāya diṭṭhiṃ – imehi catūhākārehi musāvādo hoti. Api ca, pañcahākārehi…pe… chahākārehi… sattahākārehi… aṭṭhahākārehi musāvādo hoti. Pubbevassa hoti – ‘‘musā bhaṇissa’’nti, bhaṇantassa hoti – ‘‘musā bhaṇāmī’’ti, bhaṇitassa hoti – ‘‘musā mayā bhaṇita’’nti, vinidhāya diṭṭhiṃ, vinidhāya khantiṃ, vinidhāya ruciṃ, vinidhāya saññaṃ, vinidhāya bhāvaṃ – imehi aṭṭhahākārehi musāvādo hoti mosavajjaṃ. Kissa hetu musā bhaṇeyya katheyya dīpeyya vohareyyāti – kissa hetu musā bhaṇe. Tenāha thero piṅgiyo –</p>

<p rend="gatha1">‘‘Pārāyanamanugāyissaṃ, [iccāyasmā piṅgiyo]</p>

<p rend="gatha2">Yathāddakkhi tathākkhāsi, vimalo bhūrimedhaso;</p>

<p rend="gathalast">Nikkāmo nibbano nāgo, kissa hetu musā bhaṇe’’ti.</p>

<p rend="hangnum" n="103"><hi rend="paranum">103</hi><hi rend="dot">.</hi></p>

<p rend="gatha1"><hi rend="bold">Pahīnamalamohassa, mānamakkhappahāyino;</hi></p>

<p rend="gathalast"><hi rend="bold">Handāhaṃ kittayissāmi, giraṃ vaṇṇūpasaṃhitaṃ.</hi></p>

<p rend="bodytext"><hi rend="bold">Pahīnamalamohassā</hi>ti <pb ed="T" n="0.0282" />. <hi rend="bold">Mala</hi>nti rāgo malaṃ, doso malaṃ, moho malaṃ, māno malaṃ, diṭṭhi malaṃ, kileso malaṃ, sabbaduccaritaṃ malaṃ, sabbabhavagāmikammaṃ malaṃ.</p>

<p rend="bodytext"><hi rend="bold">Moho</hi>ti yaṃ dukkhe aññāṇaṃ…pe… avijjālaṅgī moho akusalamūlaṃ. Ayaṃ vuccati moho. Malañca moho ca buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ <pb ed="M" n="0.0205" /> anuppādadhammā. Tasmā buddho pahīnamalamohoti – pahīnamalamohassa.</p>

<p rend="bodytext"><hi rend="bold">Mānamakkhappahāyino</hi>ti. <hi rend="bold">Māno</hi>ti ekavidhena māno – yā cittassa unnati <note>uṇṇati (syā. ka.)</note>. Duvidhena māno – attukkaṃsanamāno, paravambhanamāno. Tividhena māno – seyyohamasmīti māno, sadisohamasmīti māno, hīnohamasmīti māno. Catubbidhena māno – lābhena mānaṃ janeti, yasena mānaṃ janeti, pasaṃsāya mānaṃ janeti, sukhena mānaṃ janeti. Pañcavidhena māno – lābhimhi manāpikānaṃ rūpānanti mānaṃ janeti, lābhimhi manāpikānaṃ saddānaṃ…pe… gandhānaṃ… rasānaṃ… phoṭṭhabbānanti mānaṃ janeti. Chabbidhena māno – cakkhusampadāya mānaṃ janeti, sotasampadāya…pe… ghānasampadāya… jivhāsampadāya… kāyasampadāya… manosampadāya <pb ed="V" n="0.0187" /> mānaṃ janeti. Sattavidhena māno – māno, atimāno, mānātimāno, omāno, avamāno, asmimāno, micchāmāno. Aṭṭhavidhena māno – lābhena mānaṃ janeti, alābhena omānaṃ janeti, yasena mānaṃ janeti, ayasena omānaṃ janeti, pasaṃsāya mānaṃ janeti, nindāya omānaṃ janeti, sukhena mānaṃ janeti <pb ed="T" n="0.0283" />, dukkhena omānaṃ janeti. Navavidhena māno – seyyassa seyyohamasmīti māno, seyyassa sadisohamasmīti māno, seyyassa hīnohamasmīti māno, sadisassa seyyohamasmīti māno, sadisassa sadisohamasmīti māno, sadisassa hīnohamasmīti māno, hīnassa seyyohamasmīti māno, hīnassa sadisohamasmīti māno, hīnassa hīnohamassīti māno. Dasavidhena māno – idhekacco mānaṃ janeti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena <note>vijjāṭhānena (ka.)</note> vā sutena vā paṭibhānena vā aññataraññatarena vā vatthunā. Yo evarūpo māno maññanā maññitattaṃ unnati unnamo dhajo sampaggāho ketukamyatā cittassa – ayaṃ vuccati māno.</p>

<p rend="bodytext"><hi rend="bold">Makkho</hi>ti yo makkho makkhāyanā makkhāyitattaṃ niṭṭhuriyaṃ niṭṭhuriyakammaṃ <note>nitthuriyakammaṃ (ka.) passa vibha. 892</note> – ayaṃ vuccati makkho. Buddhassa bhagavato māno ca makkho ca pahīnā ucchinnamūlā <pb ed="M" n="0.0206" /> tālāvatthukatā anabhāvaṃkatā āyatiṃ anuppādadhammā. Tasmā buddho mānamakkhappahāyīti – mānamakkhappahāyino.</p>

<p rend="bodytext"><hi rend="bold">Handāhaṃ kittayissāmi giraṃ vaṇṇūpasaṃhita</hi>nti. <hi rend="bold">Handāha</hi>nti padasandhi padasaṃsaggo padapāripūrī akkharasamavāyo byañjanasiliṭṭhatā padānupubbatāpetaṃ – handāhanti. <hi rend="bold">Kittayissāmi giraṃ vaṇṇūpasaṃhita</hi>nti vaṇṇena upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ vācaṃ giraṃ byappathaṃ udīraṇaṃ <note>odīraṇaṃ (syā.)</note> kittayissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi <pb ed="T" n="0.0284" /> pakāsessāmīti – handāhaṃ kittayissāmi giraṃ vaṇṇūpasaṃhitaṃ. Tenāha thero piṅgiyo –</p>

<p rend="gatha1">‘‘Pahīnamalamohassa, mānamakkhappahāyino;</p>

<p rend="gathalast">Handāhaṃ kittayissāmi, giraṃ vaṇṇūpasaṃhita’’nti.</p>

<p rend="hangnum" n="104"><hi rend="paranum">104</hi><hi rend="dot">.</hi></p>

<p rend="gatha1"><hi rend="bold">Tamonudo buddho samantacakkhu, lokantagū sabbabhavātivatto;</hi></p>

<p rend="gathalast"><hi rend="bold">Anāsavo sabbadukkhappahīno, saccavhayo brahme upāsito me.</hi></p>

<p rend="bodytext"><hi rend="bold">Tamonudo</hi><pb ed="V" n="0.0188" /><hi rend="bold">buddho samantacakkhū</hi>ti. <hi rend="bold">Tamonudo</hi>ti rāgatamaṃ dosatamaṃ mohatamaṃ mānatamaṃ diṭṭhitamaṃ kilesatamaṃ duccaritatamaṃ andhakaraṇaṃ aññāṇakaraṇaṃ paññānirodhikaṃ vighātapakkhikaṃ anibbānasaṃvattanikaṃ nudi panudi pajahi vinodesi byantīakāsi anabhāvaṃ gamesi. <hi rend="bold">Buddho</hi>ti yo so bhagavā…pe… sacchikā paññatti; yadidaṃ buddhoti. <hi rend="bold">Samantacakkhu</hi> vuccati sabbaññutañāṇaṃ…pe… tathāgato tena samantacakkhūti – tamonudo buddho samantacakkhu.</p>

<p rend="bodytext"><hi rend="bold">Lokantagū sabbabhavātivatto</hi>ti. <hi rend="bold">Loko</hi>ti eko loko – bhavaloko. Dve lokā – bhavaloko ca sambhavaloko ca; sampattibhavaloko ca sampattisambhavaloko ca; vipattibhavaloko ca vipattisambhavaloko ca <note>dve lokā sampatti ca bhavaloko vipatti ca bhavaloko (syā.)</note>. Tayo lokā – tisso vedanā. Cattāro lokā – cattāro āhārā. Pañca lokā – pañcupādānakkhandhā. Cha <pb ed="T" n="0.0285" /> lokā – cha ajjhattikāni āyatanāni. Satta lokā – sattaviññāṇaṭṭhitiyo <pb ed="M" n="0.0207" />. Aṭṭha lokā – aṭṭha lokadhammā. Nava lokā – nava sattāvāsā. Dasa lokā – dasa āyatanāni. Dvādasa lokā – dvādasāyatanāni. Aṭṭhārasa lokā – aṭṭhārasa dhātuyo. <hi rend="bold">Lokantagū</hi>ti bhagavā lokassa antagato antappatto koṭigato koṭippatto… nibbānagato nibbānappatto. So vutthavāso ciṇṇacaraṇo… jātimaraṇasaṃsāro natthi tassa punabbhavoti – lokantagū.</p>

<p rend="bodytext"><hi rend="bold">Sabbabhavātivatto</hi>ti. <hi rend="bold">Bhavā</hi>ti dve bhavā – kammabhavo ca paṭisandhiko ca punabbhavo. Katamo kammabhavo? Puññābhisaṅkhāro apuññābhisaṅkhāro āneñjābhisaṅkhāro – ayaṃ kammabhavo. Katamo paṭisandhiko punabbhavo? Paṭisandhikā rūpā vedanā saññā saṅkhārā viññāṇaṃ – ayaṃ paṭisandhiko punabbhavo. Bhagavā kammabhavañca paṭisandhikañca punabbhavaṃ ativatto <note>upātivatto (ka.)</note> atikkanto vītivattoti – lokantagū sabbabhavātivatto.</p>

<p rend="bodytext"><hi rend="bold">Anāsavo sabbadukkhappahīno</hi>ti. <hi rend="bold">Anāsavo</hi>ti cattāro āsavā – kāmāsavo, bhavāsavo, diṭṭhāsavo, avijjāsavo. Te āsavā buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho anāsavo. <hi rend="bold">Sabbadukkhappahīno</hi>ti sabbaṃ tassa paṭisandhikaṃ jātidukkhaṃ jarādukkhaṃ byādhidukkhaṃ maraṇadukkhaṃ sokaparidevadukkhadomanassupāyāsadukkhaṃ <pb ed="T" n="0.0286" /> …pe… diṭṭhibyasanadukkhaṃ pahīnaṃ samucchinnaṃ vūpasantaṃ paṭippassaddhaṃ abhabbuppattikaṃ ñāṇagginā daḍḍhaṃ. Tasmā buddho sabbadukkhappahīnoti – anāsavo sabbadukkhappahīno.</p>

<p rend="bodytext"><hi rend="bold">Saccavhayo</hi><pb ed="V" n="0.0189" /><hi rend="bold">brahme upāsito me</hi>ti. <hi rend="bold">Saccavhayo</hi>ti saccavhayo sadisanāmo sadisavhayo saccasadisavhayo. Vipassī bhagavā, sikhī bhagavā, vessabhū bhagavā, kakusandho bhagavā, koṇāgamano bhagavā, kassapo bhagavā. Te buddhā bhagavanto sadisanāmā sadisavhayā. Bhagavāpi sakyamuni tesaṃ buddhānaṃ bhagavantānaṃ sadisanāmo sadisavhayoti – tasmā buddho saccavhayo.</p>

<p rend="bodytext"><hi rend="bold">Brahme upāsito me</hi>ti so mayā bhagavā āsito upāsito payirupāsito paripucchito paripañhitoti – saccavhayo brahme upāsito me. Tenāha thero piṅgiyo –</p>

<p rend="gatha1">‘‘Tamonudo <pb ed="M" n="0.0208" /> buddho samantacakkhu, lokantagū sabbabhavātivatto;</p>

<p rend="gathalast">Anāsavo sabbadukkhappahīno, saccavhayo brahme upāsito me’’ti.</p>

<p rend="hangnum" n="105"><hi rend="paranum">105</hi><hi rend="dot">.</hi></p>

<p rend="gatha1"><hi rend="bold">Dijo yathā kubbanakaṃ pahāya, bahupphalaṃ kānanamāvaseyya;</hi></p>

<p rend="gathalast"><hi rend="bold">Evamahaṃ appadasse pahāya, mahodadhiṃ haṃsoriva ajjhapatto</hi><note>ajja patto (ka.)</note><hi rend="bold">.</hi></p>

<p rend="bodytext"><hi rend="bold">Dijo yathā kubbanakaṃ pahāya, bahupphalaṃ kānanamāvaseyyā</hi>ti <pb ed="T" n="0.0287" />. <hi rend="bold">Dijo</hi> vuccati pakkhī. Kiṃkāraṇā dijo vuccati pakkhī? Dvikkhattuṃ jāyatīti dijo, mātukucchimhā ca aṇḍakosamhā ca. Taṃkāraṇā dijo vuccati pakkhīti – dijo. <hi rend="bold">Yathā kubbanakaṃ pahāyā</hi>ti yathā dijo kubbanakaṃ parittavanakaṃ appaphalaṃ appabhakkhaṃ appodakaṃ pahāya jahitvā atikkamitvā samatikkamitvā vītivattetvā aññaṃ bahupphalaṃ bahubhakkhaṃ bahūdakaṃ <note>bahurukkhaṃ (syā.)</note> mahantaṃ kānanaṃ vanasaṇḍaṃ adhigaccheyya vindeyya paṭilabheyya, tasmiñca vanasaṇḍe vāsaṃ kappeyyāti – dijo yathā kubbanakaṃ pahāya bahupphalaṃ kānanaṃ āvaseyya.</p>

<p rend="bodytext"><hi rend="bold">Evamahaṃ appadasse pahāya, mahodadhiṃ haṃsoriva ajjhapatto</hi>ti. <hi rend="bold">Eva</hi>nti opammasampaṭipādanaṃ. <hi rend="bold">Appadasse pahāyā</hi>ti yo ca bāvarī brāhmaṇo ye caññe tassa ācariyā buddhaṃ bhagavantaṃ upādāya appadassā parittadassā thokadassā omakadassā lāmakadassā chatukkadassā <note>jatukkadassā (syā.), jatukadassā (sī. aṭṭha.)</note> vā. Te appadasse parittadasse thokadasse omakadasse lāmakadasse chatukkadasse pahāya pajahitvā atikkamitvā samatikkamitvā vītivattetvā buddhaṃ bhagavantaṃ appamāṇadassaṃ aggadassaṃ seṭṭhadassaṃ viseṭṭhadassaṃ pāmokkhadassaṃ uttamadassaṃ pavaradassaṃ asamaṃ asamasamaṃ appaṭisamaṃ appaṭibhāgaṃ appaṭipuggalaṃ devātidevaṃ narāsabhaṃ purisasīhaṃ purisanāgaṃ purisājaññaṃ purisanisabhaṃ <pb ed="V" n="0.0190" /> purisadhorayhaṃ dasabaladhāriṃ <note>dasabalaṃ tādiṃ (syā.)</note> adhigacchiṃ vindiṃ paṭilabhiṃ. Yathā ca haṃso mahantaṃ <pb ed="M" n="0.0209" /> mānasakaṃ <note>mānusakataṃ (syā.)</note> vā saraṃ anotattaṃ vā dahaṃ mahāsamuddaṃ vā akkhobhaṃ amitodakaṃ jalarāsiṃ adhigaccheyya vindeyya paṭilabheyya, evameva <pb ed="T" n="0.0288" /> buddhaṃ bhagavantaṃ akkhobhaṃ amitatejaṃ pabhinnañāṇaṃ vivaṭacakkhuṃ paññāpabhedakusalaṃ adhigatapaṭisambhidaṃ catuvesārajjappattaṃ suddhādhimuttaṃ setapaccattaṃ advayabhāṇiṃ tādiṃ tathāpaṭiññaṃ aparittaṃ mahantaṃ gambhīraṃ appameyyaṃ duppariyogāhaṃ pahūtaratanaṃ sāgarasamaṃ chaḷaṅgupekkhāya samannāgataṃ atulaṃ vipulaṃ appameyyaṃ, taṃ tādisaṃ pavadataṃ maggavādinaṃ <note>pavaramaggavādinaṃ (ka.)</note> merumiva nagānaṃ garuḷamiva dijānaṃ sīhamiva migānaṃ udadhimiva aṇṇavānaṃ adhigacchiṃ, taṃ satthāraṃ jinapavaraṃ mahesinti – evamahaṃ appadasse pahāya mahodadhiṃ haṃsoriva ajjhapatto. Tenāha thero piṅgiyo –</p>

<p rend="gatha1">‘‘Dijo yathā kubbanakaṃ pahāya, bahupphalaṃ kānanamāvaseyya;</p>

<p rend="gathalast">Evamahaṃ appadasse pahāya, mahodadhiṃ haṃsoriva ajjhapatto’’ti.</p>

<p rend="hangnum" n="106"><hi rend="paranum">106</hi><hi rend="dot">.</hi></p>

<p rend="gatha1"><hi rend="bold">Ye me pubbe viyākaṃsu,</hi></p>

<p rend="gatha2"><hi rend="bold">Huraṃ gotamasāsanā ‘iccāsi iti bhavissati’;</hi></p>

<p rend="gathalast"><hi rend="bold">Sabbaṃ taṃ itihītihaṃ, sabbaṃ taṃ takkavaḍḍhanaṃ.</hi></p>

<p rend="bodytext"><hi rend="bold">Ye me pubbe viyākaṃsū</hi>ti. <hi rend="bold">Ye</hi>ti yo ca bāvarī brāhmaṇo ye caññe tassa ācariyā, te sakaṃ diṭṭhiṃ sakaṃ khantiṃ sakaṃ ruciṃ sakaṃ laddhiṃ sakaṃ ajjhāsayaṃ sakaṃ adhippāyaṃ byākaṃsu ācikkhiṃsu desayiṃsu <pb ed="T" n="0.0289" /> paññapiṃsu paṭṭhapiṃsu vivariṃsu vibhajiṃsu uttānīakaṃsu pakāsesunti – ye me pubbe viyākaṃsu.</p>

<p rend="bodytext"><hi rend="bold">Huraṃ gotamasāsanā</hi>ti huraṃ gotamasāsanā, paraṃ gotamasāsanā, pure gotamasāsanā, paṭhamataraṃ gotamasāsanā buddhasāsanā jinasāsanā tathāgatasāsanā <note>tathāgatasāsanā devasāsanā (syā. ka.)</note> arahantasāsanāti – huraṃ gotamasāsanā.</p>

<p rend="bodytext"><hi rend="bold">Iccāsi iti bhavissatī</hi>ti evaṃ kira āsi, evaṃ kira bhavissatīti – iccāsi iti bhavissati.</p>

<p rend="bodytext"><hi rend="bold">Sabbaṃ</hi><pb ed="M" n="0.0210" /><hi rend="bold">taṃ itihītiha</hi>nti sabbaṃ taṃ itihītihaṃ itikirāya paramparāya piṭakasampadāya takkahetu <pb ed="V" n="0.0191" /> nayahetu ākāraparivitakkena diṭṭhinijjhānakkhantiyā na sāmaṃ sayamabhiññātaṃ na attapaccakkhaṃ dhammaṃ yaṃ kathayiṃsūti – sabbaṃ taṃ itihītihaṃ.</p>

<p rend="bodytext"><hi rend="bold">Sabbaṃ taṃ takkavaḍḍhana</hi>nti sabbaṃ taṃ takkavaḍḍhanaṃ vitakkavaḍḍhanaṃ saṅkappavaḍḍhanaṃ kāmavitakkavaḍḍhanaṃ byāpādavitakkavaḍḍhanaṃ vihiṃsāvitakkavaḍḍhanaṃ ñātivitakkavaḍḍhanaṃ janapadavitakkavaḍḍhanaṃ amarāvitakkavaḍḍhanaṃ parānudayatāpaṭisaṃyuttavitakkavaḍḍhanaṃ lābhasakkārasilokapaṭisaṃyuttavitakkavaḍḍhanaṃ anavaññattipaṭisaṃyuttavitakkavaḍḍhananti – sabbaṃ taṃ takkavaḍḍhanaṃ. Tenāha thero piṅgiyo –</p>

<p rend="gatha1">‘‘Ye me pubbe viyākaṃsu, huraṃ gotamasāsanā;</p>

<p rend="gatha2">‘Iccāsi iti bhavissa’ti;</p>

<p rend="gathalast">Sabbaṃ <pb ed="T" n="0.0290" /> taṃ itihītihaṃ, sabbaṃ taṃ takkavaḍḍhana’’nti.</p>

<p rend="hangnum" n="107"><hi rend="paranum">107</hi><hi rend="dot">.</hi></p>

<p rend="gatha1"><hi rend="bold">Eko tamonudāsīno, jutimā so pabhaṅkaro;</hi></p>

<p rend="gathalast"><hi rend="bold">Gotamo bhūripaññāṇo, gotamo bhūrimedhaso.</hi></p>

<p rend="bodytext"><hi rend="bold">Eko tamonudāsīno</hi>ti. <hi rend="bold">Eko</hi>ti bhagavā pabbajjasaṅkhātena eko, adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti eko, ekāyanamaggaṃ gatoti eko, eko anuttaraṃ sammāsambodhiṃ abhisambuddhoti eko.</p>

<p rend="bodytext">Kathaṃ bhagavā pabbajjasaṅkhātena eko? Bhagavā daharova samāno susu kāḷakeso bhadrena yobbanena samannāgato paṭhamena vayasā akāmakānaṃ mātāpitūnaṃ assumukhānaṃ rodantānaṃ vilapantānaṃ ñātisaṅghaṃ sabbaṃ gharāvāsapalibodhaṃ chinditvā puttadārapalibodhaṃ chinditvā ñātipalibodhaṃ chinditvā mittāmaccapalibodhaṃ chinditvā kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajitvā akiñcanabhāvaṃ upagantvā eko carati viharati iriyati vatteti pāleti yapeti yāpeti. Evaṃ bhagavā pabbajjasaṅkhātena eko.</p>

<p rend="bodytext">Kathaṃ bhagavā adutiyaṭṭhena eko? Evaṃ pabbajito samāno eko araññavanapatthāni pantāni senāsanāni paṭisevati appasaddāni appanigghosāni <pb ed="T" n="0.0291" /><pb ed="M" n="0.0211" /> vijanavātāni manussarāhasseyyakāni <note>manussarāhaseyyakāni (syā. ka.)</note> paṭisallānasāruppāni <note>paṭisallāṇasāruppāni (ka.)</note>. So eko gacchati, eko tiṭṭhati, eko nisīdati <pb ed="V" n="0.0192" />, eko seyyaṃ kappeti, eko gāmaṃ piṇḍāya pavisati, eko abhikkamati, eko paṭikkamati, eko raho nisīdati, eko caṅkamaṃ adhiṭṭhāti, eko carati viharati iriyati vatteti pāleti yapeti yāpeti. Evaṃ bhagavā adutiyaṭṭhena eko.</p>

<p rend="bodytext">Kathaṃ bhagavā taṇhāya pahānaṭṭhena eko? So evaṃ eko adutiyo appamatto ātāpī pahitatto viharanto najjā nerañjarāya tīre bodhirukkhamūle mahāpadhānaṃ padahanto māraṃ sasenaṃ kaṇhaṃ namuciṃ pamattabandhuṃ vidhamitvā taṇhājāliniṃ <note>taṇhaṃ jāliniṃ (syā.)</note> visaṭaṃ <note>saritaṃ (syā.) mahāni. 191</note> visattikaṃ pajahi vinodesi byantīakāsi anabhāvaṃ gamesi.</p>

<p rend="gatha1">‘‘Taṇhādutiyo puriso, dīghamaddhāna saṃsaraṃ;</p>

<p rend="gathalast">Itthabhāvaññathābhāvaṃ, saṃsāraṃ nātivattati.</p>

<p rend="gatha1">‘‘Etamādīnavaṃ <note>evamādīnavaṃ (ka.) passa itivu. 15</note> ñatvā, taṇhaṃ <note>taṇhā (syā. ka.) mahāni. 191</note> dukkhassa sambhavaṃ;</p>

<p rend="gathalast">Vītataṇho anādāno, sato bhikkhu paribbaje’’ti.</p>

<p rend="bodytext">Evaṃ bhagavā taṇhāya pahānaṭṭhena eko.</p>

<p rend="bodytext">Kathaṃ bhagavā ekantavītarāgoti eko? Rāgassa pahīnattā ekantavītarāgoti eko, dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṃ pahīnattā ekantanikkilesoti eko.</p>

<p rend="bodytext">Kathaṃ <pb ed="T" n="0.0292" /> bhagavā ekāyanamaggaṃ gatoti eko? Ekāyanamaggo vuccati cattāro satipaṭṭhānā…pe… ariyo aṭṭhaṅgiko maggo.</p>

<p rend="gatha1">‘‘Ekāyanaṃ <pb ed="M" n="0.0212" /> jātikhayantadassī, maggaṃ pajānāti hitānukampī;</p>

<p rend="gathalast">Etena maggena tariṃsu <note>atariṃsu (ka.) passa saṃ. ni. 5.409; mahāni. 191</note> pubbe, tarissanti ye ca taranti ogha’’nti.</p>

<p rend="bodytext">Evaṃ bhagavā ekāyanamaggaṃ gatoti eko.</p>

<p rend="bodytext">Kathaṃ bhagavā eko anuttaraṃ sammāsambodhiṃ abhisambuddhoti eko. Bodhi vuccati catūsu maggesu ñāṇaṃ paññā paññindriyaṃ paññābalaṃ dhammavicayasambojjhaṅgo vīmaṃsā vipassanā sammādiṭṭhi <pb ed="V" n="0.0193" />. Bhagavā tena bodhiñāṇena ‘‘sabbe saṅkhārā aniccā’’ti bujjhi, ‘‘sabbe saṅkhārā dukkhā’’ti bujjhi, ‘‘sabbe dhammā anattā’’ti bujjhi…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti bujjhi. Atha vā, yaṃ bujjhitabbaṃ anubujjhitabbaṃ paṭibujjhitabbaṃ sambujjhitabbaṃ adhigantabbaṃ phassitabbaṃ sacchikātabbaṃ sabbaṃ taṃ tena bodhiñāṇena bujjhi anubujjhi paṭibujjhi sambujjhi adhigacchi phassesi sacchākāsi. Evaṃ bhagavā eko anuttaraṃ sammāsambodhiṃ abhisambuddhoti eko.</p>

<p rend="bodytext"><hi rend="bold">Tamonudo</hi>ti bhagavā rāgatamaṃ dosatamaṃ mohatamaṃ diṭṭhitamaṃ kilesatamaṃ duccaritatamaṃ andhakaraṇaṃ acakkhukaraṇaṃ aññāṇakaraṇaṃ paññānirodhikaṃ vighātapakkhikaṃ anibbānasaṃvattanikaṃ nudi panudi pajahi vinodesi <pb ed="T" n="0.0293" /> byantīakāsi anabhāvaṃ gamesi. <hi rend="bold">Āsīno</hi>ti nisinno bhagavā pāsāṇake cetiyeti – āsīno <note>āsino (ka.)</note>.</p>

<p rend="gatha1">Nagassa passe āsīnaṃ, muniṃ dukkhassa pāraguṃ;</p>

<p rend="gathalast">Sāvakā payirupāsanti, tevijjā maccuhāyinoti.</p>

<p rend="bodytext">Evampi bhagavā āsīno…pe… atha vā, bhagavā sabbossukkapaṭippassaddhattā āsīno so vutthavāso ciṇṇacaraṇo…pe… jātimaraṇasaṃsāro natthi tassa punabbhavoti, evampi bhagavā āsīnoti – eko tamonudāsīno.</p>

<p rend="bodytext"><hi rend="bold">Jutimā so pabhaṅkaro</hi>ti. <hi rend="bold">Jutimā</hi>ti jutimā matimā paṇḍito paññavā buddhimā ñāṇī vibhāvī medhāvī. <hi rend="bold">Pabhaṅkaro</hi>ti pabhaṅkaro ālokakaro obhāsakaro dīpaṅkaro padīpakaro ujjotakaro pajjotakaroti – jutimā so pabhaṅkaro.</p>

<p rend="bodytext"><hi rend="bold">Gotamo</hi><pb ed="M" n="0.0213" /><hi rend="bold">bhūripaññāṇo</hi>ti gotamo bhūripaññāṇo ñāṇapaññāṇo paññādhajo paññāketu paññādhipateyyo vicayabahulo pavicayabahulo okkhāyanabahulo samokkhāyanadhammo vibhūtavihārī taccarito tabbahulo taggaruko tanninno tappoṇo tappabbhāro tadadhimutto tadadhipateyyo.</p>

<p rend="gatha1">Dhajo rathassa paññāṇaṃ, dhūmo <note>dhumo (syā.)</note> paññāṇamaggino;</p>

<p rend="gathalast">Rājā raṭṭhassa paññāṇaṃ, bhattā paññāṇamitthiyāti.</p>

<p rend="bodytext">Evameva <pb ed="V" n="0.0194" /> gotamo bhūripaññāṇo ñāṇapaññāṇo paññādhajo paññāketu <pb ed="T" n="0.0294" /> paññādhipateyyo vicayabahulo pavicayabahulo okkhāyanabahulo samokkhāyanadhammo vibhūtavihārī taccarito tabbahulo taggaruko tanninno tappoṇo tappabbhāro tadadhimutto tadadhipateyyoti – gotamo bhūripaññāṇo.</p>

<p rend="bodytext"><hi rend="bold">Gotamo bhūrimedhaso</hi>ti bhūri vuccati pathavī. Bhagavā tāya pathavisamāya paññāya vipulāya vitthatāya samannāgato. Medhā vuccati paññā. Yā paññā pajānanā…pe… amoho dhammavicayo sammādiṭṭhi. Bhagavā imāya medhāya upeto samupeto upāgato samupāgato upapanno samupapanno samannāgato, tasmā buddho sumedhasoti <note>bhūrimedhasoti (syā.) evamuparipi</note> – gotamo bhūrimedhaso. Tenāha thero piṅgiyo –</p>

<p rend="gatha1">‘‘Eko tamonudāsīno, jutimā so pabhaṅkaro;</p>

<p rend="gathalast">Gotamo bhūripaññāṇo, gotamo bhūrimedhaso’’ti.</p>

<p rend="hangnum" n="108"><hi rend="paranum">108</hi><hi rend="dot">.</hi></p>

<p rend="gatha1"><hi rend="bold">Yo me dhammamadesesi, sandiṭṭhikamakālikaṃ;</hi></p>

<p rend="gathalast"><hi rend="bold">Taṇhakkhayamanītikaṃ, yassa natthi upamā kvaci. </hi></p>

<p rend="bodytext"><hi rend="bold">Yo me dhammadesesī</hi>ti. <hi rend="bold">Yo</hi>ti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu ca vasībhāvaṃ. <hi rend="bold">Dhammamadesesī</hi>ti. <hi rend="bold">Dhamma</hi>nti ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ, cattāro satipaṭṭhāne…pe… ariyaṃ aṭṭhaṅgikaṃ maggaṃ nibbānañca nibbānagāminiñca <pb ed="T" n="0.0295" /> paṭipadaṃ ācikkhi desesi paññapesi paṭṭhapesi <pb ed="M" n="0.0214" /> vivari vibhaji uttānīakāsi pakāsesīti – yo me dhammamadesesi.</p>

<p rend="bodytext"><hi rend="bold">Sandiṭṭhikamakālika</hi>nti sandiṭṭhikaṃ akālikaṃ ehipassikaṃ opaneyyikaṃ paccattaṃ veditabbaṃ viññūhīti – evaṃ sandiṭṭhikaṃ. Atha vā, yo diṭṭheva dhamme ariyaṃ aṭṭhaṅgikaṃ maggaṃ bhāveti, tassa maggassa anantarā samanantarā adhigacchateva phalaṃ vindati paṭilabhatīti, evampi sandiṭṭhikaṃ. <hi rend="bold">Akālika</hi>nti yathā manussā kālikaṃ dhanaṃ datvā anantarā na labhanti kālaṃ āgamenti, nevāyaṃ dhammo. Yo diṭṭheva dhamme ariyaṃ aṭṭhaṅgikaṃ maggaṃ bhāveti, tassa maggassa <pb ed="V" n="0.0195" /> anantarā samanantarā adhigacchateva phalaṃ vindati paṭilabhati, na parattha na paraloke, evaṃ akālikanti – sandiṭṭhikamakālikaṃ.</p>

<p rend="bodytext"><hi rend="bold">Taṇhakkhayamanītika</hi>nti. <hi rend="bold">Taṇhā</hi>ti rūpataṇhā…pe… dhammataṇhā. <hi rend="bold">Taṇhakkhaya</hi>nti taṇhakkhayaṃ rāgakkhayaṃ dosakkhayaṃ mohakkhayaṃ gatikkhayaṃ upapattikkhayaṃ paṭisandhikkhayaṃ bhavakkhayaṃ saṃsārakkhayaṃ vaṭṭakkhayaṃ. <hi rend="bold">Anītika</hi>nti īti vuccanti kilesā ca khandhā ca abhisaṅkhārā ca. Ītippahānaṃ ītivūpasamaṃ ītipaṭinissaggaṃ ītipaṭippassaddhiṃ amataṃ nibbānanti – taṇhakkhayamanītikaṃ.</p>

<p rend="bodytext"><hi rend="bold">Yassa natthi upamā kvacī</hi>ti. <hi rend="bold">Yassā</hi>ti nibbānassa. <hi rend="bold">Natthi upamā</hi>ti upamā natthi, upanidhā natthi, sadisaṃ natthi, paṭibhāgo natthi <pb ed="T" n="0.0296" /> na sati na saṃvijjati nupalabbhati. <hi rend="bold">Kvacī</hi>ti kvaci kimhici katthaci ajjhattaṃ vā bahiddhā vā ajjhattabahiddhā vāti – yassa natthi upamā kvaci. Tenāha thero piṅgiyo –</p>

<p rend="gatha1">‘‘Yo me dhammamadesesi, sandiṭṭhikamakālikaṃ;</p>

<p rend="gathalast">Taṇhakkhayamanītikaṃ, yassa natthi upamā kvacī’’ti.</p>

<p rend="hangnum" n="109"><hi rend="paranum">109</hi><hi rend="dot">.</hi></p>

<p rend="gatha1"><hi rend="bold">Kiṃ nu tamhā vippavasi, muhuttamapi piṅgiya;</hi></p>

<p rend="gathalast"><hi rend="bold">Gotamā bhūripaññāṇā, gotamā bhūrimedhasā.</hi></p>

<p rend="bodytext"><hi rend="bold">Kiṃ nu tamhā vippavasī</hi>ti kiṃ nu buddhamhā vippavasi apesi apagacchi <note>apagacchasi (syā. ka.)</note> vinā hosīti – kiṃ nu tamhā vippavasi.</p>

<p rend="bodytext"><hi rend="bold">Muhuttamapi piṅgiyā</hi>ti muhuttampi khaṇampi layampi vayampi addhampīti – muhuttamapi. <hi rend="bold">Piṅgiyā</hi>ti bāvarī taṃ nattāraṃ nāmena ālapati.</p>

<p rend="bodytext"><hi rend="bold">Gotamā</hi><pb ed="V" n="0.0196" /><pb ed="M" n="0.0215" /><hi rend="bold">bhūripaññāṇā</hi>ti gotamā bhūripaññāṇā ñāṇapaññāṇā paññādhajā paññāketumhā paññādhipateyyamhā vicayabahulā pavicayabahulā okkhāyanabahulā samokkhāyanadhammā vibhūtavihārimhā taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyamhāti – gotamā bhūripaññāṇā.</p>

<p rend="bodytext"><hi rend="bold">Gotamā bhūrimedhasā</hi>ti bhūri vuccati pathavī. Bhagavā tāya <pb ed="T" n="0.0297" /> pathavisamāya paññāya vipulāya vitthatāya samannāgato. Medhā vuccati paññā. Yā paññā pajānanā…pe… amoho dhammavicayo sammādiṭṭhi. Bhagavā imāya medhāya paññāya upeto samupeto upāgato samupāgato upapanno samupapanno samannāgato, tasmā buddho sumedhasoti – gotamā bhūrimedhasā. Tenāha so brāhmaṇo –</p>

<p rend="gatha1">‘‘Kiṃnu tamhā vippavasi, muhuttamapi piṅgiya;</p>

<p rend="gathalast">Gotamā bhūripaññāṇā, gotamā bhūrimedhasā’’ti.</p>

<p rend="hangnum" n="110"><hi rend="paranum">110</hi><hi rend="dot">.</hi></p>

<p rend="gatha1"><hi rend="bold">Yo te dhammamadesesi, sandiṭṭhikamakālikaṃ;</hi></p>

<p rend="gathalast"><hi rend="bold">Taṇhakkhayamanītikaṃ, yassa natthi upamā kvaci.</hi></p>

<p rend="bodytext"><hi rend="bold">Yo te dhammamadesesī</hi>ti yo so bhagavā…pe… tattha ca sabbaññutaṃ patto balesu ca vasībhāvaṃ. <hi rend="bold">Dhammamadesesī</hi>ti <hi rend="bold">dhamma</hi>nti ādikalyāṇaṃ majjhekalyāṇaṃ…pe… nibbānañca nibbānagāminiñca paṭipadaṃ ācikkhi desesi paññapesi paṭṭhapesi vivari vibhaji uttānīakāsi pakāsesīti – yo te dhammamadesesi.</p>

<p rend="bodytext"><hi rend="bold">Sandiṭṭhikamakālika</hi>nti sandiṭṭhikaṃ akālikaṃ ehipassikaṃ opaneyyikaṃ paccattaṃ veditabbaṃ viññūhīti – evaṃ sandiṭṭhikaṃ. Atha vā, yo diṭṭheva dhamme ariyaṃ aṭṭhaṅgikaṃ maggaṃ bhāveti, tassa maggassa anantarā samanantarā adhigacchateva phalaṃ vindati paṭilabhatīti – evampi sandiṭṭhikaṃ. <hi rend="bold">Akālika</hi>nti yathā manussā kālikaṃ dhanaṃ datvā <pb ed="T" n="0.0298" /> anantarā na labhanti, kālaṃ āgamenti, nevāyaṃ dhammo. Yo diṭṭheva dhamme ariyaṃ aṭṭhaṅgikaṃ maggaṃ bhāveti; tassa maggassa anantarā samanantarā adhigacchateva phalaṃ vindati paṭilabhati, na parattha na paraloke, evaṃ akālikanti – sandiṭṭhikamakālikaṃ.</p>

<p rend="bodytext"><hi rend="bold">Taṇhakkhayamanītika</hi>nti <pb ed="M" n="0.0216" />. <hi rend="bold">Taṇhā</hi>ti rūpataṇhā…pe… dhammataṇhā. <hi rend="bold">Taṇhakkhaya</hi>nti taṇhakkhayaṃ rāgakkhayaṃ dosakkhayaṃ mohakkhayaṃ gatikkhayaṃ upapattikkhayaṃ paṭisandhikkhayaṃ bhavakkhayaṃ saṃsārakkhayaṃ vaṭṭakkhayaṃ. <hi rend="bold">Anītika</hi>nti īti vuccanti kilesā ca khandhā ca abhisaṅkhārā ca. Ītippahānaṃ ītivūpasamaṃ ītipaṭinissaggaṃ ītipaṭippassaddhiṃ amataṃ nibbānanti – taṇhakkhayamanītikaṃ.</p>

<p rend="bodytext"><hi rend="bold">Yassa</hi><pb ed="V" n="0.0197" /><hi rend="bold">natthi upamā kvacī</hi>ti. <hi rend="bold">Yassā</hi>ti nibbānassa. <hi rend="bold">Natthi upamā</hi>ti upamā natthi, upanidhā natthi, sadisaṃ natthi, paṭibhāgo natthi na sati na saṃvijjati nupalabbhati. <hi rend="bold">Kvacī</hi>ti kvaci kimhici katthaci ajjhattaṃ vā bahiddhā vā ajjhattabahiddhā vāti – yassa natthi upamā kvaci. Tenāha so brāhmaṇo –</p>

<p rend="gatha1">‘‘Yo te dhammamadesesi, sandiṭṭhikamakālikaṃ;</p>

<p rend="gathalast">Taṇhakkhayamanītikaṃ, yassa natthi upamā kvacī’’ti.</p>

<p rend="hangnum" n="111"><hi rend="paranum">111</hi><hi rend="dot">.</hi></p>

<p rend="gatha1"><hi rend="bold">Nāhaṃ</hi><pb ed="T" n="0.0299" /><hi rend="bold">tamhā vippavasāmi, muhuttamapi brāhmaṇa;</hi></p>

<p rend="gathalast"><hi rend="bold">Gotamā bhūripaññāṇā, gotamā bhūrimedhasā.</hi></p>

<p rend="bodytext"><hi rend="bold">Nāhaṃ tamhā vippavasāmī</hi>ti nāhaṃ buddhamhā vippavasāmi apemi apagacchāmi vinā homīti – nāhaṃ tamhā vippavasāmi.</p>

<p rend="bodytext"><hi rend="bold">Muhuttamapi brāhmaṇā</hi>ti muhuttampi khaṇampi layampi vayampi addhampīti muhuttamapi. <hi rend="bold">Brāhmaṇā</hi>ti gāravena mātulaṃ ālapati.</p>

<p rend="bodytext"><hi rend="bold">Gotamā bhūripaññāṇā</hi>ti gotamā bhūripaññāṇā ñāṇapaññāṇā paññādhajā paññāketumhā paññādhipateyyamhā vicayabahulā pavicayabahulā okkhāyanabahulā samokkhāyanadhammā vibhūtavihārimhā taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyamhāti – gotamā bhūripaññāṇā.</p>

<p rend="bodytext"><hi rend="bold">Gotamā bhūrimedhasā</hi>ti bhūri vuccati pathavī. Bhagavā tāya pathavisamāya paññāya vipulāya vitthatāya samannāgato. Medhā vuccati paññā. Yā paññā pajānanā…pe… amoho dhammavicayo sammādiṭṭhi. Bhagavā imāya medhāya paññāya upeto samupeto upāgato samupāgato upapanno samupapanno samannāgato. Tasmā buddho sumedhasoti – gotamā bhūrimedhasā. Tenāha thero piṅgiyo –</p>

<p rend="gatha1">‘‘Nāhaṃ <pb ed="M" n="0.0217" /> tamhā vippavasāmi, muhuttamapi brāhmaṇa;</p>

<p rend="gathalast">Gotamā bhūripaññāṇā, gotamā bhūrimedhasā’’ti.</p>

<p rend="hangnum" n="112"><hi rend="paranum">112</hi><hi rend="dot">.</hi></p>

<p rend="gatha1"><hi rend="bold">Yo</hi><pb ed="V" n="0.0198" /><hi rend="bold">me dhammamadesesi, sandiṭṭhikamakālikaṃ;</hi></p>

<p rend="gathalast"><hi rend="bold">Taṇhakkhayamanītikaṃ</hi><pb ed="T" n="0.0300" />, <hi rend="bold">yassa natthi upamā kvaci. </hi></p>

<p rend="bodytext"><hi rend="bold">Yo me dhammamadesesī</hi>ti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu ca vasībhāvaṃ. <hi rend="bold">Dhammamadesesī</hi>ti. <hi rend="bold">Dhamma</hi>nti ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ, cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṃ aṭṭhaṅgikaṃ maggaṃ nibbānañca nibbānagāminiñca paṭipadaṃ ācikkhi desesi paññapesi paṭṭhapesi vivari vibhaji uttānīakāsi pakāsesīti – yo me dhammamadesesi.</p>

<p rend="bodytext"><hi rend="bold">Sandiṭṭhikamakālika</hi>nti sandiṭṭhikaṃ akālikaṃ ehipassikaṃ opaneyyikaṃ paccattaṃ veditabbaṃ viññūhīti, evaṃ sandiṭṭhikaṃ. Atha vā, yo diṭṭheva dhamme ariyaṃ aṭṭhaṅgikaṃ maggaṃ bhāveti, tassa maggassa anantarā samanantarā adhigacchateva phalaṃ vindati paṭilabhatīti, evampi sandiṭṭhikaṃ. <hi rend="bold">Akālika</hi>nti yathā manussā kālikaṃ dhanaṃ datvā anantarā na labhanti, kālaṃ āgamenti, nevāyaṃ dhammo. Yo diṭṭheva dhamme ariyaṃ aṭṭhaṅgikaṃ maggaṃ bhāveti, tassa maggassa anantarā samanantarā adhigacchateva phalaṃ vindati paṭilabhati, na parattha na paraloke, evaṃ akālikanti – sandiṭṭhikamakālikaṃ.</p>

<p rend="bodytext"><hi rend="bold">Taṇhakkhayamanītika</hi>nti <pb ed="T" n="0.0301" />. <hi rend="bold">Taṇhā</hi>ti rūpataṇhā…pe… dhammataṇhā. <hi rend="bold">Taṇhakkhaya</hi>nti taṇhakkhayaṃ rāgakkhayaṃ dosakkhayaṃ mohakkhayaṃ gatikkhayaṃ upapattikkhayaṃ paṭisandhikkhayaṃ bhavakkhayaṃ saṃsārakkhayaṃ vaṭṭakkhayaṃ. <hi rend="bold">Anītika</hi>nti īti vuccanti kilesā ca khandhā ca abhisaṅkhārā ca. Ītippahānaṃ ītivūpasamaṃ ītipaṭippassaddhiṃ amataṃ nibbānanti – taṇhakkhayamanītikaṃ.</p>

<p rend="bodytext"><hi rend="bold">Yassa natthi upamā kvacī</hi>ti. <hi rend="bold">Yassā</hi>ti nibbānassa. <hi rend="bold">Natthi upamā</hi>ti upamā natthi, upanidhā natthi, sadisaṃ natthi, paṭibhāgo natthi na atthi na saṃvijjati nupalabbhati. <hi rend="bold">Kvacī</hi>ti kvaci kimhici katthaci ajjhattaṃ vā bahiddhā vā ajjhattabahiddhā vāti – yassa natthi upamā kvaci. Tenāha thero piṅgiyo –</p>

<p rend="gatha1">‘‘Yo <pb ed="V" n="0.0199" /><pb ed="M" n="0.0218" /> me dhammamadesesi, sandiṭṭhikamakālikaṃ;</p>

<p rend="gathalast">Taṇhakkhayamanītikaṃ, yassa natthi upamā kvacī’’ti.</p>

<p rend="hangnum" n="113"><hi rend="paranum">113</hi><hi rend="dot">.</hi></p>

<p rend="gatha1"><hi rend="bold">Passāmi naṃ manasā cakkhunāva, rattindivaṃ brāhmaṇa appamatto;</hi></p>

<p rend="gathalast"><hi rend="bold">Namassamāno vivasemi</hi><note>namassamānova vasemi (sī. aṭṭha.) … vivasāmi (syā.)</note><hi rend="bold">rattiṃ, teneva maññāmi avippavāsaṃ.</hi></p>

<p rend="bodytext"><hi rend="bold">Passāmi naṃ manasā cakkhunāvā</hi>ti yathā cakkhumā puriso āloke rūpagatāni passeyya dakkheyya olokeyya nijjhāyeyya <pb ed="T" n="0.0302" /> upaparikkheyya, evamevāhaṃ buddhaṃ bhagavantaṃ manasā passāmi dakkhāmi olokemi nijjhāyāmi upaparikkhāmīti – passāmi naṃ manasā cakkhunāva.</p>

<p rend="bodytext"><hi rend="bold">Rattindivaṃ brāhmaṇa appamatto</hi>ti rattiñca divā ca buddhānussatiṃ manasā bhāvento appamattoti – rattindivaṃ brāhmaṇa appamatto.</p>

<p rend="bodytext"><hi rend="bold">Namassamāno vivasemi ratti</hi>nti. <hi rend="bold">Namassamāno</hi>ti kāyena vā namassamāno, vācāya vā namassamāno, cittena vā namassamāno, anvatthapaṭipattiyā vā namassamāno, dhammānudhammapaṭipattiyā vā namassamāno sakkāramāno garukāramāno mānayamāno pūjayamāno rattindivaṃ vivasemi atināmemi atikkamemīti – namassamāno vivasemi rattiṃ.</p>

<p rend="bodytext"><hi rend="bold">Teneva maññāmi avippavāsa</hi>nti tāya buddhānussatiyā bhāvento avippavāsoti taṃ maññāmi, avippavuṭṭhoti taṃ maññāmi jānāmi. Evaṃ jānāmi evaṃ ājānāmi evaṃ vijānāmi evaṃ paṭivijānāmi evaṃ paṭivijjhāmīti – teneva maññāmi avippavāsaṃ. Tenāha thero piṅgiyo –</p>

<p rend="gatha1">‘‘Passāmi naṃ manasā cakkhunāva, rattindivaṃ brāhmaṇa appamatto;</p>

<p rend="gathalast">Namassamāno vivasemi rattiṃ, teneva maññāmi avippavāsa’’nti.</p>

<p rend="hangnum" n="114"><hi rend="paranum">114</hi><hi rend="dot">.</hi></p>

<p rend="gatha1"><hi rend="bold">Saddhā</hi><pb ed="M" n="0.0219" /><hi rend="bold">ca pīti ca mano sati ca,</hi><hi rend="bold">nāpentime</hi><pb ed="T" n="0.0303" /><hi rend="bold">gotamasāsanamhā;</hi></p>

<p rend="gathalast"><hi rend="bold">Yaṃ yaṃ disaṃ vajati bhūripañño, sa tena teneva natohamasmi.</hi></p>

<p rend="bodytext"><hi rend="bold">Saddhā ca pīti ca mano sati cā</hi>ti. <hi rend="bold">Saddhā</hi>ti yā ca bhagavantaṃ ārabbha saddhā saddahanā <pb ed="V" n="0.0200" /><note>saddhahanā (ka.)</note> okappanā abhippasādo saddhā saddhindriyaṃ saddhābalaṃ. <hi rend="bold">Pītī</hi>ti yā bhagavantaṃ ārabbha pīti pāmojjaṃ <note>pāmujjaṃ (syā.)</note> modanā āmodanā pamodanā hāso pahāso vitti tuṭṭhi odagyaṃ attamanatā cittassa. <hi rend="bold">Mano</hi>ti yañca bhagavantaṃ ārabbha cittaṃ mano mānasaṃ hadayaṃ paṇḍaraṃ mano manāyatanaṃ manindriyaṃ viññāṇaṃ viññāṇakkhandho tajjā manoviññāṇadhātu. <hi rend="bold">Satī</hi>ti yā bhagavantaṃ ārabbha sati anussati sammāsatīti – saddhā ca pīti ca mano sati ca.</p>

<p rend="bodytext"><hi rend="bold">Nāpentime gotamasāsanamhā</hi>ti ime cattāro dhammā gotamasāsanā buddhasāsanā jinasāsanā tathāgatasāsanā arahantasāsanā nāpenti na gacchanti na vijahanti na vināsentīti – nāpentime gotamasāsanamhā.</p>

<p rend="bodytext"><hi rend="bold">Yaṃ yaṃ disaṃ vajati bhūripañño</hi>ti. <hi rend="bold">Yaṃ yaṃ disa</hi>nti puratthimaṃ vā disaṃ pacchimaṃ vā disaṃ dakkhiṇaṃ vā disaṃ uttaraṃ vā disaṃ vajati gacchati kamati abhikkamati. <hi rend="bold">Bhūripañño</hi>ti bhūripañño mahāpañño tikkhapañño puthupañño hāsapañño javanapañño nibbedhikapañño <pb ed="T" n="0.0304" />. Bhūri vuccati pathavī. Bhagavā tāya pathavisamāya paññāya vipulāya vitthatāya samannāgatoti – yaṃ yaṃ disaṃ vajati bhūripañño.</p>

<p rend="bodytext"><hi rend="bold">Sa tena teneva natohamasmī</hi>ti so yena buddho tena teneva nato tanninno tappoṇo tappabbhāro tadadhimutto tadadhipateyyoti – sa tena teneva natohamasmi. Tenāha thero piṅgiyo –</p>

<p rend="gatha1">‘‘Saddhā <pb ed="M" n="0.0220" /> ca pīti ca mano sati ca, nāpentime gotamasāsanamhā;</p>

<p rend="gathalast">Yaṃ yaṃ disaṃ vajati bhūripañño, sa tena teneva natohamasmī’’ti.</p>

<p rend="hangnum" n="115"><hi rend="paranum">115</hi><hi rend="dot">.</hi></p>

<p rend="gatha1"><hi rend="bold">Jiṇṇassa me dubbalathāmakassa,</hi><hi rend="bold">teneva kāyo na paleti tattha;</hi></p>

<p rend="gathalast"><hi rend="bold">Saṅkappayantāya vajāmi niccaṃ, mano hi me brāhmaṇa tena yutto.</hi></p>

<p rend="bodytext"><hi rend="bold">Jiṇṇassa me dubbalathāmakassā</hi>ti jiṇṇassa vuḍḍhassa mahallakassa addhagatassa vayoanuppattassa. <hi rend="bold">Dubbalathāmakassā</hi>ti dubbalathāmakassa appathāmakassa parittathāmakassāti – jiṇṇassa me dubbalathāmakassa.</p>

<p rend="bodytext"><hi rend="bold">Teneva</hi><pb ed="V" n="0.0201" /><hi rend="bold">kāyo na paleti tatthā</hi>ti kāyo yena buddho tena na paleti na vajati na gacchati nātikkamatīti – teneva kāyo na paleti tattha.</p>

<p rend="bodytext"><hi rend="bold">Saṅkappayantāya</hi><pb ed="T" n="0.0305" /><hi rend="bold">vajāmi nicca</hi>nti saṅkappagamanena vitakkagamanena ñāṇagamanena paññāgamanena buddhigamanena vajāmi gacchāmi atikkamāmīti – saṅkappayantāya vajāmi niccaṃ.</p>

<p rend="bodytext"><hi rend="bold">Mano hi me brāhmaṇa tena yutto</hi>ti. <hi rend="bold">Mano</hi>ti yaṃ cittaṃ mano mānasaṃ…pe… tajjā manoviññāṇadhātu. <hi rend="bold">Mano hi me brāhmaṇa tena yutto</hi>ti mano yena buddho tena yutto payutto saṃyuttoti – mano hi me brāhmaṇa tena yutto. Tenāha thero piṅgiyo –</p>

<p rend="gatha1">‘‘Jiṇṇassa me dubbalathāmakassa, teneva kāyo na paleti tattha;</p>

<p rend="gathalast">Saṅkappayantāya vajāmi niccaṃ, mano hi me brāhmaṇa tena yutto’’ti.</p>

<p rend="hangnum" n="116"><hi rend="paranum">116</hi><hi rend="dot">.</hi></p>

<p rend="gatha1"><hi rend="bold">Paṅke sayāno pariphandamāno, dīpā dīpaṃ upallaviṃ; </hi></p>

<p rend="gathalast"><hi rend="bold">Athaddasāsiṃ sambuddhaṃ, oghatiṇṇamanāsavaṃ.</hi></p>

<p rend="bodytext"><hi rend="bold">Paṅke</hi><pb ed="M" n="0.0221" /><hi rend="bold">sayāno pariphandamāno</hi>ti. <hi rend="bold">Paṅke sayāno</hi>ti kāmapaṅke kāmakaddame kāmakilese kāmabaḷise kāmapariḷāhe kāmapalibodhe semāno sayamāno vasamāno āvasamāno parivasamāno <note>avasemāno parisemāno (syā.)</note> ti – paṅke sayāno. <hi rend="bold">Pariphandamāno</hi>ti taṇhāphandanāya phandamāno, diṭṭhiphandanāya phandamāno <pb ed="T" n="0.0306" />, kilesaphandanāya phandamāno, payogaphandanāya phandamāno, vipākaphandanāya phandamāno, manoduccaritaphandanāya phandamāno, ratto rāgena phandamāno, duṭṭho dosena phandamāno, mūḷho mohena phandamāno, vinibandho mānena phandamāno, parāmaṭṭho diṭṭhiyā phandamāno, vikkhepagato uddhaccena phandamāno, aniṭṭhaṅgato vicikicchāya phandamāno, thāmagato anusayehi phandamāno, lābhena phandamāno, alābhena phandamāno, yasena phandamāno, ayasena phandamāno, pasaṃsāya phandamāno, nindāya phandamāno, sukhena phandamāno, dukkhena phandamāno, jātiyā phandamāno, jarāya phandamāno, byādhinā phandamāno, maraṇena phandamāno, sokaparidevadukkhadomanassupāyāsehi phandamāno, nerayikena dukkhena phandamāno, tiracchānayonikena dukkhena phandamāno, pettivisayikena dukkhena phandamāno, mānusikena dukkhena…pe… gabbhokkantimūlakena dukkhena… gabbhaṭṭhitimūlakena dukkhena… gabbhavuṭṭhānamūlakena dukkhena… jātassūpanibandhakena dukkhena… jātassa parādheyyakena dukkhena… attūpakkamena <pb ed="V" n="0.0202" /> dukkhena… parūpakkamena dukkhena… saṅkhāradukkhena… vipariṇāmadukkhena… cakkhurogena dukkhena… sotarogena dukkhena… ghānarogena dukkhena… jivhārogena dukkhena… kāyarogena dukkhena… sīsarogena dukkhena… kaṇṇarogena dukkhena… mukharogena dukkhena… dantarogena dukkhena… oṭṭharogena dukkhena… kāsena… sāsena… pināsena… ḍāhena <note>dāhena (ka.) mahāni. 11</note> … jarena… kucchirogena… mucchāya… pakkhandikāya… sūlāya… visūcikāya… kuṭṭhena… gaṇḍena… kilāsena… sosena… apamārena <pb ed="T" n="0.0307" />… dadduyā… kaṇḍuyā… kacchuyā… rakhasāya… vitacchikāya… lohitapittena <note>lohitena. pittena (syā. ka.)</note> … madhumehena… aṃsāya… piḷakāya… bhagandalena <note>bhagandalāya (syā.)</note> … pittasamuṭṭhānena ābādhena… semhasamuṭṭhānena ābādhena… vātasamuṭṭhānena ābādhena… sannipātikena ābādhena… utupariṇāmajena ābādhena… visamaparihārajena ābādhena… opakkamikena ābādhena… kammavipākajena ābādhena… sītena… uṇhena… jighacchāya <pb ed="M" n="0.0222" />… pipāsāya… uccārena… passāvena… ḍaṃsamakasavātātapasarīsapasamphassena dukkhena… mātumaraṇena dukkhena… pitumaraṇena dukkhena… puttamaraṇena dukkhena… dhītumaraṇena dukkhena… ñātibyasanena dukkhena… bhogabyasanena dukkhena… rogabyasanena dukkhena… sīlabyasanena dukkhena… diṭṭhibyasanena dukkhena phandamāno pariphandamāno pavedhamāno sampavedhamānoti – paṅke sayāno pariphandamāno.</p>

<p rend="bodytext"><hi rend="bold">Dīpā dīpaṃ upallavi</hi>nti satthārato satthāraṃ dhammakkhānato dhammakkhānaṃ gaṇato gaṇaṃ diṭṭhiyā diṭṭhiṃ paṭipadāya paṭipadaṃ maggato maggaṃ pallaviṃ upallaviṃ sampallavinti – dīpā dīpaṃ upallaviṃ.</p>

<p rend="bodytext"><hi rend="bold">Athaddasāsiṃ sambuddha</hi>nti. <hi rend="bold">Athā</hi>ti padasandhi padasaṃsaggo padapāripūrī akkharasamavāyo byañjanasiliṭṭhatā padānupubbatāpetaṃ – athāti. <hi rend="bold">Addasāsi</hi>nti addasaṃ addakkhiṃ apassiṃ paṭivijjhiṃ. <hi rend="bold">Buddho</hi>ti yo so bhagavā sayambhū anācariyako…pe… sacchikā paññatti, yadidaṃ buddhoti – athaddasāsiṃ sambuddhaṃ.</p>

<p rend="bodytext"><hi rend="bold">Oghatiṇṇamanāsava</hi>nti. <hi rend="bold">Oghatiṇṇa</hi>nti bhagavā kāmoghaṃ tiṇṇo, bhavoghaṃ tiṇṇo, diṭṭhoghaṃ <pb ed="T" n="0.0308" /> tiṇṇo, avijjoghaṃ tiṇṇo, sabbasaṃsārapathaṃ tiṇṇo uttiṇṇo nitthiṇṇo atikkanto samatikkanto vītivatto, so vutthavāso ciṇṇacaraṇo…pe… jātimaraṇasaṃsāro, natthi tassa punabbhavoti – oghatiṇṇaṃ. <hi rend="bold">Anāsava</hi>nti cattāro āsavā – kāmāsavo, bhavāsavo, diṭṭhāsavo, avijjāsavo. Te āsavā buddhassa bhagavato pahīnā ucchinnamūlā tālāvatthukatā anabhāvaṃkatā <pb ed="V" n="0.0203" /> āyatiṃ anuppādadhammā. Tasmā buddho anāsavāti – oghatiṇṇamanāsavaṃ. Tenāha thero piṅgiyo –</p>

<p rend="gatha1">‘‘Paṅke sayāno pariphandamāno, dīpā dīpaṃ upallaviṃ;</p>

<p rend="gathalast">Athaddasāsiṃ sambuddhaṃ, oghatiṇṇamanāsava’’nti.</p>

<p rend="hangnum" n="117"><hi rend="paranum">117</hi><hi rend="dot">.</hi></p>

<p rend="gatha1"><hi rend="bold">Yathā ahū vakkali muttasaddho,</hi><hi rend="bold">bhadrāvudho āḷavigotamo ca;</hi></p>

<p rend="gathalast"><hi rend="bold">Evameva tvampi pamuñcassu saddhaṃ, gamissasi tvaṃ piṅgiya maccudheyyassa pāraṃ.</hi></p>

<p rend="bodytext"><hi rend="bold">Yathā</hi><pb ed="M" n="0.0223" /><hi rend="bold">ahū vakkali muttasaddho, bhadrāvudho āḷavigotamo cā</hi>ti yathā vakkalitthero <note>vakkali (syā.)</note> saddho saddhāgaruko saddhāpubbaṅgamo saddhādhimutto saddhādhipateyyo arahattappatto, yathā bhadrāvudho thero saddho saddhāgaruko saddhāpubbaṅgamo saddhādhimutto saddhādhipateyyo arahattappatto, yathā āḷavigotamo thero saddho saddhāgaruko <pb ed="T" n="0.0309" /> saddhāpubbaṅgamo saddhādhimutto saddhādhipateyyo arahattappattoti – yathā ahū vakkali muttasaddho bhadrāvudho āḷavigotamo ca.</p>

<p rend="bodytext"><hi rend="bold">Evameva tvampi pamuñcassu saddha</hi>nti evameva tvaṃ saddhaṃ muñcassu pamuñcassu sampamuñcassu adhimuñcassu okappehi. ‘‘Sabbe saṅkhārā aniccā’’ti saddhaṃ muñcassu pamuñcassu sampamuñcassu adhimuñcassu okappehi. ‘‘Sabbe saṅkhārā dukkhā’’ti…pe… ‘‘sabbe dhammā anattā’’ti saddhaṃ muñcassu pamuñcassu sampamuñcassu adhimuñcassu okappehi… ‘‘yaṃ kiñci samudayadhammaṃ sabbaṃ taṃ nirodhadhamma’’nti saddhaṃ muñcassu pamuñcassu, sampamuñcassu adhimuñcassu okappehīti – evameva tvampi pamuñcassu saddhaṃ.</p>

<p rend="bodytext"><hi rend="bold">Gamissasi tvaṃ piṅgiya maccudheyyassa pāra</hi>nti maccudheyyaṃ vuccanti kilesā ca khandhā ca abhisaṅkhārā ca. Maccudheyyassa pāraṃ vuccati amataṃ nibbānaṃ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. <hi rend="bold">Gamissasi tvaṃ piṅgiya maccudheyyassa pāra</hi>nti tvaṃ pāraṃ gamissasi, pāraṃ adhigamissasi, pāraṃ phassissasi, pāraṃ sacchikarissasīti – gamissasi tvaṃ piṅgiya maccudheyyassa pāraṃ. Tenāha bhagavā –</p>

<p rend="gatha1">‘‘Yathā ahū vakkali muttasaddho, bhadrāvudho āḷavigotamo ca;</p>

<p rend="gatha2">Evameva tvampi pamuñcassu saddhaṃ,</p>

<p rend="gathalast">Gamissasi <pb ed="V" n="0.0204" /> tvaṃ piṅgiya maccudheyyassa pāra’’nti.</p>

<p rend="hangnum" n="118"><hi rend="paranum">118</hi><hi rend="dot">.</hi></p>

<p rend="gatha1"><hi rend="bold">Esa bhiyyo pasīdāmi, sutvāna munino vaco;</hi></p>

<p rend="gathalast"><hi rend="bold">Vivaṭacchado</hi><pb ed="T" n="0.0310" /><note>vivaṭacchadano (ka.) saddanītipadamālā oloketabbā</note><hi rend="bold">sambuddho, akhilo paṭibhānavā</hi><note>paṭibhāṇavā (syā.)</note><hi rend="bold">.</hi></p>

<p rend="bodytext"><hi rend="bold">Esa bhiyyo pasīdāmī</hi>ti esa bhiyyo pasīdāmi, bhiyyo bhiyyo saddahāmi, bhiyyo bhiyyo okappemi, bhiyyo bhiyyo adhimuccāmi; ‘‘sabbe saṅkhārā aniccā’’ti bhiyyo bhiyyo pasīdāmi, bhiyyo bhiyyo saddahāmi <pb ed="M" n="0.0224" />, bhiyyo bhiyyo okappemi, bhiyyo bhiyyo adhimuccāmi; ‘‘sabbe saṅkhārā dukkhā’’ti bhiyyo bhiyyo pasīdāmi…pe… ‘‘sabbe dhammā anattā’’ti bhiyyo bhiyyo pasīdāmi…pe… ‘‘yaṃ kiñci samudayadhammaṃ sabbaṃ taṃ nirodhadhamma’’nti bhiyyo bhiyyo pasīdāmi, bhiyyo bhiyyo saddahāmi, bhiyyo bhiyyo okappemi, bhiyyo bhiyyo adhimuccāmīti – esa bhiyyo pasīdāmi.</p>

<p rend="bodytext"><hi rend="bold">Sutvāna munino vaco</hi>ti. <hi rend="bold">Munī</hi>ti monaṃ vuccati ñāṇaṃ…pe… saṅgajālamaticca so muni. <hi rend="bold">Sutvāna munino vaco</hi>ti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ sutvāna uggahetvāna upadhārayitvāna upalakkhayitvānāti – sutvāna munino vaco.</p>

<p rend="bodytext"><hi rend="bold">Vivaṭacchado sambuddho</hi>ti. <hi rend="bold">Chadana</hi>nti pañca chadanāni – taṇhāchadanaṃ, diṭṭhichadanaṃ, kilesachadanaṃ, duccaritachadanaṃ, avijjāchadanaṃ. Tāni chadanāni buddhassa bhagavato vivaṭāni viddhaṃsitāni samugghāṭitāni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni. Tasmā buddho vivaṭacchado. <hi rend="bold">Buddho</hi>ti yo so bhagavā…pe… sacchikā paññatti, yadidaṃ buddhoti – vivaṭacchado sambuddho.</p>

<p rend="bodytext"><hi rend="bold">Akhilo paṭibhānavā</hi>ti. <hi rend="bold">Akhilo</hi>ti rāgo khilo, doso khilo, moho khilo, kodho khilo, upanāho…pe… sabbākusalābhisaṅkhārā khilā. Te khilā buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā <pb ed="T" n="0.0311" /> buddho akhilo.</p>

<p rend="bodytext"><hi rend="bold">Paṭibhānavā</hi>ti tayo paṭibhānavanto – pariyatti paṭibhānavā, paripucchāpaṭibhānavā, adhigamapaṭibhānavā. Katamo pariyattipaṭibhānavā? Idhekaccassa buddhavacanaṃ <note>pakatiyā (ka.)</note> pariyāputaṃ <note>pariyāpuṭaṃ (syā. ka.)</note> hoti suttaṃ <pb ed="V" n="0.0205" /> geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallaṃ. Tassa pariyattiṃ nissāya paṭibhāti <note>paṭibhāyati (ka.)</note> – ayaṃ pariyattipaṭibhānavā.</p>

<p rend="bodytext">Katamo paripucchāpaṭibhānavā? Idhekacco paripucchitā hoti atthe ca ñāye ca lakkhaṇe ca kāraṇe ca ṭhānāṭhāne ca. Tassa paripucchaṃ nissāya paṭibhāti – ayaṃ paripucchāpaṭibhānavā.</p>

<p rend="bodytext">Katamo <pb ed="M" n="0.0225" /> adhigamapaṭibhānavā? Idhekaccassa adhigatā honti cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo, cattāro ariyamaggā, cattāri sāmaññaphalāni, catasso paṭisambhidāyo, cha abhiññāyo. Tassa attho ñāto, dhammo ñāto, nirutti ñātā. Atthe ñāte attho paṭibhāti, dhamme ñāte dhammo paṭibhāti, niruttiyā ñātāya nirutti paṭibhāti. Imesu tīsu ñāṇesu ñāṇaṃ paṭibhānapaṭisambhidā. Bhagavā imāya paṭibhānapaṭisambhidāya upeto samupeto upāgato samupāgato upapanno samupapanno samannāgato. Tasmā buddho paṭibhānavā. Yassa pariyatti natthi, paripucchā natthi, adhigamo natthi, kiṃ tassa paṭibhāyissatīti – akhilo paṭibhānavā <pb ed="T" n="0.0312" />. Tenāha thero piṅgiyo –</p>

<p rend="gatha1">‘‘Esa bhiyyo pasīdāmi, sutvāna munino vaco;</p>

<p rend="gathalast">Vivaṭacchado sambuddho, akhilo paṭibhānavā’’ti.</p>

<p rend="hangnum" n="119"><hi rend="paranum">119</hi><hi rend="dot">.</hi></p>

<p rend="gatha1"><hi rend="bold">Adhideve</hi><note>atideve (ka.)</note><hi rend="bold">abhiññāya, sabbaṃ vedi paroparaṃ</hi><note>parovaraṃ (sī. aṭṭha.)</note><hi rend="bold">;</hi></p>

<p rend="gatha2"><hi rend="bold">Pañhānantakaro satthā, kaṅkhīnaṃ paṭijānataṃ.</hi></p>

<p rend="bodytext"><hi rend="bold">Adhideve abhiññāyā</hi>ti. <hi rend="bold">Devā</hi>ti tayo devā – sammutidevā <note>sammabhidevā (syā.)</note>, upapattidevā, visuddhidevā. Katame sammutidevā? Sammutidevā vuccanti rājāno <note>katame sammatidevā rājāno (syā.) evamuparipi</note> ca rājakumāro ca deviyo ca. Ime vuccanti sammutidevā. Katame upapattidevā? Upapattidevā vuccanti cātumahārājikā devā tāvatiṃsā devā…pe… brahmakāyikā devā, ye ca devā taduttari. Ime vuccanti upapattidevā. Katame visuddhidevā? Visuddhidevā vuccanti tathāgatā tathāgatasāvakā arahanto khīṇāsavā, ye ca paccekasambuddhā. Ime vuccanti visuddhidevā. Bhagavā sammutideve adhidevāti abhiññāya upapattideve adhidevāti abhiññāya, visuddhideve adhidevāti <pb ed="V" n="0.0206" /> abhiññāya jānitvā tulayitvā tīrayitvā vibhāvayitvā vibhūtaṃ katvāti – adhideve abhiññāya.</p>

<p rend="bodytext"><hi rend="bold">Sabbaṃ</hi><pb ed="M" n="0.0226" /><hi rend="bold">vedi paropara</hi>nti bhagavā attano ca paresañca adhidevakare dhamme vedi aññāsi aphassi paṭivijjhi. Katame attano <pb ed="T" n="0.0313" /> adhidevakarā dhammā? Sammāpaṭipadā anulomapaṭipadā apaccanīkapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu guttadvāratā bhojane mattaññutā jāgariyānuyogo satisampajaññaṃ cattāro satipaṭṭhānā…pe… ariyo aṭṭhaṅgiko maggo. Ime vuccanti attano adhidevakarā dhammā.</p>

<p rend="bodytext">Katame paresaṃ adhidevakarā dhammā? Sammāpaṭipadā…pe… ariyo aṭṭhaṅgiko maggo. Ime vuccanti paresaṃ adhidevakarā dhammā. Evaṃ bhagavā attano ca paresañca adhidevakare dhamme vedi aññāsi aphassi paṭivijjhīti – sabbaṃ vedi paroparaṃ.</p>

<p rend="bodytext"><hi rend="bold">Pañhānantakaro satthā</hi>ti bhagavā pārāyanikapañhānaṃ antakaro pariyantakaro paricchedakaro parivaṭumakaro; sabhiyapañhānaṃ <note>parisapañhānaṃ (syā.), piṅgiyapañhānaṃ (ka.)</note> antakaro pariyantakaro paricchedakaro parivaṭumakaro; sakkapañhānaṃ…pe… suyāmapañhānaṃ… bhikkhupañhānaṃ… bhikkhunīpañhānaṃ… upāsakapañhānaṃ… upāsikāpañhānaṃ… rājapañhānaṃ… khattiyapañhānaṃ… brāhmaṇapañhānaṃ… vessapañhānaṃ… suddapañhānaṃ… devapañhānaṃ… brahmapañhānaṃ antakaro pariyantakaro paricchedakaro parivaṭumakaroti – pañhānantakaro. <hi rend="bold">Satthā</hi>ti bhagavā satthavāho. Yathā satthavāho satthe kantāraṃ tāreti, corakantāraṃ tāreti, vāḷakantāraṃ tāreti, dubbhikkhakantāraṃ tāreti, nirudakakantāraṃ tāreti uttāreti nitthāreti <note>nittāreti (syā. ka.)</note> patāreti, khemantabhūmiṃ <pb ed="T" n="0.0314" /> sampāpeti; evameva bhagavā satthavāho satte kantāraṃ tāreti, jātikantāraṃ tāreti, jarākantāraṃ…pe… byādhikantāraṃ… maraṇakantāraṃ… sokaparidevadukkhadomanassupāyāsakantāraṃ tāreti, rāgakantāraṃ tāreti, dosakantāraṃ… mohakantāraṃ… mānakantāraṃ… diṭṭhikantāraṃ… kilesakantāraṃ… duccaritakantāraṃ tāreti, rāgagahanaṃ tāreti, dosagahanaṃ tāreti, mohagahanaṃ… diṭṭhigahanaṃ… kilesagahanaṃ… duccaritagahanaṃ tāreti uttāreti nitthāreti patāreti; khemantaṃ amataṃ nibbānaṃ sampāpetīti – evampi bhagavā satthavāho.</p>

<p rend="bodytext">Atha vā, bhagavā netā vinetā anunetā paññapetā nijjhāpetā pekkhatā pasādetāti, evaṃ bhagavā satthavāho. Atha vā, bhagavā anuppannassa <pb ed="M" n="0.0227" /> maggassa uppādetā, asañjātassa maggassa <pb ed="V" n="0.0207" /> sañjanetā, anakkhātassa maggassa akkhātā, maggaññū maggavidū maggakovido maggānugā ca pana etarahi sāvakā viharanti pacchā samannāgatāti, evampi bhagavā satthavāhoti – pañhānantakaro satthā.</p>

<p rend="bodytext"><hi rend="bold">Kaṅkhīnaṃ paṭijānata</hi>nti sakaṅkhā āgantvā nikkaṅkhā sampajjanti, sallekhā āgantvā nillekhā sampajjanti, sadveḷhakā āgantvā nidveḷahakā sampajjanti, savicikicchā āgantvā nibbicikicchā sampajjanti, sarāgā āgantvā vītarāgā sampajjanti, sadosā āgantvā vītadosā sampajjanti, samohā āgantvā vītamohā sampajjanti, sakilesā āgantvā nikkilesā sampajjantīti – kaṅkhīnaṃ paṭijānataṃ. Tenāha thero piṅgiyo –</p>

<p rend="gatha1">‘‘Adhideve <pb ed="T" n="0.0315" /> abhiññāya, sabbaṃ vedi paroparaṃ;</p>

<p rend="gathalast">Pañhānantakaro satthā, kaṅkhīnaṃ paṭijānata’’nti.</p>

<p rend="hangnum" n="120"><hi rend="paranum">120</hi><hi rend="dot">.</hi></p>

<p rend="gatha1"><hi rend="bold">Asaṃhīraṃ asaṃkuppaṃ,</hi><hi rend="bold">yassa natthi upamā kvaci; </hi></p>

<p rend="gathalast"><hi rend="bold">Addhā gamissāmi na mettha kaṅkhā, evaṃ maṃ dhārehi adhimuttacittaṃ.</hi></p>

<p rend="bodytext"><hi rend="bold">Asaṃhīraṃ asaṃkuppa</hi>nti asaṃhīraṃ vuccati amataṃ nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. <hi rend="bold">Asaṃhīra</hi>nti rāgena dosena mohena kodhena upanāhena makkhena paḷāsena issāya macchariyena māyāya sāṭheyyena thambhena sārambhena mānena atimānena madena pamādena sabbakilesehi sabbaduccaritehi sabbapariḷāhehi sabbāsavehi sabbadarathehi sabbasantāpehi sabbākusalābhisaṅkhārehi asaṃhāriyaṃ nibbānaṃ niccaṃ dhuvaṃ sassataṃ avipariṇāmadhammanti – asaṃhīraṃ.</p>

<p rend="bodytext"><hi rend="bold">Asaṃkuppa</hi>nti asaṃkuppaṃ vuccati amataṃ nibbānaṃ. Yo so sabbasaṅkhārasamatho…pe… nirodho nibbānaṃ. Nibbānassa <note>yassa (syā.)</note> na uppādo paññāyati, vayo natthi, na tassa aññathattaṃ <note>tassa aññadatthu (syā.)</note> paññāyati. Nibbānaṃ niccaṃ dhuvaṃ sassataṃ avipariṇāmadhammanti – asaṃhīraṃ asaṃkuppaṃ.</p>

<p rend="bodytext"><hi rend="bold">Yassa</hi><pb ed="M" n="0.0228" /><hi rend="bold">natthi upamā kvacī</hi>ti. <hi rend="bold">Yassā</hi>ti nibbānassa. <hi rend="bold">Natthi upamā</hi>ti upamā natthi, upanidhā natthi, sadisaṃ natthi, paṭibhāgo natthi, na sati na saṃvijjati nupalabbhati. <hi rend="bold">Kvacī</hi>ti <pb ed="V" n="0.0208" /> kvaci kimhici <pb ed="T" n="0.0316" /> katthaci ajjhattaṃ vā bahiddhā vā ajjhattabahiddhā vāti – yassa natthi upamā kvaci.</p>

<p rend="bodytext"><hi rend="bold">Addhā gamissāmi na mettha kaṅkhā</hi>ti. <hi rend="bold">Addhā</hi>ti ekaṃsavacanaṃ nissaṃsayavacanaṃ nikkaṅkhavacanaṃ advejjhavacanaṃ adveḷhakavacanaṃ niyogavacanaṃ apaṇṇakavacanaṃ aviraddhavacanaṃ avatthāpanavacanametaṃ – addhāti. <hi rend="bold">Gamissāmī</hi>ti gamissāmi adhigamissāmi phassissāmi sacchikarissāmīti – addhā gamissāmi. <hi rend="bold">Na mettha kaṅkhā</hi>ti. <hi rend="bold">Etthā</hi>ti nibbāne kaṅkhā natthi, vicikicchā natthi, dveḷhakaṃ natthi, saṃsayo natthi, na sati na saṃvijjati nupalabbhati, pahīno samucchinno vūpasanto paṭippassaddho abhabbuppattiko ñāṇagginā daḍḍhoti – addhā gamissāmi na mettha kaṅkhā.</p>

<p rend="bodytext"><hi rend="bold">Evaṃ maṃ dhārehi adhimuttacitta</hi>nti. <hi rend="bold">Evaṃ maṃ dhārehī</hi>ti evaṃ maṃ upalakkhehi. <hi rend="bold">Adhimuttacitta</hi>nti nibbānaninnaṃ nibbānapoṇaṃ nibbānapabbhāraṃ nibbānādhimuttanti – evaṃ maṃ dhārehi adhimuttacittanti. Tenāha thero piṅgiyo –</p>

<p rend="gatha1">‘‘Asaṃhīraṃ asaṃkuppaṃ, yassa natthi upamā kvaci;</p>

<p rend="gathalast">Addhā gamissāmi na mettha kaṅkhā, evaṃ maṃ dhārehi adhimuttacitta’’nti.</p>

<p rend="centre">Pārāyanānugītigāthāniddeso aṭṭhārasamo.</p>

<p rend="centre">Pārāyanavaggo samatto.</p>
</body>
<back></back>
</text>
</TEI.2>