<div><div class="b"><a href="/">Home</a> » <a href="/tipitaka/25Cn">25Cn Cūḷaniddesapāḷi</a> » <a href="/tipitaka/25Cn/2">2 Pārāyanavagganiddesa</a> » <a href="/tipitaka/25Cn/2/2.1">2.1 Pucchāniddesa</a></div><div class="i">2.1.7 Nandamāṇavapucchāniddesa</div><div class="h">Pārāyanavagganiddesa</div><div class="h">Pucchāniddesa</div><div class="h">Nandamāṇavapucchāniddesa</div><div class="q" id="p_25Cn_599"> <div class="divNumber">46.</div> <div class="p"> <table class="singleColumn"> <tr> <td> <div class="pN">599</div> <div class="G"><span class="bold">Santi loke munayo, <span class="gathaQuote">(iccāyasmā nando)</span></span></div> </td> </tr> <tr> <td> <div class="G"><span class="bold">Janā vadanti tayidaṃ kathaṃsu;</span></div> </td> </tr> <tr> <td> <div class="G"><span class="bold">Ñāṇūpapannaṃ muni no vadanti,</span></div> </td> </tr> <tr> <td> <div class="G"><span class="bold">Udāhu ve jīvitenūpapannaṃ.</span> (1) </div> </td> </tr> </table> </div></div><div class="q" id="p_25Cn_600"> <div class="p"><span class="pN">600</span><span class="bold">Santi loke munayo</span>ti. <span class="bold">Santī</span>ti santi saṃvijjanti atthi upalabbhanti. <span class="bold">Loke</span>ti apāyaloke…pe…  āyatanaloke. <span class="bold">Munayo</span>ti munināmakā ājīvakā nigaṇṭhā jaṭilā tāpasā. Devā loke munayoti sañjānanti, na ca te munayoti. Santi loke munayo. <span class="bold">Iccāyasmā nando</span>ti. <span class="bold">Iccā</span>ti padasandhi…pe… . <span class="bold">Āyasmā</span>ti piyavacanaṃ…pe… . <span class="bold">Nando</span>ti tassa brāhmaṇassa nāmaṃ…pe…  abhilāpoti—  iccāyasmā nando. </div></div><div class="q" id="p_25Cn_601"> <div class="p"><span class="pN">601</span><span class="bold">Janā vadanti tayidaṃ kathaṃsū</span>ti. <span class="bold">Janā</span>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. <span class="bold">Vadantī</span>ti kathenti bhaṇanti dīpayanti voharanti. <span class="bold">Tayidaṃ kathaṃsū</span>ti saṃsayapucchā vimatipucchā dveḷhakapucchā anekaṃsapucchā “evaṃ nu kho, na nu kho, kiṃ nu kho, kathaṃ nu kho”ti—  janā vadanti tayidaṃ kathaṃsu. </div></div><div class="q" id="p_25Cn_602"> <div class="p"><span class="pN">602</span><span class="bold">Ñāṇūpapannaṃ muni no vadantī</span>ti. Aṭṭha samāpattiñāṇena vā pañcābhiññāñāṇena vā upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ muniṃ vadanti kathenti bhaṇanti dīpayanti voharantīti—  ñāṇūpapannaṃ muni no vadanti. </div></div><div class="q" id="p_25Cn_603"> <div class="p"><span class="pN">603</span><span class="bold">Udāhu ve jīvitenūpapannan</span>ti udāhu anekavividhaatiparamadukkarakārikalūkhajīvitānuyogena upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ muniṃ vadanti kathenti bhaṇanti dīpayanti voharantīti—  udāhu ve jīvitenūpapannaṃ. Tenāha so brāhmaṇo—  </div></div><div class="q" id="p_25Cn_604"> <div class="p"> <table class="singleColumn"> <tr> <td> <div class="pN">604</div> <div class="G">“Santi loke munayo, <span class="gathaQuote">(iccāyasmā nando)</span></div> </td> </tr> <tr> <td> <div class="G">Janā vadanti tayidaṃ kathaṃsu;</div> </td> </tr> <tr> <td> <div class="G">Ñāṇūpapannaṃ muni no vadanti,</div> </td> </tr> <tr> <td> <div class="G">Udāhu ve jīvitenūpapannan”ti.</div> </td> </tr> </table> </div></div><div class="q" id="p_25Cn_605"> <div class="divNumber">47.</div> <div class="p"> <table class="singleColumn"> <tr> <td> <div class="pN">605</div> <div class="G"><span class="bold">Na diṭṭhiyā na sutiyā na ñāṇena,</span></div> </td> </tr> <tr> <td> <div class="G"><span class="bold">Munīdha nanda kusalā vadanti;</span></div> </td> </tr> <tr> <td> <div class="G"><span class="bold">Visenikatvā anīghā nirāsā,</span></div> </td> </tr> <tr> <td> <div class="G"><span class="bold">Caranti ye te munayoti brūmi.</span> (2) </div> </td> </tr> </table> </div></div><div class="q" id="p_25Cn_606"> <div class="p"><span class="pN">606</span><span class="bold">Na diṭṭhiyā na sutiyā na ñāṇenā</span>ti. <span class="bold">Na diṭṭhiyā</span>ti na diṭṭhasuddhiyā. <span class="bold">Na sutiyā</span>ti na sutasuddhiyā. <span class="bold">Na ñāṇenā</span>ti napi aṭṭhasamāpattiñāṇena napi pañcābhiññāñāṇena napi micchāñāṇenāti—  na diṭṭhiyā na sutiyā na ñāṇena. </div></div><div class="q" id="p_25Cn_607"> <div class="p"><span class="pN">607</span><span class="bold">Munīdha nanda kusalā vadantī</span>ti. <span class="bold">Kusalā</span>ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā diṭṭhasuddhiyā vā sutasuddhiyā vā aṭṭhasamāpattiñāṇena vā pañcābhiññāñāṇena vā micchāñāṇena vā diṭṭhena vā sutena vā upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ muniṃ na vadanti na kathenti na bhaṇanti na dīpayanti na voharantīti—  munīdha nanda kusalā vadanti. </div></div><div class="q" id="p_25Cn_608"> <div class="p"><span class="pN">608</span><span class="bold">Visenikatvā anīghā nirāsā, caranti ye te munayoti brūmī</span>ti <span class="bold">senā</span> vuccati mārasenā, kāyaduccaritaṃ mārasenā, vacīduccaritaṃ mārasenā, manoduccaritaṃ mārasenā, rāgo mārasenā, doso mārasenā, moho mārasenā, kodho…pe…  upanāho…  makkho…  paḷāso…  issā…  macchariyaṃ…  māyā…  sāṭheyyaṃ…  thambho…  sārambho…  māno…  atimāno…  mado…  pamādo…  sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā mārasenā. Vuttañhetaṃ bhagavatā—  </div></div><div class="q" id="p_25Cn_609"> <div class="p"> <table class="singleColumn"> <tr> <td> <div class="pN">609</div> <div class="G">“Kāmā te paṭhamā senā,</div> </td> </tr> <tr> <td> <div class="G">dutiyā arati vuccati;</div> </td> </tr> <tr> <td> <div class="G">Tatiyā khuppipāsā te,</div> </td> </tr> <tr> <td> <div class="G">catutthī taṇhā pavuccati.</div> </td> </tr> </table> </div></div><div class="q" id="p_25Cn_610"> <div class="p"> <table class="singleColumn"> <tr> <td> <div class="pN">610</div> <div class="G">Pañcamaṃ thinamiddhaṃ te,</div> </td> </tr> <tr> <td> <div class="G">Chaṭṭhā bhīrū pavuccati;</div> </td> </tr> <tr> <td> <div class="G">Sattamī vicikicchā te,</div> </td> </tr> <tr> <td> <div class="G">Makkho thambho te aṭṭhamo;</div> </td> </tr> <tr> <td> <div class="G">Lābho siloko sakkāro,</div> </td> </tr> <tr> <td> <div class="G">Micchāladdho ca yo yaso.</div> </td> </tr> </table> </div></div><div class="q" id="p_25Cn_611"> <div class="p"> <table class="singleColumn"> <tr> <td> <div class="pN">611</div> <div class="G">Yo cattānaṃ samukkaṃse,</div> </td> </tr> <tr> <td> <div class="G">pare ca avajānati;</div> </td> </tr> <tr> <td> <div class="G">Esā namuci te senā,</div> </td> </tr> <tr> <td> <div class="G">kaṇhassābhippahārinī;</div> </td> </tr> <tr> <td> <div class="G">Na naṃ asūro jināti,</div> </td> </tr> <tr> <td> <div class="G">jetvā ca labhate sukhan”ti.</div> </td> </tr> </table> </div></div><div class="q" id="p_25Cn_612"> <div class="p"><span class="pN">612</span>Yato catūhi ariyamaggehi sabbā ca mārasenā sabbe ca paṭisenikarā kilesā jitā ca parājitā ca bhaggā vippaluggā parammukhā, tena vuccanti visenikatvā. <span class="bold">Anīghā</span>ti rāgo nīgho, doso nīgho, moho nīgho, kodho nīgho, upanāho nīgho…pe…  sabbākusalābhisaṅkhārā nīghā. Yesaṃ ete nīghā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā te vuccanti anīghā. <span class="bold">Nirāsā</span>ti āsā vuccati taṇhā. Yo rāgo sārāgo…pe…  avijjā lobho akusalamūlaṃ. Yesaṃ esā āsā taṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā, te vuccanti nirāsā arahanto khīṇāsavā. <span class="bold">Visenikatvā anīghā nirāsā, caranti ye te munayoti brūmī</span>ti ye te visenikatvāva anīghā ca nirāsā ca caranti viharanti iriyanti vattenti pālenti yapenti yāpenti, te loke munayoti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—  visenikatvā anīghā nirāsā, caranti ye te munayoti brūmi. Tenāha bhagavā—  </div></div><div class="q" id="p_25Cn_613"> <div class="p"> <table class="singleColumn"> <tr> <td> <div class="pN">613</div> <div class="G">“Na diṭṭhiyā na sutiyā na ñāṇena,</div> </td> </tr> <tr> <td> <div class="G">Munīdha nanda kusalā vadanti;</div> </td> </tr> <tr> <td> <div class="G">Visenikatvā anīghā nirāsā,</div> </td> </tr> <tr> <td> <div class="G">Caranti ye te munayoti brūmī”ti.</div> </td> </tr> </table> </div></div><div class="q" id="p_25Cn_614"> <div class="divNumber">48.</div> <div class="p"> <table class="singleColumn"> <tr> <td> <div class="pN">614</div> <div class="G"><span class="bold">Ye kecime samaṇabrāhmaṇāse, <span class="gathaQuote">(iccāyasmā nando)</span></span></div> </td> </tr> <tr> <td> <div class="G"><span class="bold">Diṭṭhassutenāpi vadanti suddhiṃ;</span></div> </td> </tr> <tr> <td> <div class="G"><span class="bold">Sīlabbatenāpi vadanti suddhiṃ,</span></div> </td> </tr> <tr> <td> <div class="G"><span class="bold">Anekarūpena vadanti suddhiṃ.</span></div> </td> </tr> </table> </div></div><div class="q" id="p_25Cn_615"> <div class="p"> <table class="singleColumn"> <tr> <td> <div class="pN">615</div> <div class="G"><span class="bold">Kaccissu te bhagavā tattha yatā carantā,</span></div> </td> </tr> <tr> <td> <div class="G"><span class="bold">Atāru jātiñca jarañca mārisa;</span></div> </td> </tr> <tr> <td> <div class="G"><span class="bold">Pucchāmi taṃ bhagavā brūhi metaṃ.</span> (3) </div> </td> </tr> </table> </div></div><div class="q" id="p_25Cn_616"> <div class="p"><span class="pN">616</span><span class="bold">Ye kecime samaṇabrāhmaṇāse</span>ti. <span class="bold">Ye kecī</span>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ—  ye kecīti. <span class="bold">Samaṇā</span>ti ye keci ito bahiddhā pabbajjūpagatā paribbājakasamāpannā. <span class="bold">Brāhmaṇā</span>ti ye keci bhovādikāti—  ye kecime samaṇabrāhmaṇāse. <span class="bold">Iccāyasmā nando</span>ti. <span class="bold">Iccā</span>ti padasandhi…pe… . <span class="bold">Āyasmā</span>ti piyavacanaṃ…pe… . <span class="bold">Nando</span>ti. Tassa brāhmaṇassa nāmaṃ…pe…  abhilāpoti—  iccāyasmā nando. </div></div><div class="q" id="p_25Cn_617"> <div class="p"><span class="pN">617</span><span class="bold">Diṭṭhassutenāpi vadanti suddhin</span>ti diṭṭhenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sutenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; diṭṭhassutenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  diṭṭhassutenāpi vadanti suddhiṃ. </div></div><div class="q" id="p_25Cn_618"> <div class="p"><span class="pN">618</span><span class="bold">Sīlabbatenāpi vadanti suddhin</span>ti sīlenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; vatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sīlabbatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  sīlabbatenāpi vadanti suddhiṃ. </div></div><div class="q" id="p_25Cn_619"> <div class="p"><span class="pN">619</span><span class="bold">Anekarūpena vadanti suddhin</span>ti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  anekarūpena vadanti suddhiṃ. </div></div><div class="q" id="p_25Cn_620"> <div class="p"><span class="pN">620</span><span class="bold">Kaccissu te bhagavā tattha yatā carantā</span>ti. <span class="bold">Kaccissū</span>ti saṃsayapucchā vimatipucchā dveḷhakapucchā anekaṃsapucchā, “evaṃ nu kho, na nu kho, kiṃ nu kho, kathaṃ nu kho”ti—  kaccissu. <span class="bold">Te</span>ti diṭṭhigatikā. <span class="bold">Bhagavā</span>ti gāravādhivacanametaṃ…pe…  sacchikā paññatti, yadidaṃ bhagavāti—  kaccissu te bhagavā. <span class="bold">Tattha yatā carantā</span>ti. <span class="bold">Tatthā</span>ti sakāya diṭṭhiyā sakāya khantiyā sakāya ruciyā sakāya laddhiyā. <span class="bold">Yatā</span>ti yattā paṭiyattā guttā gopitā rakkhitā saṃvutā. <span class="bold">Carantā</span>ti carantā viharantā iriyantā vattentā pālentā yapentā yāpentāti—  kaccissu te bhagavā tattha yatā carantā. </div></div><div class="q" id="p_25Cn_621"> <div class="p"><span class="pN">621</span><span class="bold">Atāru jātiñca jarañca mārisā</span>ti jātijarāmaraṇaṃ atariṃsu uttariṃsu patariṃsu samatikkamiṃsu vītivattiṃsu. <span class="bold">Mārisā</span>ti piyavacanaṃ garuvacanaṃ sagāravasappatissādhivacanametaṃ—  mārisāti—  atāru jātiñca jarañca mārisa. </div></div><div class="q" id="p_25Cn_622"> <div class="p"><span class="pN">622</span><span class="bold">Pucchāmi taṃ bhagavā brūhi metan</span>ti. <span class="bold">Pucchāmi tan</span>ti pucchāmi taṃ yācāmi taṃ ajjhesāmi taṃ, kathayassu meti pucchāmi taṃ. <span class="bold">Bhagavā</span>ti…pe…  sacchikā paññatti, yadidaṃ bhagavāti. <span class="bold">Brūhi metan</span>ti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ. Tenāha so brāhmaṇo—  </div></div><div class="q" id="p_25Cn_623"> <div class="p"> <table class="singleColumn"> <tr> <td> <div class="pN">623</div> <div class="G">“Ye kecime samaṇabrāhmaṇāse, <span class="gathaQuote">(iccāyasmā nando)</span></div> </td> </tr> <tr> <td> <div class="G">Diṭṭhassutenāpi vadanti suddhiṃ;</div> </td> </tr> <tr> <td> <div class="G">Sīlabbatenāpi vadanti suddhiṃ,</div> </td> </tr> <tr> <td> <div class="G">Anekarūpena vadanti suddhiṃ.</div> </td> </tr> </table> </div></div><div class="q" id="p_25Cn_624"> <div class="p"> <table class="singleColumn"> <tr> <td> <div class="pN">624</div> <div class="G">Kaccissu te bhagavā tattha yatā carantā,</div> </td> </tr> <tr> <td> <div class="G">Atāru jātiñca jarañca mārisa;</div> </td> </tr> <tr> <td> <div class="G">Pucchāmi taṃ bhagavā brūhi metan”ti.</div> </td> </tr> </table> </div></div><div class="q" id="p_25Cn_625"> <div class="divNumber">49.</div> <div class="p"> <table class="singleColumn"> <tr> <td> <div class="pN">625</div> <div class="G"><span class="bold">Ye kecime samaṇabrāhmaṇāse, <span class="gathaQuote">(nandāti bhagavā)</span></span></div> </td> </tr> <tr> <td> <div class="G"><span class="bold">Diṭṭhassutenāpi vadanti suddhiṃ;</span></div> </td> </tr> <tr> <td> <div class="G"><span class="bold">Sīlabbatenāpi vadanti suddhiṃ,</span></div> </td> </tr> <tr> <td> <div class="G"><span class="bold">Anekarūpena vadanti suddhiṃ;</span></div> </td> </tr> <tr> <td> <div class="G"><span class="bold">Kiñcāpi te tattha yatā caranti,</span></div> </td> </tr> <tr> <td> <div class="G"><span class="bold">Nātariṃsu jātijaranti brūmi.</span> (4) </div> </td> </tr> </table> </div></div><div class="q" id="p_25Cn_626"> <div class="p"><span class="pN">626</span><span class="bold">Ye kecime samaṇabrāhmaṇāse</span>ti. <span class="bold">Ye kecī</span>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ—  ye kecīti. <span class="bold">Samaṇā</span>ti ye keci ito bahiddhā pabbajjūpagatā paribbājakasamāpannā. <span class="bold">Brāhmaṇā</span>ti ye keci bhovādikāti—  ye kecime samaṇabrāhmaṇāse. <span class="bold">Nandāti bhagavā</span>ti. <span class="bold">Nandā</span>ti bhagavā taṃ brāhmaṇaṃ nāmena ālapati. <span class="bold">Bhagavā</span>ti gāravādhivacanametaṃ…pe…  sacchikā paññatti, yadidaṃ bhagavāti—  nandāti bhagavā. </div></div><div class="q" id="p_25Cn_627"> <div class="p"><span class="pN">627</span><span class="bold">Diṭṭhassutenāpi vadanti suddhin</span>ti diṭṭhenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sutenapi suddhiṃ…pe…  diṭṭhassutenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  diṭṭhassutenāpi vadanti suddhiṃ. </div></div><div class="q" id="p_25Cn_628"> <div class="p"><span class="pN">628</span><span class="bold">Sīlabbatenāpi vadanti suddhin</span>ti sīlenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; vatenāpi suddhiṃ…pe…  voharanti; sīlabbatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  sīlabbatenāpi vadanti suddhiṃ. </div></div><div class="q" id="p_25Cn_629"> <div class="p"><span class="pN">629</span><span class="bold">Anekarūpena vadanti suddhin</span>ti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  anekarūpena vadanti suddhiṃ. </div></div><div class="q" id="p_25Cn_630"> <div class="p"><span class="pN">630</span><span class="bold">Kiñcāpi te tattha yatā carantī</span>ti. <span class="bold">Kiñcāpī</span>ti padasandhi padasaṃsaggo padapāripūrī akkharasamavāyo byañjanasiliṭṭhatā padānupubbatāpetaṃ—  kiñcāpīti. <span class="bold">Te</span>ti diṭṭhigatikā. <span class="bold">Tatthā</span>ti sakāya diṭṭhiyā sakāya khantiyā sakāya ruciyā sakāya laddhiyā. <span class="bold">Yatā</span>ti yattā paṭiyattā guttā gopitā rakkhitā saṃvutā. <span class="bold">Carantī</span>ti caranti viharanti iriyanti vattenti pālenti yapenti yāpentīti—  kiñcāpi te tattha yatā caranti. </div></div><div class="q" id="p_25Cn_631"> <div class="p"><span class="pN">631</span><span class="bold">Nātariṃsu jātijaranti brūmī</span>ti jātijarāmaraṇaṃ na tariṃsu na uttariṃsu na patariṃsu na samatikkamiṃsu na vītivattiṃsu, jātijarāmaraṇā anikkhantā anissaṭā anatikkantā asamatikkantā avītivattā, antojātijarāmaraṇe parivattenti, antosaṃsārapathe parivattenti, jātiyā anugatā, jarāya anusaṭā, byādhinā abhibhūtā, maraṇena abbhāhatā atāṇā aleṇā asaraṇā asaraṇībhūtāti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—  nātariṃsu jātijaranti brūmi. Tenāha bhagavā—  </div></div><div class="q" id="p_25Cn_632"> <div class="p"> <table class="singleColumn"> <tr> <td> <div class="pN">632</div> <div class="G">“Ye kecime samaṇabrāhmaṇāse, <span class="gathaQuote">(nandāti bhagavā)</span></div> </td> </tr> <tr> <td> <div class="G">Diṭṭhassutenāpi vadanti suddhiṃ;</div> </td> </tr> <tr> <td> <div class="G">Sīlabbatenāpi vadanti suddhiṃ,</div> </td> </tr> <tr> <td> <div class="G">Anekarūpena vadanti suddhiṃ;</div> </td> </tr> <tr> <td> <div class="G">Kiñcāpi te tattha yatā caranti,</div> </td> </tr> <tr> <td> <div class="G">Nātariṃsu jātijaranti brūmī”ti.</div> </td> </tr> </table> </div></div><div class="q" id="p_25Cn_633"> <div class="divNumber">50.</div> <div class="p"> <table class="singleColumn"> <tr> <td> <div class="pN">633</div> <div class="G"><span class="bold">Ye kecime samaṇabrāhmaṇāse, <span class="gathaQuote">(iccāyasmā nando)</span></span></div> </td> </tr> <tr> <td> <div class="G"><span class="bold">Diṭṭhassutenāpi vadanti suddhiṃ;</span></div> </td> </tr> <tr> <td> <div class="G"><span class="bold">Sīlabbatenāpi vadanti suddhiṃ,</span></div> </td> </tr> <tr> <td> <div class="G"><span class="bold">Anekarūpena vadanti suddhiṃ.</span></div> </td> </tr> </table> </div></div><div class="q" id="p_25Cn_634"> <div class="p"> <table class="singleColumn"> <tr> <td> <div class="pN">634</div> <div class="G"><span class="bold">Te ce munī brūsi anoghatiṇṇe,</span></div> </td> </tr> <tr> <td> <div class="G"><span class="bold">Atha ko carahi devamanussaloke;</span></div> </td> </tr> <tr> <td> <div class="G"><span class="bold">Atāri jātiñca jarañca mārisa,</span></div> </td> </tr> <tr> <td> <div class="G"><span class="bold">Pucchāmi taṃ bhagavā brūhi metaṃ.</span> (5) </div> </td> </tr> </table> </div></div><div class="q" id="p_25Cn_635"> <div class="p"><span class="pN">635</span><span class="bold">Ye kecime samaṇabrāhmaṇāse</span>ti. <span class="bold">Ye kecī</span>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ—  ye kecīti. <span class="bold">Samaṇā</span>ti ye keci ito bahiddhā pabbajjūpagatā paribbājakasamāpannā. <span class="bold">Brāhmaṇā</span>ti ye keci bhovādikāti—  ye kecime samaṇabrāhmaṇāse. <span class="bold">Iccāyasmā nando</span>ti. <span class="bold">Iccā</span>ti padasandhi…pe…  iccāyasmā nando. </div></div><div class="q" id="p_25Cn_636"> <div class="p"><span class="pN">636</span><span class="bold">Diṭṭhassutenāpi vadanti suddhin</span>ti diṭṭhenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sutenāpi suddhiṃ…pe…  diṭṭhassutenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  diṭṭhassutenāpi vadanti suddhiṃ. </div></div><div class="q" id="p_25Cn_637"> <div class="p"><span class="pN">637</span><span class="bold">Sīlabbatenāpi vadanti suddhin</span>ti sīlenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; vatenāpi suddhiṃ…pe…  voharanti; sīlabbatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  sīlabbatenāpi vadanti suddhiṃ. </div></div><div class="q" id="p_25Cn_638"> <div class="p"><span class="pN">638</span><span class="bold">Anekarūpena vadanti suddhin</span>ti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  anekarūpena vadanti suddhiṃ. </div></div><div class="q" id="p_25Cn_639"> <div class="p"><span class="pN">639</span><span class="bold">Te ce munī brūsi anoghatiṇṇe</span>ti. <span class="bold">Te ce</span>ti diṭṭhigatike. <span class="bold">Munī</span>ti monaṃ vuccati ñāṇaṃ…pe…  saṅgajālamaticca so muni. <span class="bold">Brūsi anoghatiṇṇe</span>ti kāmoghaṃ bhavoghaṃ diṭṭhoghaṃ avijjoghaṃ atiṇṇe anatikkante asamatikkante avītivatte antojātijarāmaraṇe parivattente antosaṃsārapathe parivattente jātiyā anugate jarāya anusaṭe byādhinā abhibhūte maraṇena abbhāhate atāṇe aleṇe asaraṇe asaraṇībhūte. <span class="bold">Brūsī</span>ti brūsi ācikkhasi desesi paññapesi paṭṭhapesi vivarasi vibhajasi uttānīkarosi pakāsesīti—  te ce munī brūsi anoghatiṇṇe. </div></div><div class="q" id="p_25Cn_640"> <div class="p"><span class="pN">640</span><span class="bold">Atha ko carahi devamanussaloke, atāri jātiñca jarañca mārisā</span>ti atha ko eso sadevake loke samārake sabrahmake sassamaṇabrāhmaṇiyā pajāya sadevamanussāya jātijarāmaraṇaṃ atari uttari patari samatikkami vītivattayi. <span class="bold">Mārisā</span>ti piyavacanaṃ garuvacanaṃ sagāravasappatissādhivacanametaṃ mārisāti—  atha ko carahi devamanussaloke, atāri jātiñca jarañca mārisa. </div></div><div class="q" id="p_25Cn_641"> <div class="p"><span class="pN">641</span><span class="bold">Pucchāmi taṃ bhagavā brūhi metan</span>ti. <span class="bold">Pucchāmi tan</span>ti pucchāmi taṃ yācāmi taṃ ajjhesāmi taṃ pasādemi taṃ. <span class="bold">Bhagavā</span>ti gāravādhivacanametaṃ…pe…  sacchikā paññatti, yadidaṃ bhagavāti. <span class="bold">Brūhi metan</span>ti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ. Tenāha so brāhmaṇo—  </div></div><div class="q" id="p_25Cn_642"> <div class="p"> <table class="singleColumn"> <tr> <td> <div class="pN">642</div> <div class="G">“Ye kecime samaṇabrāhmaṇāse, <span class="gathaQuote">(iccāyasmā nando)</span></div> </td> </tr> <tr> <td> <div class="G">Diṭṭhassutenāpi vadanti suddhiṃ;</div> </td> </tr> <tr> <td> <div class="G">Sīlabbatenāpi vadanti suddhiṃ,</div> </td> </tr> <tr> <td> <div class="G">Anekarūpena vadanti suddhiṃ.</div> </td> </tr> </table> </div></div><div class="q" id="p_25Cn_643"> <div class="p"> <table class="singleColumn"> <tr> <td> <div class="pN">643</div> <div class="G">Te ce munī brūsi anoghatiṇṇe,</div> </td> </tr> <tr> <td> <div class="G">Atha ko carahi devamanussaloke;</div> </td> </tr> <tr> <td> <div class="G">Atāri jātiñca jarañca mārisa,</div> </td> </tr> <tr> <td> <div class="G">Pucchāmi taṃ bhagavā brūhi metan”ti.</div> </td> </tr> </table> </div></div><div class="q" id="p_25Cn_644"> <div class="divNumber">51.</div> <div class="p"> <table class="singleColumn"> <tr> <td> <div class="pN">644</div> <div class="G"><span class="bold">Nāhaṃ sabbe samaṇabrāhmaṇāse, <span class="gathaQuote">(nandāti bhagavā)</span></span></div> </td> </tr> <tr> <td> <div class="G"><span class="bold">Jātijarāya nivutāti brūmi;</span></div> </td> </tr> <tr> <td> <div class="G"><span class="bold">Ye sīdha diṭṭhaṃ va sutaṃ mutaṃ vā,</span></div> </td> </tr> <tr> <td> <div class="G"><span class="bold">Sīlabbataṃ vāpi pahāya sabbaṃ.</span></div> </td> </tr> </table> </div></div><div class="q" id="p_25Cn_645"> <div class="p"> <table class="singleColumn"> <tr> <td> <div class="pN">645</div> <div class="G"><span class="bold">Anekarūpampi pahāya sabbaṃ,</span></div> </td> </tr> <tr> <td> <div class="G"><span class="bold">Taṇhaṃ pariññāya anāsavāse;</span></div> </td> </tr> <tr> <td> <div class="G"><span class="bold">Te ve narā oghatiṇṇāti brūmi.</span> (6) </div> </td> </tr> </table> </div></div><div class="q" id="p_25Cn_646"> <div class="p"><span class="pN">646</span><span class="bold">Nāhaṃ sabbe samaṇabrāhmaṇāse, (nandāti bhagavā) jātijarāya nivutāti brūmī</span>ti nāhaṃ, nanda, sabbe samaṇabrāhmaṇā jātijarāya āvutā nivutā ovutā pihitā paṭicchannā paṭikujjitāti vadāmi. Atthi te samaṇabrāhmaṇā yesaṃ jāti ca jarāmaraṇañca pahīnā ucchinnamūlā tālāvatthukatā anabhāvaṃkatā āyatiṃ anuppādadhammāti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—  nāhaṃ sabbe samaṇabrāhmaṇāse, (nandāti bhagavā) jātijarāya nivutāti brūmi. </div></div><div class="q" id="p_25Cn_647"> <div class="p"><span class="pN">647</span><span class="bold">Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabban</span>ti ye sabbā diṭṭhasuddhiyo pahāya jahitvā pajahitvā vinodetvā byantīkaritvā anabhāvaṃ gametvā. Ye sabbā sutasuddhiyo pahāya…pe…  ye sabbā mutasuddhiyo pahāya, ye sabbā diṭṭhasutamutasuddhiyo pahāya ye sabbā sīlasuddhiyo pahāya, ye sabbā vatasuddhiyo pahāya, ye sabbā sīlabbatasuddhiyo pahāya jahitvā pajahitvā vinodetvā byantīkaritvā anabhāvaṃ gametvāti—  ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabbaṃ. </div></div><div class="q" id="p_25Cn_648"> <div class="p"><span class="pN">648</span><span class="bold">Anekarūpampi pahāya sabban</span>ti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ pahāya jahitvā pajahitvā vinodetvā byantīkaritvā anabhāvaṃ gametvāti—  anekarūpampi pahāya sabbaṃ. </div></div><div class="q" id="p_25Cn_649"> <div class="p"><span class="pN">649</span><span class="bold">Taṇhaṃ pariññāya anāsavā se, te ve narā oghatiṇṇāti brūmī</span>ti. <span class="bold">Taṇhā</span>ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. <span class="bold">Taṇhaṃ pariññāyā</span>ti taṇhaṃ tīhi pariññāhi parijānitvā—  ñātapariññāya, tīraṇapariññāya, pahānapariññāya. Katamā ñātapariññā? Taṇhaṃ jānāti “ayaṃ rūpataṇhā, ayaṃ saddataṇhā, ayaṃ gandhataṇhā, ayaṃ rasataṇhā, ayaṃ phoṭṭhabbataṇhā, ayaṃ dhammataṇhā”ti jānāti passati—  ayaṃ ñātapariññā. </div></div><div class="q" id="p_25Cn_650"> <div class="p"><span class="pN">650</span>Katamā tīraṇapariññā? Evaṃ ñātaṃ katvā taṇhaṃ tīreti aniccato dukkhato rogato gaṇḍato…pe…  nissaraṇato tīreti—  ayaṃ tīraṇapariññā. </div></div><div class="q" id="p_25Cn_651"> <div class="p"><span class="pN">651</span>Katamā pahānapariññā? Evaṃ tīrayitvā taṇhaṃ pajahati vinodeti byantīkaroti anabhāvaṃ gameti. Vuttañhetaṃ bhagavatā—  “yo, bhikkhave, taṇhāya chandarāgo taṃ pajahatha. Evaṃ sā taṇhā pahīnā bhavissati ucchinnamūlā tālāvatthukatā anabhāvaṃkatā āyatiṃ anuppādadhammā”. Ayaṃ pahānapariññā. <span class="bold">Taṇhaṃ pariññāyā</span>ti taṇhaṃ imāhi tīhi pariññāhi parijānitvā. <span class="bold">Anāsavā</span>ti cattāro āsavā—  kāmāsavo, bhavāsavo, diṭṭhāsavo, avijjāsavo. Yesaṃ ime āsavā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā, te vuccanti anāsavā arahanto khīṇāsavā—  taṇhaṃ pariññāya anāsavā. </div></div><div class="q" id="p_25Cn_652"> <div class="p"><span class="pN">652</span><span class="bold">Te ve narā oghatiṇṇāti brūmī</span>ti ye taṇhaṃ pariññāya anāsavā, te kāmoghaṃ tiṇṇā bhavoghaṃ tiṇṇā diṭṭhoghaṃ tiṇṇā avijjoghaṃ tiṇṇā sabbasaṃsārapathaṃ tiṇṇā uttiṇṇā nitthiṇṇā atikkantā samatikkantā vītivattāti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—  taṇhaṃ pariññāya anāsavāse te ve narā oghatiṇṇāti brūmi. Tenāha bhagavā—  </div></div><div class="q" id="p_25Cn_653"> <div class="p"> <table class="singleColumn"> <tr> <td> <div class="pN">653</div> <div class="G">“Nāhaṃ sabbe samaṇabrāhmaṇāse, <span class="gathaQuote">(nandāti bhagavā)</span></div> </td> </tr> <tr> <td> <div class="G">Jātijarāya nivutāti brūmi;</div> </td> </tr> <tr> <td> <div class="G">Ye sīdha diṭṭhaṃ va sutaṃ mutaṃ vā,</div> </td> </tr> <tr> <td> <div class="G">Sīlabbataṃ vāpi pahāya sabbaṃ.</div> </td> </tr> </table> </div></div><div class="q" id="p_25Cn_654"> <div class="p"> <table class="singleColumn"> <tr> <td> <div class="pN">654</div> <div class="G">Anekarūpampi pahāya sabbaṃ,</div> </td> </tr> <tr> <td> <div class="G">Taṇhaṃ pariññāya anāsavāse;</div> </td> </tr> <tr> <td> <div class="G">Te ve narā oghatiṇṇāti brūmī”ti.</div> </td> </tr> </table> </div></div><div class="q" id="p_25Cn_655"> <div class="divNumber">52.</div> <div class="p"> <table class="singleColumn"> <tr> <td> <div class="pN">655</div> <div class="G"><span class="bold">Etābhinandāmi vaco mahesino,</span></div> </td> </tr> <tr> <td> <div class="G"><span class="bold">Sukittitaṃ gotamanūpadhīkaṃ;</span></div> </td> </tr> <tr> <td> <div class="G"><span class="bold">Ye sīdha diṭṭhaṃ va sutaṃ mutaṃ vā,</span></div> </td> </tr> <tr> <td> <div class="G"><span class="bold">Sīlabbataṃ vāpi pahāya sabbaṃ.</span></div> </td> </tr> </table> </div></div><div class="q" id="p_25Cn_656"> <div class="p"> <table class="singleColumn"> <tr> <td> <div class="pN">656</div> <div class="G"><span class="bold">Anekarūpampi pahāya sabbaṃ,</span></div> </td> </tr> <tr> <td> <div class="G"><span class="bold">Taṇhaṃ pariññāya anāsavāse;</span></div> </td> </tr> <tr> <td> <div class="G"><span class="bold">Ahampi te oghatiṇṇāti brūmi.</span> (7) </div> </td> </tr> </table> </div></div><div class="q" id="p_25Cn_657"> <div class="p"><span class="pN">657</span><span class="bold">Etābhinandāmi vaco mahesino</span>ti. <span class="bold">Etan</span>ti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ nandāmi abhinandāmi modāmi anumodāmi icchāmi sādiyāmi patthayāmi pihayāmi abhijappāmi. <span class="bold">Mahesino</span>ti kiṃ mahesi bhagavā? Mahantaṃ sīlakkhandhaṃ esī gavesī pariyesīti mahesi…pe…  kahaṃ narāsabhoti mahesīti—  etābhinandāmi vaco mahesino. </div></div><div class="q" id="p_25Cn_658"> <div class="p"><span class="pN">658</span><span class="bold">Sukittitaṃ gotamanūpadhīkan</span>ti. <span class="bold">Sukittitan</span>ti sukittitaṃ suācikkhitaṃ sudesitaṃ supaññapitaṃ supaṭṭhapitaṃ suvivaṭaṃ suvibhattaṃ suuttānīkataṃ supakāsitaṃ. <span class="bold">Gotamanūpadhīkan</span>ti upadhī vuccanti kilesā ca khandhā ca abhisaṅkhārā ca. Upadhippahānaṃ upadhivūpasamaṃ upadhinissaggaṃ upadhipaṭippassaddhaṃ amataṃ nibbānanti—  sukittitaṃ gotamanūpadhīkaṃ. </div></div><div class="q" id="p_25Cn_659"> <div class="p"><span class="pN">659</span><span class="bold">Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabban</span>ti ye sabbā diṭṭhasuddhiyo pahāya jahitvā pajahitvā vinodetvā byantīkaritvā anabhāvaṃ gametvā. Ye sabbā sutasuddhiyo…pe…  ye sabbā mutasuddhiyo…  ye sabbā diṭṭhasutamutasuddhiyo…  ye sabbā sīlasuddhiyo…  ye sabbā vatasuddhiyo…  ye sabbā sīlabbatasuddhiyo pahāya jahitvā pajahitvā vinodetvā byantīkaritvā anabhāvaṃ gametvāti—  ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabbaṃ. </div></div><div class="q" id="p_25Cn_660"> <div class="p"><span class="pN">660</span><span class="bold">Anekarūpampi pahāya sabban</span>ti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ pahāya jahitvā pajahitvā vinodetvā byantīkaritvā anabhāvaṃ gametvāti—  anekarūpampi pahāya sabbaṃ. </div></div><div class="q" id="p_25Cn_661"> <div class="p"><span class="pN">661</span><span class="bold">Taṇhaṃ pariññāya anāsavāse, ahampi te oghatiṇṇāti brūmī</span>ti. <span class="bold">Taṇhā</span>ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. <span class="bold">Taṇhaṃ pariññāyā</span>ti taṇhaṃ tīhi pariññāhi parijānitvā—  ñātapariññāya, tīraṇapariññāya, pahānapariññāya. Katamā ñātapariññā? Taṇhaṃ jānāti—  ayaṃ rūpataṇhā, ayaṃ saddataṇhā, ayaṃ gandhataṇhā, ayaṃ rasataṇhā, ayaṃ phoṭṭhabbataṇhā, ayaṃ dhammataṇhāti jānāti passati—  ayaṃ ñātapariññā. </div></div><div class="q" id="p_25Cn_662"> <div class="p"><span class="pN">662</span>Katamā tīraṇapariññā? Evaṃ ñātaṃ katvā taṇhaṃ tīreti aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato calato pabhaṅguto addhuvato atāṇato aleṇato asaraṇato asaraṇībhūtato rittato tucchato suññato anattato ādīnavato vipariṇāmadhammato asārakato aghamūlato vadhakato vibhavato sāsavato saṅkhatato mārāmisato jātidhammato jarādhammato byādhidhammato maraṇadhammato sokaparidevadukkhadomanassupāyāsadhammato saṃkilesadhammato samudayato atthaṅgamato assādato ādīnavato nissaraṇato tīreti—  ayaṃ tīraṇapariññā. </div></div><div class="q" id="p_25Cn_663"> <div class="p"><span class="pN">663</span>Katamā pahānapariññā? Evaṃ tīrayitvā taṇhaṃ pajahati vinodeti byantīkaroti anabhāvaṃ gameti—  ayaṃ pahānapariññā. </div></div><div class="q" id="p_25Cn_664"> <div class="p"><span class="pN">664</span><span class="bold">Taṇhaṃ pariññāyā</span>ti taṇhaṃ imāhi tīhi pariññāhi parijānitvā. <span class="bold">Anāsavā</span>ti cattāro āsavā—  kāmāsavo, bhavāsavo, diṭṭhāsavo, avijjāsavo. Yesaṃ ime āsavā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā, te vuccanti anāsavā arahanto khīṇāsavā. <span class="bold">Taṇhaṃ pariññāya anāsavāse, ahampi te oghatiṇṇā</span>ti. <span class="bold">Brūmī</span>ti ye taṇhaṃ pariññāya anāsavā, ahampi te kāmoghaṃ tiṇṇā bhavoghaṃ tiṇṇā diṭṭhoghaṃ tiṇṇā avijjoghaṃ tiṇṇā sabbasaṃsārapathaṃ tiṇṇā uttiṇṇā nitthiṇṇā atikkantā samatikkantā vītivattāti brūmi vadāmīti—  taṇhaṃ pariññāya anāsavāse, ahampi te oghatiṇṇāti brūmi. Tenāha so brāhmaṇo—  </div></div><div class="q" id="p_25Cn_665"> <div class="p"> <table class="singleColumn"> <tr> <td> <div class="pN">665</div> <div class="G">“Etābhinandāmi vaco mahesino,</div> </td> </tr> <tr> <td> <div class="G">Sukittitaṃ gotamanūpadhīkaṃ;</div> </td> </tr> <tr> <td> <div class="G">Ye sīdha diṭṭhaṃ va sutaṃ mutaṃ vā,</div> </td> </tr> <tr> <td> <div class="G">Sīlabbataṃ vāpi pahāya sabbaṃ.</div> </td> </tr> </table> </div></div><div class="q" id="p_25Cn_666"> <div class="p"> <table class="singleColumn"> <tr> <td> <div class="pN">666</div> <div class="G">Anekarūpampi pahāya sabbaṃ,</div> </td> </tr> <tr> <td> <div class="G">Taṇhaṃ pariññāya anāsavāse;</div> </td> </tr> <tr> <td> <div class="G">Ahampi te oghatiṇṇāti brūmī”ti.</div> </td> </tr> </table> </div></div><div class="CENTER" id="p_25Cn_667"><span class="pN">667</span>Nandamāṇavapucchāniddeso sattamo.</div></div><div>
<div class="b">
<a href="/">Home</a> » <a href="/tipitaka/25Cn">25Cn Cūḷaniddesapāḷi</a> » <a href="/tipitaka/25Cn/2">2 Pārāyanavagganiddesa</a> » <a href="/tipitaka/25Cn/2/2.1">2.1 Pucchāniddesa</a>
</div>
<div class="i">2.1.7 Nandamāṇavapucchāniddesa</div>
<div class="h">Pārāyanavagganiddesa</div>
<div class="h">Pucchāniddesa</div>
<div class="h">Nandamāṇavapucchāniddesa</div>
<div class="q" id="p_25Cn_599"> <div class="divNumber">46.</div> <div class="p"> <table class="singleColumn"> <tr> <td> <div class="pN">599</div> <div class="G"><span class="bold">Santi loke munayo, <span class="gathaQuote">(iccāyasmā nando)</span></span></div> </td> </tr> <tr> <td> <div class="G"><span class="bold">Janā vadanti tayidaṃ kathaṃsu;</span></div> </td> </tr> <tr> <td> <div class="G"><span class="bold">Ñāṇūpapannaṃ muni no vadanti,</span></div> </td> </tr> <tr> <td> <div class="G">
<span class="bold">Udāhu ve jīvitenūpapannaṃ.</span> (1) </div> </td> </tr> </table> </div>
</div>
<div class="q" id="p_25Cn_600"> <div class="p">
<span class="pN">600</span><span class="bold">Santi loke munayo</span>ti. <span class="bold">Santī</span>ti santi saṃvijjanti atthi upalabbhanti. <span class="bold">Loke</span>ti apāyaloke…pe…  āyatanaloke. <span class="bold">Munayo</span>ti munināmakā ājīvakā nigaṇṭhā jaṭilā tāpasā. Devā loke munayoti sañjānanti, na ca te munayoti. Santi loke munayo. <span class="bold">Iccāyasmā nando</span>ti. <span class="bold">Iccā</span>ti padasandhi…pe… . <span class="bold">Āyasmā</span>ti piyavacanaṃ…pe… . <span class="bold">Nando</span>ti tassa brāhmaṇassa nāmaṃ…pe…  abhilāpoti—  iccāyasmā nando. </div>
</div>
<div class="q" id="p_25Cn_601"> <div class="p">
<span class="pN">601</span><span class="bold">Janā vadanti tayidaṃ kathaṃsū</span>ti. <span class="bold">Janā</span>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. <span class="bold">Vadantī</span>ti kathenti bhaṇanti dīpayanti voharanti. <span class="bold">Tayidaṃ kathaṃsū</span>ti saṃsayapucchā vimatipucchā dveḷhakapucchā anekaṃsapucchā “evaṃ nu kho, na nu kho, kiṃ nu kho, kathaṃ nu kho”ti—  janā vadanti tayidaṃ kathaṃsu. </div>
</div>
<div class="q" id="p_25Cn_602"> <div class="p">
<span class="pN">602</span><span class="bold">Ñāṇūpapannaṃ muni no vadantī</span>ti. Aṭṭha samāpattiñāṇena vā pañcābhiññāñāṇena vā upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ muniṃ vadanti kathenti bhaṇanti dīpayanti voharantīti—  ñāṇūpapannaṃ muni no vadanti. </div>
</div>
<div class="q" id="p_25Cn_603"> <div class="p">
<span class="pN">603</span><span class="bold">Udāhu ve jīvitenūpapannan</span>ti udāhu anekavividhaatiparamadukkarakārikalūkhajīvitānuyogena upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ muniṃ vadanti kathenti bhaṇanti dīpayanti voharantīti—  udāhu ve jīvitenūpapannaṃ. Tenāha so brāhmaṇo—  </div>
</div>
<div class="q" id="p_25Cn_604"> <div class="p"> <table class="singleColumn"> <tr> <td> <div class="pN">604</div> <div class="G">“Santi loke munayo, <span class="gathaQuote">(iccāyasmā nando)</span>
</div> </td> </tr> <tr> <td> <div class="G">Janā vadanti tayidaṃ kathaṃsu;</div> </td> </tr> <tr> <td> <div class="G">Ñāṇūpapannaṃ muni no vadanti,</div> </td> </tr> <tr> <td> <div class="G">Udāhu ve jīvitenūpapannan”ti.</div> </td> </tr> </table> </div>
</div>
<div class="q" id="p_25Cn_605"> <div class="divNumber">47.</div> <div class="p"> <table class="singleColumn"> <tr> <td> <div class="pN">605</div> <div class="G"><span class="bold">Na diṭṭhiyā na sutiyā na ñāṇena,</span></div> </td> </tr> <tr> <td> <div class="G"><span class="bold">Munīdha nanda kusalā vadanti;</span></div> </td> </tr> <tr> <td> <div class="G"><span class="bold">Visenikatvā anīghā nirāsā,</span></div> </td> </tr> <tr> <td> <div class="G">
<span class="bold">Caranti ye te munayoti brūmi.</span> (2) </div> </td> </tr> </table> </div>
</div>
<div class="q" id="p_25Cn_606"> <div class="p">
<span class="pN">606</span><span class="bold">Na diṭṭhiyā na sutiyā na ñāṇenā</span>ti. <span class="bold">Na diṭṭhiyā</span>ti na diṭṭhasuddhiyā. <span class="bold">Na sutiyā</span>ti na sutasuddhiyā. <span class="bold">Na ñāṇenā</span>ti napi aṭṭhasamāpattiñāṇena napi pañcābhiññāñāṇena napi micchāñāṇenāti—  na diṭṭhiyā na sutiyā na ñāṇena. </div>
</div>
<div class="q" id="p_25Cn_607"> <div class="p">
<span class="pN">607</span><span class="bold">Munīdha nanda kusalā vadantī</span>ti. <span class="bold">Kusalā</span>ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā diṭṭhasuddhiyā vā sutasuddhiyā vā aṭṭhasamāpattiñāṇena vā pañcābhiññāñāṇena vā micchāñāṇena vā diṭṭhena vā sutena vā upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ muniṃ na vadanti na kathenti na bhaṇanti na dīpayanti na voharantīti—  munīdha nanda kusalā vadanti. </div>
</div>
<div class="q" id="p_25Cn_608"> <div class="p">
<span class="pN">608</span><span class="bold">Visenikatvā anīghā nirāsā, caranti ye te munayoti brūmī</span>ti <span class="bold">senā</span> vuccati mārasenā, kāyaduccaritaṃ mārasenā, vacīduccaritaṃ mārasenā, manoduccaritaṃ mārasenā, rāgo mārasenā, doso mārasenā, moho mārasenā, kodho…pe…  upanāho…  makkho…  paḷāso…  issā…  macchariyaṃ…  māyā…  sāṭheyyaṃ…  thambho…  sārambho…  māno…  atimāno…  mado…  pamādo…  sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā mārasenā. Vuttañhetaṃ bhagavatā—  </div>
</div>
<div class="q" id="p_25Cn_609"> <div class="p"> <table class="singleColumn"> <tr> <td> <div class="pN">609</div> <div class="G">“Kāmā te paṭhamā senā,</div> </td> </tr> <tr> <td> <div class="G">dutiyā arati vuccati;</div> </td> </tr> <tr> <td> <div class="G">Tatiyā khuppipāsā te,</div> </td> </tr> <tr> <td> <div class="G">catutthī taṇhā pavuccati.</div> </td> </tr> </table> </div>
</div>
<div class="q" id="p_25Cn_610"> <div class="p"> <table class="singleColumn"> <tr> <td> <div class="pN">610</div> <div class="G">Pañcamaṃ thinamiddhaṃ te,</div> </td> </tr> <tr> <td> <div class="G">Chaṭṭhā bhīrū pavuccati;</div> </td> </tr> <tr> <td> <div class="G">Sattamī vicikicchā te,</div> </td> </tr> <tr> <td> <div class="G">Makkho thambho te aṭṭhamo;</div> </td> </tr> <tr> <td> <div class="G">Lābho siloko sakkāro,</div> </td> </tr> <tr> <td> <div class="G">Micchāladdho ca yo yaso.</div> </td> </tr> </table> </div>
</div>
<div class="q" id="p_25Cn_611"> <div class="p"> <table class="singleColumn"> <tr> <td> <div class="pN">611</div> <div class="G">Yo cattānaṃ samukkaṃse,</div> </td> </tr> <tr> <td> <div class="G">pare ca avajānati;</div> </td> </tr> <tr> <td> <div class="G">Esā namuci te senā,</div> </td> </tr> <tr> <td> <div class="G">kaṇhassābhippahārinī;</div> </td> </tr> <tr> <td> <div class="G">Na naṃ asūro jināti,</div> </td> </tr> <tr> <td> <div class="G">jetvā ca labhate sukhan”ti.</div> </td> </tr> </table> </div>
</div>
<div class="q" id="p_25Cn_612"> <div class="p">
<span class="pN">612</span>Yato catūhi ariyamaggehi sabbā ca mārasenā sabbe ca paṭisenikarā kilesā jitā ca parājitā ca bhaggā vippaluggā parammukhā, tena vuccanti visenikatvā. <span class="bold">Anīghā</span>ti rāgo nīgho, doso nīgho, moho nīgho, kodho nīgho, upanāho nīgho…pe…  sabbākusalābhisaṅkhārā nīghā. Yesaṃ ete nīghā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā te vuccanti anīghā. <span class="bold">Nirāsā</span>ti āsā vuccati taṇhā. Yo rāgo sārāgo…pe…  avijjā lobho akusalamūlaṃ. Yesaṃ esā āsā taṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā, te vuccanti nirāsā arahanto khīṇāsavā. <span class="bold">Visenikatvā anīghā nirāsā, caranti ye te munayoti brūmī</span>ti ye te visenikatvāva anīghā ca nirāsā ca caranti viharanti iriyanti vattenti pālenti yapenti yāpenti, te loke munayoti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—  visenikatvā anīghā nirāsā, caranti ye te munayoti brūmi. Tenāha bhagavā—  </div>
</div>
<div class="q" id="p_25Cn_613"> <div class="p"> <table class="singleColumn"> <tr> <td> <div class="pN">613</div> <div class="G">“Na diṭṭhiyā na sutiyā na ñāṇena,</div> </td> </tr> <tr> <td> <div class="G">Munīdha nanda kusalā vadanti;</div> </td> </tr> <tr> <td> <div class="G">Visenikatvā anīghā nirāsā,</div> </td> </tr> <tr> <td> <div class="G">Caranti ye te munayoti brūmī”ti.</div> </td> </tr> </table> </div>
</div>
<div class="q" id="p_25Cn_614"> <div class="divNumber">48.</div> <div class="p"> <table class="singleColumn"> <tr> <td> <div class="pN">614</div> <div class="G"><span class="bold">Ye kecime samaṇabrāhmaṇāse, <span class="gathaQuote">(iccāyasmā nando)</span></span></div> </td> </tr> <tr> <td> <div class="G"><span class="bold">Diṭṭhassutenāpi vadanti suddhiṃ;</span></div> </td> </tr> <tr> <td> <div class="G"><span class="bold">Sīlabbatenāpi vadanti suddhiṃ,</span></div> </td> </tr> <tr> <td> <div class="G"><span class="bold">Anekarūpena vadanti suddhiṃ.</span></div> </td> </tr> </table> </div>
</div>
<div class="q" id="p_25Cn_615"> <div class="p"> <table class="singleColumn"> <tr> <td> <div class="pN">615</div> <div class="G"><span class="bold">Kaccissu te bhagavā tattha yatā carantā,</span></div> </td> </tr> <tr> <td> <div class="G"><span class="bold">Atāru jātiñca jarañca mārisa;</span></div> </td> </tr> <tr> <td> <div class="G">
<span class="bold">Pucchāmi taṃ bhagavā brūhi metaṃ.</span> (3) </div> </td> </tr> </table> </div>
</div>
<div class="q" id="p_25Cn_616"> <div class="p">
<span class="pN">616</span><span class="bold">Ye kecime samaṇabrāhmaṇāse</span>ti. <span class="bold">Ye kecī</span>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ—  ye kecīti. <span class="bold">Samaṇā</span>ti ye keci ito bahiddhā pabbajjūpagatā paribbājakasamāpannā. <span class="bold">Brāhmaṇā</span>ti ye keci bhovādikāti—  ye kecime samaṇabrāhmaṇāse. <span class="bold">Iccāyasmā nando</span>ti. <span class="bold">Iccā</span>ti padasandhi…pe… . <span class="bold">Āyasmā</span>ti piyavacanaṃ…pe… . <span class="bold">Nando</span>ti. Tassa brāhmaṇassa nāmaṃ…pe…  abhilāpoti—  iccāyasmā nando. </div>
</div>
<div class="q" id="p_25Cn_617"> <div class="p">
<span class="pN">617</span><span class="bold">Diṭṭhassutenāpi vadanti suddhin</span>ti diṭṭhenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sutenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; diṭṭhassutenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  diṭṭhassutenāpi vadanti suddhiṃ. </div>
</div>
<div class="q" id="p_25Cn_618"> <div class="p">
<span class="pN">618</span><span class="bold">Sīlabbatenāpi vadanti suddhin</span>ti sīlenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; vatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sīlabbatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  sīlabbatenāpi vadanti suddhiṃ. </div>
</div>
<div class="q" id="p_25Cn_619"> <div class="p">
<span class="pN">619</span><span class="bold">Anekarūpena vadanti suddhin</span>ti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  anekarūpena vadanti suddhiṃ. </div>
</div>
<div class="q" id="p_25Cn_620"> <div class="p">
<span class="pN">620</span><span class="bold">Kaccissu te bhagavā tattha yatā carantā</span>ti. <span class="bold">Kaccissū</span>ti saṃsayapucchā vimatipucchā dveḷhakapucchā anekaṃsapucchā, “evaṃ nu kho, na nu kho, kiṃ nu kho, kathaṃ nu kho”ti—  kaccissu. <span class="bold">Te</span>ti diṭṭhigatikā. <span class="bold">Bhagavā</span>ti gāravādhivacanametaṃ…pe…  sacchikā paññatti, yadidaṃ bhagavāti—  kaccissu te bhagavā. <span class="bold">Tattha yatā carantā</span>ti. <span class="bold">Tatthā</span>ti sakāya diṭṭhiyā sakāya khantiyā sakāya ruciyā sakāya laddhiyā. <span class="bold">Yatā</span>ti yattā paṭiyattā guttā gopitā rakkhitā saṃvutā. <span class="bold">Carantā</span>ti carantā viharantā iriyantā vattentā pālentā yapentā yāpentāti—  kaccissu te bhagavā tattha yatā carantā. </div>
</div>
<div class="q" id="p_25Cn_621"> <div class="p">
<span class="pN">621</span><span class="bold">Atāru jātiñca jarañca mārisā</span>ti jātijarāmaraṇaṃ atariṃsu uttariṃsu patariṃsu samatikkamiṃsu vītivattiṃsu. <span class="bold">Mārisā</span>ti piyavacanaṃ garuvacanaṃ sagāravasappatissādhivacanametaṃ—  mārisāti—  atāru jātiñca jarañca mārisa. </div>
</div>
<div class="q" id="p_25Cn_622"> <div class="p">
<span class="pN">622</span><span class="bold">Pucchāmi taṃ bhagavā brūhi metan</span>ti. <span class="bold">Pucchāmi tan</span>ti pucchāmi taṃ yācāmi taṃ ajjhesāmi taṃ, kathayassu meti pucchāmi taṃ. <span class="bold">Bhagavā</span>ti…pe…  sacchikā paññatti, yadidaṃ bhagavāti. <span class="bold">Brūhi metan</span>ti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ. Tenāha so brāhmaṇo—  </div>
</div>
<div class="q" id="p_25Cn_623"> <div class="p"> <table class="singleColumn"> <tr> <td> <div class="pN">623</div> <div class="G">“Ye kecime samaṇabrāhmaṇāse, <span class="gathaQuote">(iccāyasmā nando)</span>
</div> </td> </tr> <tr> <td> <div class="G">Diṭṭhassutenāpi vadanti suddhiṃ;</div> </td> </tr> <tr> <td> <div class="G">Sīlabbatenāpi vadanti suddhiṃ,</div> </td> </tr> <tr> <td> <div class="G">Anekarūpena vadanti suddhiṃ.</div> </td> </tr> </table> </div>
</div>
<div class="q" id="p_25Cn_624"> <div class="p"> <table class="singleColumn"> <tr> <td> <div class="pN">624</div> <div class="G">Kaccissu te bhagavā tattha yatā carantā,</div> </td> </tr> <tr> <td> <div class="G">Atāru jātiñca jarañca mārisa;</div> </td> </tr> <tr> <td> <div class="G">Pucchāmi taṃ bhagavā brūhi metan”ti.</div> </td> </tr> </table> </div>
</div>
<div class="q" id="p_25Cn_625"> <div class="divNumber">49.</div> <div class="p"> <table class="singleColumn"> <tr> <td> <div class="pN">625</div> <div class="G"><span class="bold">Ye kecime samaṇabrāhmaṇāse, <span class="gathaQuote">(nandāti bhagavā)</span></span></div> </td> </tr> <tr> <td> <div class="G"><span class="bold">Diṭṭhassutenāpi vadanti suddhiṃ;</span></div> </td> </tr> <tr> <td> <div class="G"><span class="bold">Sīlabbatenāpi vadanti suddhiṃ,</span></div> </td> </tr> <tr> <td> <div class="G"><span class="bold">Anekarūpena vadanti suddhiṃ;</span></div> </td> </tr> <tr> <td> <div class="G"><span class="bold">Kiñcāpi te tattha yatā caranti,</span></div> </td> </tr> <tr> <td> <div class="G">
<span class="bold">Nātariṃsu jātijaranti brūmi.</span> (4) </div> </td> </tr> </table> </div>
</div>
<div class="q" id="p_25Cn_626"> <div class="p">
<span class="pN">626</span><span class="bold">Ye kecime samaṇabrāhmaṇāse</span>ti. <span class="bold">Ye kecī</span>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ—  ye kecīti. <span class="bold">Samaṇā</span>ti ye keci ito bahiddhā pabbajjūpagatā paribbājakasamāpannā. <span class="bold">Brāhmaṇā</span>ti ye keci bhovādikāti—  ye kecime samaṇabrāhmaṇāse. <span class="bold">Nandāti bhagavā</span>ti. <span class="bold">Nandā</span>ti bhagavā taṃ brāhmaṇaṃ nāmena ālapati. <span class="bold">Bhagavā</span>ti gāravādhivacanametaṃ…pe…  sacchikā paññatti, yadidaṃ bhagavāti—  nandāti bhagavā. </div>
</div>
<div class="q" id="p_25Cn_627"> <div class="p">
<span class="pN">627</span><span class="bold">Diṭṭhassutenāpi vadanti suddhin</span>ti diṭṭhenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sutenapi suddhiṃ…pe…  diṭṭhassutenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  diṭṭhassutenāpi vadanti suddhiṃ. </div>
</div>
<div class="q" id="p_25Cn_628"> <div class="p">
<span class="pN">628</span><span class="bold">Sīlabbatenāpi vadanti suddhin</span>ti sīlenapi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; vatenāpi suddhiṃ…pe…  voharanti; sīlabbatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  sīlabbatenāpi vadanti suddhiṃ. </div>
</div>
<div class="q" id="p_25Cn_629"> <div class="p">
<span class="pN">629</span><span class="bold">Anekarūpena vadanti suddhin</span>ti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  anekarūpena vadanti suddhiṃ. </div>
</div>
<div class="q" id="p_25Cn_630"> <div class="p">
<span class="pN">630</span><span class="bold">Kiñcāpi te tattha yatā carantī</span>ti. <span class="bold">Kiñcāpī</span>ti padasandhi padasaṃsaggo padapāripūrī akkharasamavāyo byañjanasiliṭṭhatā padānupubbatāpetaṃ—  kiñcāpīti. <span class="bold">Te</span>ti diṭṭhigatikā. <span class="bold">Tatthā</span>ti sakāya diṭṭhiyā sakāya khantiyā sakāya ruciyā sakāya laddhiyā. <span class="bold">Yatā</span>ti yattā paṭiyattā guttā gopitā rakkhitā saṃvutā. <span class="bold">Carantī</span>ti caranti viharanti iriyanti vattenti pālenti yapenti yāpentīti—  kiñcāpi te tattha yatā caranti. </div>
</div>
<div class="q" id="p_25Cn_631"> <div class="p">
<span class="pN">631</span><span class="bold">Nātariṃsu jātijaranti brūmī</span>ti jātijarāmaraṇaṃ na tariṃsu na uttariṃsu na patariṃsu na samatikkamiṃsu na vītivattiṃsu, jātijarāmaraṇā anikkhantā anissaṭā anatikkantā asamatikkantā avītivattā, antojātijarāmaraṇe parivattenti, antosaṃsārapathe parivattenti, jātiyā anugatā, jarāya anusaṭā, byādhinā abhibhūtā, maraṇena abbhāhatā atāṇā aleṇā asaraṇā asaraṇībhūtāti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—  nātariṃsu jātijaranti brūmi. Tenāha bhagavā—  </div>
</div>
<div class="q" id="p_25Cn_632"> <div class="p"> <table class="singleColumn"> <tr> <td> <div class="pN">632</div> <div class="G">“Ye kecime samaṇabrāhmaṇāse, <span class="gathaQuote">(nandāti bhagavā)</span>
</div> </td> </tr> <tr> <td> <div class="G">Diṭṭhassutenāpi vadanti suddhiṃ;</div> </td> </tr> <tr> <td> <div class="G">Sīlabbatenāpi vadanti suddhiṃ,</div> </td> </tr> <tr> <td> <div class="G">Anekarūpena vadanti suddhiṃ;</div> </td> </tr> <tr> <td> <div class="G">Kiñcāpi te tattha yatā caranti,</div> </td> </tr> <tr> <td> <div class="G">Nātariṃsu jātijaranti brūmī”ti.</div> </td> </tr> </table> </div>
</div>
<div class="q" id="p_25Cn_633"> <div class="divNumber">50.</div> <div class="p"> <table class="singleColumn"> <tr> <td> <div class="pN">633</div> <div class="G"><span class="bold">Ye kecime samaṇabrāhmaṇāse, <span class="gathaQuote">(iccāyasmā nando)</span></span></div> </td> </tr> <tr> <td> <div class="G"><span class="bold">Diṭṭhassutenāpi vadanti suddhiṃ;</span></div> </td> </tr> <tr> <td> <div class="G"><span class="bold">Sīlabbatenāpi vadanti suddhiṃ,</span></div> </td> </tr> <tr> <td> <div class="G"><span class="bold">Anekarūpena vadanti suddhiṃ.</span></div> </td> </tr> </table> </div>
</div>
<div class="q" id="p_25Cn_634"> <div class="p"> <table class="singleColumn"> <tr> <td> <div class="pN">634</div> <div class="G"><span class="bold">Te ce munī brūsi anoghatiṇṇe,</span></div> </td> </tr> <tr> <td> <div class="G"><span class="bold">Atha ko carahi devamanussaloke;</span></div> </td> </tr> <tr> <td> <div class="G"><span class="bold">Atāri jātiñca jarañca mārisa,</span></div> </td> </tr> <tr> <td> <div class="G">
<span class="bold">Pucchāmi taṃ bhagavā brūhi metaṃ.</span> (5) </div> </td> </tr> </table> </div>
</div>
<div class="q" id="p_25Cn_635"> <div class="p">
<span class="pN">635</span><span class="bold">Ye kecime samaṇabrāhmaṇāse</span>ti. <span class="bold">Ye kecī</span>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ—  ye kecīti. <span class="bold">Samaṇā</span>ti ye keci ito bahiddhā pabbajjūpagatā paribbājakasamāpannā. <span class="bold">Brāhmaṇā</span>ti ye keci bhovādikāti—  ye kecime samaṇabrāhmaṇāse. <span class="bold">Iccāyasmā nando</span>ti. <span class="bold">Iccā</span>ti padasandhi…pe…  iccāyasmā nando. </div>
</div>
<div class="q" id="p_25Cn_636"> <div class="p">
<span class="pN">636</span><span class="bold">Diṭṭhassutenāpi vadanti suddhin</span>ti diṭṭhenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; sutenāpi suddhiṃ…pe…  diṭṭhassutenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  diṭṭhassutenāpi vadanti suddhiṃ. </div>
</div>
<div class="q" id="p_25Cn_637"> <div class="p">
<span class="pN">637</span><span class="bold">Sīlabbatenāpi vadanti suddhin</span>ti sīlenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharanti; vatenāpi suddhiṃ…pe…  voharanti; sīlabbatenāpi suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  sīlabbatenāpi vadanti suddhiṃ. </div>
</div>
<div class="q" id="p_25Cn_638"> <div class="p">
<span class="pN">638</span><span class="bold">Anekarūpena vadanti suddhin</span>ti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  anekarūpena vadanti suddhiṃ. </div>
</div>
<div class="q" id="p_25Cn_639"> <div class="p">
<span class="pN">639</span><span class="bold">Te ce munī brūsi anoghatiṇṇe</span>ti. <span class="bold">Te ce</span>ti diṭṭhigatike. <span class="bold">Munī</span>ti monaṃ vuccati ñāṇaṃ…pe…  saṅgajālamaticca so muni. <span class="bold">Brūsi anoghatiṇṇe</span>ti kāmoghaṃ bhavoghaṃ diṭṭhoghaṃ avijjoghaṃ atiṇṇe anatikkante asamatikkante avītivatte antojātijarāmaraṇe parivattente antosaṃsārapathe parivattente jātiyā anugate jarāya anusaṭe byādhinā abhibhūte maraṇena abbhāhate atāṇe aleṇe asaraṇe asaraṇībhūte. <span class="bold">Brūsī</span>ti brūsi ācikkhasi desesi paññapesi paṭṭhapesi vivarasi vibhajasi uttānīkarosi pakāsesīti—  te ce munī brūsi anoghatiṇṇe. </div>
</div>
<div class="q" id="p_25Cn_640"> <div class="p">
<span class="pN">640</span><span class="bold">Atha ko carahi devamanussaloke, atāri jātiñca jarañca mārisā</span>ti atha ko eso sadevake loke samārake sabrahmake sassamaṇabrāhmaṇiyā pajāya sadevamanussāya jātijarāmaraṇaṃ atari uttari patari samatikkami vītivattayi. <span class="bold">Mārisā</span>ti piyavacanaṃ garuvacanaṃ sagāravasappatissādhivacanametaṃ mārisāti—  atha ko carahi devamanussaloke, atāri jātiñca jarañca mārisa. </div>
</div>
<div class="q" id="p_25Cn_641"> <div class="p">
<span class="pN">641</span><span class="bold">Pucchāmi taṃ bhagavā brūhi metan</span>ti. <span class="bold">Pucchāmi tan</span>ti pucchāmi taṃ yācāmi taṃ ajjhesāmi taṃ pasādemi taṃ. <span class="bold">Bhagavā</span>ti gāravādhivacanametaṃ…pe…  sacchikā paññatti, yadidaṃ bhagavāti. <span class="bold">Brūhi metan</span>ti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ. Tenāha so brāhmaṇo—  </div>
</div>
<div class="q" id="p_25Cn_642"> <div class="p"> <table class="singleColumn"> <tr> <td> <div class="pN">642</div> <div class="G">“Ye kecime samaṇabrāhmaṇāse, <span class="gathaQuote">(iccāyasmā nando)</span>
</div> </td> </tr> <tr> <td> <div class="G">Diṭṭhassutenāpi vadanti suddhiṃ;</div> </td> </tr> <tr> <td> <div class="G">Sīlabbatenāpi vadanti suddhiṃ,</div> </td> </tr> <tr> <td> <div class="G">Anekarūpena vadanti suddhiṃ.</div> </td> </tr> </table> </div>
</div>
<div class="q" id="p_25Cn_643"> <div class="p"> <table class="singleColumn"> <tr> <td> <div class="pN">643</div> <div class="G">Te ce munī brūsi anoghatiṇṇe,</div> </td> </tr> <tr> <td> <div class="G">Atha ko carahi devamanussaloke;</div> </td> </tr> <tr> <td> <div class="G">Atāri jātiñca jarañca mārisa,</div> </td> </tr> <tr> <td> <div class="G">Pucchāmi taṃ bhagavā brūhi metan”ti.</div> </td> </tr> </table> </div>
</div>
<div class="q" id="p_25Cn_644"> <div class="divNumber">51.</div> <div class="p"> <table class="singleColumn"> <tr> <td> <div class="pN">644</div> <div class="G"><span class="bold">Nāhaṃ sabbe samaṇabrāhmaṇāse, <span class="gathaQuote">(nandāti bhagavā)</span></span></div> </td> </tr> <tr> <td> <div class="G"><span class="bold">Jātijarāya nivutāti brūmi;</span></div> </td> </tr> <tr> <td> <div class="G"><span class="bold">Ye sīdha diṭṭhaṃ va sutaṃ mutaṃ vā,</span></div> </td> </tr> <tr> <td> <div class="G"><span class="bold">Sīlabbataṃ vāpi pahāya sabbaṃ.</span></div> </td> </tr> </table> </div>
</div>
<div class="q" id="p_25Cn_645"> <div class="p"> <table class="singleColumn"> <tr> <td> <div class="pN">645</div> <div class="G"><span class="bold">Anekarūpampi pahāya sabbaṃ,</span></div> </td> </tr> <tr> <td> <div class="G"><span class="bold">Taṇhaṃ pariññāya anāsavāse;</span></div> </td> </tr> <tr> <td> <div class="G">
<span class="bold">Te ve narā oghatiṇṇāti brūmi.</span> (6) </div> </td> </tr> </table> </div>
</div>
<div class="q" id="p_25Cn_646"> <div class="p">
<span class="pN">646</span><span class="bold">Nāhaṃ sabbe samaṇabrāhmaṇāse, (nandāti bhagavā) jātijarāya nivutāti brūmī</span>ti nāhaṃ, nanda, sabbe samaṇabrāhmaṇā jātijarāya āvutā nivutā ovutā pihitā paṭicchannā paṭikujjitāti vadāmi. Atthi te samaṇabrāhmaṇā yesaṃ jāti ca jarāmaraṇañca pahīnā ucchinnamūlā tālāvatthukatā anabhāvaṃkatā āyatiṃ anuppādadhammāti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—  nāhaṃ sabbe samaṇabrāhmaṇāse, (nandāti bhagavā) jātijarāya nivutāti brūmi. </div>
</div>
<div class="q" id="p_25Cn_647"> <div class="p">
<span class="pN">647</span><span class="bold">Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabban</span>ti ye sabbā diṭṭhasuddhiyo pahāya jahitvā pajahitvā vinodetvā byantīkaritvā anabhāvaṃ gametvā. Ye sabbā sutasuddhiyo pahāya…pe…  ye sabbā mutasuddhiyo pahāya, ye sabbā diṭṭhasutamutasuddhiyo pahāya ye sabbā sīlasuddhiyo pahāya, ye sabbā vatasuddhiyo pahāya, ye sabbā sīlabbatasuddhiyo pahāya jahitvā pajahitvā vinodetvā byantīkaritvā anabhāvaṃ gametvāti—  ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabbaṃ. </div>
</div>
<div class="q" id="p_25Cn_648"> <div class="p">
<span class="pN">648</span><span class="bold">Anekarūpampi pahāya sabban</span>ti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ pahāya jahitvā pajahitvā vinodetvā byantīkaritvā anabhāvaṃ gametvāti—  anekarūpampi pahāya sabbaṃ. </div>
</div>
<div class="q" id="p_25Cn_649"> <div class="p">
<span class="pN">649</span><span class="bold">Taṇhaṃ pariññāya anāsavā se, te ve narā oghatiṇṇāti brūmī</span>ti. <span class="bold">Taṇhā</span>ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. <span class="bold">Taṇhaṃ pariññāyā</span>ti taṇhaṃ tīhi pariññāhi parijānitvā—  ñātapariññāya, tīraṇapariññāya, pahānapariññāya. Katamā ñātapariññā? Taṇhaṃ jānāti “ayaṃ rūpataṇhā, ayaṃ saddataṇhā, ayaṃ gandhataṇhā, ayaṃ rasataṇhā, ayaṃ phoṭṭhabbataṇhā, ayaṃ dhammataṇhā”ti jānāti passati—  ayaṃ ñātapariññā. </div>
</div>
<div class="q" id="p_25Cn_650"> <div class="p">
<span class="pN">650</span>Katamā tīraṇapariññā? Evaṃ ñātaṃ katvā taṇhaṃ tīreti aniccato dukkhato rogato gaṇḍato…pe…  nissaraṇato tīreti—  ayaṃ tīraṇapariññā. </div>
</div>
<div class="q" id="p_25Cn_651"> <div class="p">
<span class="pN">651</span>Katamā pahānapariññā? Evaṃ tīrayitvā taṇhaṃ pajahati vinodeti byantīkaroti anabhāvaṃ gameti. Vuttañhetaṃ bhagavatā—  “yo, bhikkhave, taṇhāya chandarāgo taṃ pajahatha. Evaṃ sā taṇhā pahīnā bhavissati ucchinnamūlā tālāvatthukatā anabhāvaṃkatā āyatiṃ anuppādadhammā”. Ayaṃ pahānapariññā. <span class="bold">Taṇhaṃ pariññāyā</span>ti taṇhaṃ imāhi tīhi pariññāhi parijānitvā. <span class="bold">Anāsavā</span>ti cattāro āsavā—  kāmāsavo, bhavāsavo, diṭṭhāsavo, avijjāsavo. Yesaṃ ime āsavā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā, te vuccanti anāsavā arahanto khīṇāsavā—  taṇhaṃ pariññāya anāsavā. </div>
</div>
<div class="q" id="p_25Cn_652"> <div class="p">
<span class="pN">652</span><span class="bold">Te ve narā oghatiṇṇāti brūmī</span>ti ye taṇhaṃ pariññāya anāsavā, te kāmoghaṃ tiṇṇā bhavoghaṃ tiṇṇā diṭṭhoghaṃ tiṇṇā avijjoghaṃ tiṇṇā sabbasaṃsārapathaṃ tiṇṇā uttiṇṇā nitthiṇṇā atikkantā samatikkantā vītivattāti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—  taṇhaṃ pariññāya anāsavāse te ve narā oghatiṇṇāti brūmi. Tenāha bhagavā—  </div>
</div>
<div class="q" id="p_25Cn_653"> <div class="p"> <table class="singleColumn"> <tr> <td> <div class="pN">653</div> <div class="G">“Nāhaṃ sabbe samaṇabrāhmaṇāse, <span class="gathaQuote">(nandāti bhagavā)</span>
</div> </td> </tr> <tr> <td> <div class="G">Jātijarāya nivutāti brūmi;</div> </td> </tr> <tr> <td> <div class="G">Ye sīdha diṭṭhaṃ va sutaṃ mutaṃ vā,</div> </td> </tr> <tr> <td> <div class="G">Sīlabbataṃ vāpi pahāya sabbaṃ.</div> </td> </tr> </table> </div>
</div>
<div class="q" id="p_25Cn_654"> <div class="p"> <table class="singleColumn"> <tr> <td> <div class="pN">654</div> <div class="G">Anekarūpampi pahāya sabbaṃ,</div> </td> </tr> <tr> <td> <div class="G">Taṇhaṃ pariññāya anāsavāse;</div> </td> </tr> <tr> <td> <div class="G">Te ve narā oghatiṇṇāti brūmī”ti.</div> </td> </tr> </table> </div>
</div>
<div class="q" id="p_25Cn_655"> <div class="divNumber">52.</div> <div class="p"> <table class="singleColumn"> <tr> <td> <div class="pN">655</div> <div class="G"><span class="bold">Etābhinandāmi vaco mahesino,</span></div> </td> </tr> <tr> <td> <div class="G"><span class="bold">Sukittitaṃ gotamanūpadhīkaṃ;</span></div> </td> </tr> <tr> <td> <div class="G"><span class="bold">Ye sīdha diṭṭhaṃ va sutaṃ mutaṃ vā,</span></div> </td> </tr> <tr> <td> <div class="G"><span class="bold">Sīlabbataṃ vāpi pahāya sabbaṃ.</span></div> </td> </tr> </table> </div>
</div>
<div class="q" id="p_25Cn_656"> <div class="p"> <table class="singleColumn"> <tr> <td> <div class="pN">656</div> <div class="G"><span class="bold">Anekarūpampi pahāya sabbaṃ,</span></div> </td> </tr> <tr> <td> <div class="G"><span class="bold">Taṇhaṃ pariññāya anāsavāse;</span></div> </td> </tr> <tr> <td> <div class="G">
<span class="bold">Ahampi te oghatiṇṇāti brūmi.</span> (7) </div> </td> </tr> </table> </div>
</div>
<div class="q" id="p_25Cn_657"> <div class="p">
<span class="pN">657</span><span class="bold">Etābhinandāmi vaco mahesino</span>ti. <span class="bold">Etan</span>ti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ nandāmi abhinandāmi modāmi anumodāmi icchāmi sādiyāmi patthayāmi pihayāmi abhijappāmi. <span class="bold">Mahesino</span>ti kiṃ mahesi bhagavā? Mahantaṃ sīlakkhandhaṃ esī gavesī pariyesīti mahesi…pe…  kahaṃ narāsabhoti mahesīti—  etābhinandāmi vaco mahesino. </div>
</div>
<div class="q" id="p_25Cn_658"> <div class="p">
<span class="pN">658</span><span class="bold">Sukittitaṃ gotamanūpadhīkan</span>ti. <span class="bold">Sukittitan</span>ti sukittitaṃ suācikkhitaṃ sudesitaṃ supaññapitaṃ supaṭṭhapitaṃ suvivaṭaṃ suvibhattaṃ suuttānīkataṃ supakāsitaṃ. <span class="bold">Gotamanūpadhīkan</span>ti upadhī vuccanti kilesā ca khandhā ca abhisaṅkhārā ca. Upadhippahānaṃ upadhivūpasamaṃ upadhinissaggaṃ upadhipaṭippassaddhaṃ amataṃ nibbānanti—  sukittitaṃ gotamanūpadhīkaṃ. </div>
</div>
<div class="q" id="p_25Cn_659"> <div class="p">
<span class="pN">659</span><span class="bold">Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabban</span>ti ye sabbā diṭṭhasuddhiyo pahāya jahitvā pajahitvā vinodetvā byantīkaritvā anabhāvaṃ gametvā. Ye sabbā sutasuddhiyo…pe…  ye sabbā mutasuddhiyo…  ye sabbā diṭṭhasutamutasuddhiyo…  ye sabbā sīlasuddhiyo…  ye sabbā vatasuddhiyo…  ye sabbā sīlabbatasuddhiyo pahāya jahitvā pajahitvā vinodetvā byantīkaritvā anabhāvaṃ gametvāti—  ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabbaṃ. </div>
</div>
<div class="q" id="p_25Cn_660"> <div class="p">
<span class="pN">660</span><span class="bold">Anekarūpampi pahāya sabban</span>ti anekavidhakotūhalamaṅgalena suddhiṃ visuddhiṃ parisuddhiṃ muttiṃ vimuttiṃ parimuttiṃ pahāya jahitvā pajahitvā vinodetvā byantīkaritvā anabhāvaṃ gametvāti—  anekarūpampi pahāya sabbaṃ. </div>
</div>
<div class="q" id="p_25Cn_661"> <div class="p">
<span class="pN">661</span><span class="bold">Taṇhaṃ pariññāya anāsavāse, ahampi te oghatiṇṇāti brūmī</span>ti. <span class="bold">Taṇhā</span>ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. <span class="bold">Taṇhaṃ pariññāyā</span>ti taṇhaṃ tīhi pariññāhi parijānitvā—  ñātapariññāya, tīraṇapariññāya, pahānapariññāya. Katamā ñātapariññā? Taṇhaṃ jānāti—  ayaṃ rūpataṇhā, ayaṃ saddataṇhā, ayaṃ gandhataṇhā, ayaṃ rasataṇhā, ayaṃ phoṭṭhabbataṇhā, ayaṃ dhammataṇhāti jānāti passati—  ayaṃ ñātapariññā. </div>
</div>
<div class="q" id="p_25Cn_662"> <div class="p">
<span class="pN">662</span>Katamā tīraṇapariññā? Evaṃ ñātaṃ katvā taṇhaṃ tīreti aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato calato pabhaṅguto addhuvato atāṇato aleṇato asaraṇato asaraṇībhūtato rittato tucchato suññato anattato ādīnavato vipariṇāmadhammato asārakato aghamūlato vadhakato vibhavato sāsavato saṅkhatato mārāmisato jātidhammato jarādhammato byādhidhammato maraṇadhammato sokaparidevadukkhadomanassupāyāsadhammato saṃkilesadhammato samudayato atthaṅgamato assādato ādīnavato nissaraṇato tīreti—  ayaṃ tīraṇapariññā. </div>
</div>
<div class="q" id="p_25Cn_663"> <div class="p">
<span class="pN">663</span>Katamā pahānapariññā? Evaṃ tīrayitvā taṇhaṃ pajahati vinodeti byantīkaroti anabhāvaṃ gameti—  ayaṃ pahānapariññā. </div>
</div>
<div class="q" id="p_25Cn_664"> <div class="p">
<span class="pN">664</span><span class="bold">Taṇhaṃ pariññāyā</span>ti taṇhaṃ imāhi tīhi pariññāhi parijānitvā. <span class="bold">Anāsavā</span>ti cattāro āsavā—  kāmāsavo, bhavāsavo, diṭṭhāsavo, avijjāsavo. Yesaṃ ime āsavā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā, te vuccanti anāsavā arahanto khīṇāsavā. <span class="bold">Taṇhaṃ pariññāya anāsavāse, ahampi te oghatiṇṇā</span>ti. <span class="bold">Brūmī</span>ti ye taṇhaṃ pariññāya anāsavā, ahampi te kāmoghaṃ tiṇṇā bhavoghaṃ tiṇṇā diṭṭhoghaṃ tiṇṇā avijjoghaṃ tiṇṇā sabbasaṃsārapathaṃ tiṇṇā uttiṇṇā nitthiṇṇā atikkantā samatikkantā vītivattāti brūmi vadāmīti—  taṇhaṃ pariññāya anāsavāse, ahampi te oghatiṇṇāti brūmi. Tenāha so brāhmaṇo—  </div>
</div>
<div class="q" id="p_25Cn_665"> <div class="p"> <table class="singleColumn"> <tr> <td> <div class="pN">665</div> <div class="G">“Etābhinandāmi vaco mahesino,</div> </td> </tr> <tr> <td> <div class="G">Sukittitaṃ gotamanūpadhīkaṃ;</div> </td> </tr> <tr> <td> <div class="G">Ye sīdha diṭṭhaṃ va sutaṃ mutaṃ vā,</div> </td> </tr> <tr> <td> <div class="G">Sīlabbataṃ vāpi pahāya sabbaṃ.</div> </td> </tr> </table> </div>
</div>
<div class="q" id="p_25Cn_666"> <div class="p"> <table class="singleColumn"> <tr> <td> <div class="pN">666</div> <div class="G">Anekarūpampi pahāya sabbaṃ,</div> </td> </tr> <tr> <td> <div class="G">Taṇhaṃ pariññāya anāsavāse;</div> </td> </tr> <tr> <td> <div class="G">Ahampi te oghatiṇṇāti brūmī”ti.</div> </td> </tr> </table> </div>
</div>
<div class="CENTER" id="p_25Cn_667">
<span class="pN">667</span>Nandamāṇavapucchāniddeso sattamo.</div>
</div>
